



Vaderlandsche Letteroefeningen 
Jaargang 1865


GEBRUIKT EXEMPLAAR
exemplaar universiteitsbibliotheek Leiden, signatuur: V 309
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1865 onder redactie van J.W. Bok en W.B.J. van Eyk.

Deze jaargang bestaat uit vier delen die in twee banden zijn verschenen. In deze digitale versie is er één bestand van gemaakt. De eerste band bevat twee delen Wetenschap en Belletrie. De tweede band bevat een deel Binnen- en Buitenlandsche Bibliographie en een Lijst van boeken en geschriften in Nederland verschenen.

REDACTIONELE INGREPEN
Deel 1, p. I: op deze pagina is een kop tussen vierkante haken toegevoegd.
Deel 2, p. 403: op deze pagina is een kop tussen vierkante haken toegevoegd.
Deel 3, p. 1: op deze pagina is een kop tussen vierkante haken toegevoegd.
Deel 4, p. 1: op deze pagina is een kop tussen vierkante haken toegevoegd.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. π2, π4, deel 2, p. XVIII, XX, deel 3 p. II, deel 4 p. II) zijn niet opgenomen in de lopende tekst.

[deel 1, pagina π1]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1865.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN VIJFDE JAARGANG.
EERSTE DEEL.
WETENSCHAP EN BELLETRIE.
UTRECHT.
DRUK EN UITGAVE VAN L.E. BOSCH EN ZOON.

[deel 1, pagina π3]
INHOUD VAN HET EERSTE DEEL.

	Bladz.
Een woord tot inleiding van de nieuwe redactie.	i
Een woord over het verleden der Vaderlandsche Letteroefeningen. Brief aan de nieuwe redactie van H.M.C. van Oosterzee.	viii

Pierson (Dr. A.), Over de Ilias.	1
Krecke (Dr. F.W.C.), Iets over de Telephone	33
Berthet (élie), De Zizim-toren. (Novelle)	40
Bladvulling	39, 64
Karsten (Mr. E.H), Fransche uitgewekenen in het koningrijk der Vereenigde Nederlanden	65
Bruyn (P.), Tweederlei beschouwing der geschiedenis	88
Gunning (Dr. J.W.), Iets over de zoogenaamde Generatio Spontanea	97, 168
J.W.B., John Hamming Speke	111
Houten (Jan van), een ontzettend koopjen	114, 184, 247, 384
Ekker (Dr. A.H.A.), De Katholieke kerk in Nederland in de 16e en 17e eeuw	137
Opzoomer (Mr. C.W.), De Heilige Dominicus.	203
Dibbits (Dr. H.C.), De Spectraal-analyse	224, 267
Tideman (B.W.), Bessemer-staal	238
Tiele (C.P.), De drie - Heroën der duitsche letterkunde. I.G.E. Lessing.	286
Hofdijk (W.J.), Te Halfweg, in 1573	321
Winkler (Dr T.C.), Palaeontologische bijdragen. I. De fossilenvoerende aardlagen	331
Burger (Dr. D.), De zedekunde van Spinoza.	359
Jager (Dr. A. de), Nieuwe bijdrage tot de lijst van Bilderdijks werken. I.	370


[deel 2, pagina XVII]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1865.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN VIJFDE JAARGANG.
TWEEDE DEEL.
WETENSCHAP EN BELLETRIE.
UTRECHT.
DRUK EN UITGAVE VAN L.E. BOSCH EN ZOON.

[deel 2, pagina XIX]
INHOUD VAN HET TWEEDE DEEL.

	Bladz.
Jager (Dr. A. de), Nieuwe bijdrage tot de lijst van Bilderdijks werken. (Vervolg en slot.)	403
Miquel (F.A.W), Veranderingen in de plantenwereld	420
Rogge (H.C.), Een paar bladzijden uit een AEgyptischen roman.	442
Haverkorn van Rijsewijk (P.), Brieven van onbekende lieden.	477
Fraissinet (E.), Japan zoo als het is en zoo als het worden moet.	513
Brink (Dr. J. ten), Het proces eener koningin	522, 579
Tiele (C.P.), De drie Heroën der duitsche letterkunde.	
II.	De vriendschap van Göthe en Schiller	541
III.	Göthe	677
Het Magnesiumlicht	575
Q.N., Het achtste Nederlandsch taal- en letterkundig kongres te Rotterdam	597
Scheffer (Dr. W.), De Israëlietische wijzen	607
Winkler (Dr. T.C.), Palaeontologische bijdragen. II. De fossilen in de aardlagen	630
Schroeder van der Kolk (Opmerkingen van Dr. H.W.). Aan de lezers der eerste Palaeontologische bijdrage. Beantwoord door Dr. T.C. Winkler	650
Perk (M.A.), Het vermoorden eener nationaliteit	655
Meijboom (Dr. L.S.P.), De ouderdom van het menschelijke geslacht	712
Graaf Suwarow, ‘de vriend zijns keizers en zijns volks’	737
Rees (Mr. O. van), Het cultuurstelsel en het batig slot	745
Levende insekten als dames-tooi gebruikt	769
Brondahl, Slot en zoon, handelaars in ijzerwaren. (Novelle)	773


[deel 3, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1865.
ONDER REDACTIE VAN
Dr. J.W. BOK EN Dr. W.B.J. VAN EYK.
HONDERD EN VIJFDE JAARGANG.
BINNEN- EN BUITENLANDSCHE BIBLIOGRAPHIE.
UTRECHT.
DRUK EN UITGAVE VAN L.E. BOSCH EN ZOON.

[deel 3, pagina III]
INHOUD.

BINNENLANDSCHE LETTERKUNDE.

Letterkunde.

	Bladz.
W. Marten Westerman: Bato, tijdschrift voor jongens	1
Dr. Eelco Verwijs: Nederlandsche klassieken	11
Samuel Samiles: George Stephenson, vertaald door A. Winkler Prins	13
E. van Calcar: Het feest te Wolfhezen	14
De Abt***: De Vervloekte en de Non	49
Mrs. Gaskell: De medeminnaars	52
Ch. de Mouy: Huwen om geld	54
J.B.J. van Doren: Vijandelijke inval in 1864 in de Holst. en Sleesw. hertogdommen	56
S.J. van den Bergh: De Geuzen. Naar Seyffardt	56
Karel Versnaeijen: Liefde, Vreugd, Vaderland	61
R.P. Rijnhardt: Algemeen woordenb. voor het prakt. leven in de stad en op het land.	62
J. Kramers, Jz.: Vreemde woordentolk en Kramers Woordentolk verkort	68
*** Aan C. Busken Huet	113
Dr. Engelbregt: Latijnsch woordenb	123
Dr. Willibald Beyschlag: Lessing's Nathan de Wijze en 't positieve Christendom	126
Theod. Jorissen: Charlotte de Corday	161
J.F. Smith: De Geldman, of de geheimen van een bankier.	163
A. van den Amstel: De pagie van Karel den Stoute	167
L. de Leeuw: Hebreeuwsche Rudimenta	225
M.v. Lier: Specimen antiq. inaug. de inscriptionibus Salpensana et Malacitana	233
Mr. H.E. Moltzer: De nieuwe richting in de taalkunde	235
Mrs. Wood: Lief en leed eener moeder	238
Gustave Aimard: De bijenjagers. - Edelhart, enz.	240
H.J. Schimmel: Mylady Carlisle. (Guld.-editie. No.49-52)	289
A.H. v.d. Hoeve: Menschenwaan en Christendom	291
M. Raven: Wilhelm's geheim.	293
W. Pleyte: Druktypen voor een overoud schrift	345
Smits (Oude heer), 3e vervolg. Brieven (Guld.-editie No.55).	353
G. Keller: De hypotheek op Wasenstein	356
M.A. Perk: Uit Opper-Italië. - Dr. D. Harting en Dr. G. Vissering: Een maand op reis.	358
P. Hofman Peerlkamp: C. Cornelii Taciti Agricola	407
N. Beets: Het doen door laten	414
Mevr. A.L.G. Bosboom-Toussaint: Eene familie-legende.	423
Mr. J.v. Lennep: Nederlandsche legenden	428
Mr. William ten Hoet: Groote en kleine terzen	430
Cummins: Beklemde harten.	435
R. Koopmans van Boekeren: Schoenen op keur	471
F. Bremer's bedevaart. Omwandelingen in het H. land.	535
D.H. Meijer: De pastory van Bodegraven	549
Dr. G.D.J. Schotel: De burg van Leyden	554


[deel 3, pagina IV]

	Bladz.
L. Mühlbach: De laatste levensdagen van Katharina II.	555
Mededeelingen van de Vereeniging ter beoefening der geschiedenis van 's Gravenhage	591
Miss Yonge: De vrienden van den Dokter	593
P.F. Brunings: 1. De verloren zoon. 2. Een Rendez-vous.	597
Mr. J.A. Schneither: Romeinsche antiquiteiten	653

Godgeleerdheid en Wijsbegeerte.

Dr. L.S.P. Meijboom: De Openbaring, enz.	17
Dr. A. Pierson: Een tiental leerredenen	70
J.W. Straatman: Kennis en Wetenschap	74
Dr. A.L. Poelman: Het heimwee, enz.	78
Prof. W. Muurling: Ontwikkeling en vooruitgang, enz.	84
Prof. J.H. Scholten: Het Evangelie naar Johannes	127
Mr. C.J.v. Heusden: Waarheid en Godsdienst, enz.	135
Dr. R. Dozy: De Israëlieten te Mekka	169
Dr. L.S.P. Meijboom: Godsen Godsdienstleer	175
Dr A.L. Poelman: De waarde der bijb. wonderverhalen, enz.	182
Dr. D. Schenkel: Protestantisme, katholicisme, enz.	185
Oud en nieuw uit de Gesch. der Nederl.-Luthersche kerk.	189
Dr. T. Guthrie: Wenken op den weg ten leven	193
Prof. A.D. Loman: Johanneïsche schriften des N.T.	245
Prof. B. ter Haar: Woorden van troost en besturing	249
Dr. C.P. Tiele: De nieuwe geest des Evangelies. - B.C.J. Mosselmans: Tien leerredenen. - G.J. Simons: Woorden voor het leven	362
Theod. Parker: De godsdienst in het leven	376
J.H. Maronier: Bibliotheek van Moderne Theologie	381
H. Pierson: De heilige steenen in Israël	476
C.E. Luthardt: De openbaring van God in Christus, enz.	488
E.J.P. Jorissen: R.-katholiek, oud-protest. of modern?	495
Dr. W.C. van Manen: De echtheid van Paulus' brieven aan de Thessalonicensen.	556
D. Chantepie de la Saussaije: Leven en rigting	566

Kerkregt.

C. Hooijer: Oude kerkordeningen der Ned. Herv. gemeente	667

Regtsgeleerdheid en Staatswetenschappen.

N.G. Pierson: Het begrip van volksrijkdom	86
Nemo: Nederland onder den const.-mon. regeringsvorm	199
Dr. W.J.A. Jonckbloet: Het koloniale vraagstuk in de Tweede kamer	254
Credo: Economie	382
Mr. W.R. Boer: De arbeid	496
Mr. J. van Gigeh: Beknopte handl. voor de beoefening van het Nederl. handelsregt.	504
W. Hoogvliet: Verzam. van wett en Kon. besluiten tegen wier overtr. straf is bedreigd.	509
Mr. E.T. de Jongh en Mr. A. Oudemans: Handb. voor den kantonr. en den ambtenaar van het O.M. bij het kantongeregt, enz.	599
W. Hoogvliet: 1 Twee testament-quaestiën. 2. Een woord naar aanleiding der uitspraak door den H.R.	602
L.J. van Rhijn: De geregtelijke doodstraf uit christelijk oogpunt beschouwd	608
Eenige aanteekeningen omtrent Nederlandsch-Indië en andere koloniën, enz.	612
Delft en de aldaar gevestigde werkinrigting	616
Mr. O. van Rees: Gesch. der staathuishoudk. in Nederland	680


[deel 3, pagina V]
Genees-, Werktuig-, Wis- en Natuurkunde.

	Bladz.
Oud en nieuw op het gebied der prakt. Genees- en Heelk.	23
C.J. Snijders: Leer der gezondheid, enz.	25
J.B. Peeters: Scheikunde, enz.	26
Templeton's Handboek voor bouw- en werktuigkunde	29
P.M. Brutel de la Rivière: Werktuigkunde	-
Jac. Moleschott: Eene physiologische zending	204
T.J. Stieltjes: Overz. van hetgeen met de spoorwegen op Midden-Java is voorgevallen.	205
Dr. C.A.J.A. Oudemans: Neêrlands plantentuin, enz.	267
Dr. D. Bierens de Haan: Overz. der differentiaal-rekening	437
F.C.R. Bentfort: Pokken.	622
Dr. J. Hunt: Het stamelen en stotteren, enz.	624
A.W. Grube: Schetsen en tafer. uit het rijk der natuur.	625
De Nederl. boomgaard	697

Schoone Kunsten.

Gesch. en handl. van de maatschappij tot bevordering der toonkunst	140

Opvoeding en Onderwijs.

J.sE. Helge: Het dierenrijk. - Vertellingen over de kleine dieren in de natuur	32
Agatha: De jeugd van beroemde mannen	91
Dr. H.v. Cappelle: Hoe moeten wij onze kinderen verplegen?	93
L.Th. Zeegers: Nederlandsche spraakkunst. - Handl. tot denk- spreek- schrijf- of stijl-oefeningen. - Eléments de la Grammaire Franc. - Manuel de lect. Franç. - Handboek voor iedereen, die Fransch leert	95
Leesboek bij het onderwijs in de aardrijkskunde	98
L.Th. Zeegers: Bloeml. uit Nederl. dichters	101
P.H. Geist: Meetk. leesboek.	-
Lotgevall. van een jonge weeze	145
J.C. Neurdenburg, enz.: Driemaandelijksch tijdschr. voor onderwijs	269
Nederl. tijdschr. voor de praktische beoefen. van de fransche, de engelsche en de hoogd. taal- en letterkunde.	272
T.S. Velsing: a. Klassieke rekenoefen. voor de hoogste kl. der volksschool. - b. Vervolg op de klassikale rekenoefeningen	274
S.A. Naber: Middelbaar onderwijs en Paedagogiek. - Anonymus: Een woord over de toepassing van de wet tot regeling van het middelbaar onderwijs, enz.	294
Dr. J.A. Wijnne: Overzigt der algem. geschiedenis	302
Mr. O. van Rees: Algem. geschiedenis. - Algem. geschiedenis. - Chronologische schets van de algem. geschiedenis. - J.L. Bolman: Verhalen uit de gesch. des Vaderl. - De gesch. van ons vaderl., enz. - W. Eekhoff: Korte beschrijving van de provincie Friesland, enz. - W. Eekhoff: Friesch schoolboek, enz. - Redevoeringen en toespraken van Prins Albert van Saksen-Coburg, enz. - Mevrouw A. van Meerten, Beknopte schets der Mythologie of Fabelgeschiedenis	311
Th. Jorissen: Bijdragen tot de gesch. der omwenteling van 1813	315
David J.A. Samot: De slag van Waterloo. - O. Baas: 1815. Schetsen en tafereelen.	319
L. Bouwman: Handleiding bij het rekenen uit het hoofd in de lagere scholen. - H. Bouman: De Vormlcer in de lagere school, enz. - P.H. Geist: Vragen over de meetkunde ten dienste van leerlingen en van zelf-oefenaars.	322


[deel 3, pagina VI]

	Bladz.
W.F. Carlebur: Practischtheoretische handl. ter vervaardiging van opstellen in de moedertaal	326
J.H. Meijer: Résumé de l'hist. de la littérature franc., enz.	384
G.A. von Klöden's Handboek der Aardrijkskunde. - A.H.J.L. Ponse: Beknopte handl. bij de beoefening der wiskundige aardrijksbeschrijving, enz.	386
J. Steynis Gz.: Leerboekje voor de beginselen van de meetkunde	390
Mr. L. Ed. Lenting: Handb. voor de gesch. des Vaderl	449
J.A. Wijnne: Mijne leerboeken en Rogge's methode	453
Naschrift	455
Dr. E. van der Ven: De theorie en de oplossing van hoogere magtsvergelijkingen	510
J.M.v. Linschoten: Beknopte schets der algem. gesch., enz.	573
D. Hoekzema: Gleanings from English prose. - Charles Hains Gunn: A selection of materials for translation-exercises	575
F. Spiesz: Latijnsche vertaaloefeningen voor eerstbeginnenden	627
Theod. Jorissen: Schets der algemeene geschiedenis	628
J.E. Helge: Schetsen van natuurverschijnselen. - Merkwaardigheden der natuur	635
J.H. Swildens: Aanleiding tot het verkrijgen van algem. kennis. - Leesboek over eenige belangrijke en wetenswaardige zaken	637
Dr. W.H.J. Bleek: Beginselen der latijnsche vormleer. J.G. Schneider: Elementaire Grieksche etymologie, enz.	703
L. Obermuller: Deutsch-Holländisches Wörter- und Gesprächbuch. - J.W. Jansen: Vollständiger Cursus der Hochdeutschen Schrift	705
G. ten Brummeler Wz.: Nederlandsche mnemotechnie of geheugenis-leer met koninklijke aanmoediging vereerd.	-
J. Worp: Tweede zangboekje, enz. - Wenken voor den onderwijzer bij het gebruik van het tweede zangboekje. - J.J.A. Goeverneur en J. Worp: De zingende kinderwereld, enz.	707
Vierstemmige koralen	709

BUITENLANDSCHE LETTERKUNDE.

Tennyson	34
Michelet	102
Friedrich Rückert	147
Theophile Gautier	208
Eene Zweedsche schrijfster. (Marie Sophie Schwartz.)	275
Edmond About	328
Louis Ulbach	393
Octave Feuillet	456
Alphonse Karr	518
Prosper Mérimée	577
Jean Rotrou, de leermeester van Corneille	639
Jean François Regnard	712


[deel 4, pagina VII]

{== afbeelding 	==} {>>afbeelding<<}
    

LIJST
van
BOEKEN EN GESCHRIFTEN
in
NEDERLAND VERSCHENEN.

BIJBLAD
bij de
VADERLANDSCHE LETTEROEFENINGEN
voor 1865.

UTRECHT,
DRUK EN UITGAVE VAN L.E. BOSCH EN ZOON.



2009 dbnl


_vad003186501_01


grieks


Vaderlandsche Letteroefeningen. L.E. Bosch en zoon, Utrecht 1865




DBNL-TEI 1



14-05-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. L.E. Bosch en zoon, Utrecht 1865
 
Zie: https://www.dbnl.org/tekst/_vad003186501_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 













{==I==} {>>pagina-aanduiding<<}

[Wetenschap en belletrie.]

Aan de lezers der vernieuwde Vaderlandsche Letteroefeningen.

Een woord tot inleiding.

Wij mogen onze taak als nieuwe redacteurs van de oude Vaderlandsche Letteroefeningen niet aanvaarden, zonder een woord deels van verantwoording deels van inlichting te laten voorafgaan voor onze lezers, en in 't gemeen voor het Nederlandsch letterkundig publiek. Van verantwoording: want reeds waren er die ons vroegen, en er zullen nog wel meerderen zijn die vragen, al is het niet dadelijk aan ons: Waarom toch dat oude, afgeleefde tijdschrift nog op zijn sterfbed met een verjongingskuur lastig gevallen? En aangenomen, dat zoo iets met eenige hoop op goeden uitslag kon beproefd worden, wie zijn dan dezen, aan wie het nemen van die proef werd toevertrouwd? Van inlichting: want nu dit eenmaal teregt of ten onregte door ons ondernomen wordt, is het niet meer dan natuurlijk, dat wij aan onze lezers rekenschap geven van onze wenschen en bedoelingen.
Om dan met die verantwoording te beginnen, kunnen wij aan de belangstellende vragers de plegtige verzekering geven, dat er van ‘sterven’ voor de overigens onbetwistbaar zeer-oude en onwedersprekelijk in de laatste jaren hoogst-gebrekkelijke Letteroefeningen nog nooit eenige sprake is geweest. Daar is ten allen tijde en overal, ook in ons vaderland, een zeker publiek, dat aan het oude is gehecht en dit blijft aanhouden, al wordt het ook waarlijk, zelfs naar zijn eigen oordeel, gebrekkig en slecht. Dit geldt bij het le-
{==II==} {>>pagina-aanduiding<<}
zend gedeelte ook van de tijdschriften, die het in zijne leesgezelschappen een plaats gunt en aan wier inhoud het maand aan maand zich te goed doet. Moge ook van tijd tot tijd een nieuwe indringer de gunsten komen deelen, de oude en beproefde vrienden verdringen gaat zoo gemakkelijk niet! Van die gehechtheid aan het oude, van die natuurlijke traagheid van velen in het zich ontdoen van wat zijne waarde verloor, hebben de hoogbejaarde Letteroefeningen ruimschoots genoten en geprofiteerd, nadat zij begonnen waren en zelfs tot den uitersten grens voortgegaan met het weinig vleijend epitheton door wijlen Braga haar eenmaal toegevoegd, ten volle te verdienen. En was ook ten laatste het eertijds zoo belangrijk getal abonnenten tot een betrekkelijk minimum gereduceerd geworden, dat minimum, voor 't meerendeel door leesgezelschappen vertegenwoordigd, was nu ook van dien aard, dat het nog altoos vele lezers aan het oude tijdschrift bezorgde, velen alzoo onder zijn' waarlijk niet meer heilzamen invloed bleef stellen, en daaraan, ook als het bleef gelijk het was, ja, al werd het nog minder van gehalte, een nog tamelijk lang en voor den ondernemer niet gansch onvoordeelig leven waarborgde. Maandschriften gelijk de Letteroefeningen er een geworden waren kosten den uitgever niet veel, en kunnen het met een klein getal abonnenten zeer goed stellen.
Dus, - van een sterfbed was hier geen sprake, en evenmin van eene keuze tusschen ‘zachtkens laten uitgaan’ en ‘kunstmatig tot nieuw leven wekken.’ De eenige vraag die hier te beantwoorden viel was deze: zullen de Letteroefeningen, na een verleden, dat - wat Braga's geest ook tegenpruttele - eenmaal eervol is geweest, nu blijven voortleven zoo als zij eenige jaren geleefd hebben, een kwijnend, haar naam onterend, veracht en zelfs schadelijk leven; òf zal men weder trachten haar eene eereplaats te doen innemen te midden van de vaderlandsche tijdschriften, aan welke allen zij zijn voorgegaan, waarvan zij enkelen zelfs, al was het ook maar door reactie, hebben in het leven geroepen? En die vraag - zouden wij ook niet getwijfeld hebben hoe haar te beantwoorden - ons werd zij niet eens ter beantwoording voorgelegd. Zij was reeds beantwoord eer het aan ons toekwam. De HH. Bosch en Zoon, die het tijdschrift aankochten van den vorigen eigenaar, uitgever en redacteur, hadden dit gedaan met het stellige voornemen om, zoo eenigzins mogelijk, er weder iets goeds van te maken. Daartoe kochten zij het. Daartoe zochten

{==III==} {>>pagina-aanduiding<<}
zij allereerst een tweetal redacteurs, aan wie de zorg voor den inhoud zou worden opgedragen. Daartoe wendden zij zich tot ons met het verzoek aan den een om voor het wetenschappelijk-belletristisch, aan den ander om voor het bibliografisch gedeelte die zorg op ons te nemen. En - wij moeten het bekennen - na een poos van sterke aarzeling maar ten slotte met ingenomenheid hebben wij die taak aanvaard.
Onze aarzeling zal niet onverklaarbaar worden geacht. Wij zwijgen van de gewone veelsoortige zorgen en bemoeijingen aan zulk een redacteurschap verbonden. Maar hier waren bovendien bijzondere, buitengewone bezwaren. Het zou hier gelden een tijdschrift tot nieuw leven te wekken en in achting en eere te herstellen, dat, zoo al het eerste nog lang had kunnen gerekt worden, de laatsten bij het letterkundig en beschaafd publiek ten eenemale had verloren, - een ware Medea-kuur alzoo! Er behoorde voor ons waarlijk geene groote bescheidenheid toe om zelven de eersten te zijn die ons de vraag voorlegden, of dat wel een taak was berekend voor onze kracht?
Wij zijn er verre van gebleven om zelven die vraag bevestigend te beantwoorden. Anderen deden het voor ons, en hielpen ons over onze bedenkingen heen. Of wij wèl deden met aan hunne redenen gehoor te geven, moge de uitslag onzer pogingen beslissen. Voor het overige: was er veel om ons tegen de voorgestelde taak ernstig te doen opzien, er was nog meer om ons te bemoedigen. Men schenkt ons de optelling. Dit slechts zij hier nadrukkelijk vermeld als datgene waarop zich ten slotte bij ons de hoop heeft gevestigd, dat ook voor onze geringe krachten wèl-slagen toch niet onmogelijk zou zijn: Vooreerst, dat het den uitgevers ernst is met den wensch, om, zij 't aanvankelijk ook met belangrijke opofferingen, iets goeds tot stand te brengen. Ten andere, dat wij, bij het nemen eener proeve tot het eventueel verkrijgen van medewerking, bij vele hooggeachte geleerden en letterkundigen een belangstelling en hulpvaardigheid mogten ontmoeten die onze beste verwachtingen overtroffen en alle kleinmoedigheid moesten beschamen. Wilden wij een lijst geven van allen die hunne geregelde medewerking ons hebben toegezegd, en waarvan meerderen reeds in daden den ernst hunner beloften hebben getoond, zij zou reeds meer dan zestig namen tellen, en onder dezen niet weinigen waarop wij met regt ons zouden kunnen beroemen. Wij geven zulk een

{==IV==} {>>pagina-aanduiding<<}
lijst van ‘vaste medewerkers’ echter niet. Eensdeels, omdat wij willen voorkomen dat eenig vaderlandsch geleerde of letterkundige die lijst als afgesloten zou beschouwen en ons daarom zijne bijdragen welligt onthouden. Niet minder ook, omdat die lijsten van medearbeiders, niet onverdiend voorwaar, haar krediet voor een goed deel hebben verloren. En eindelijk en bovenal, omdat wij het wenschelijker achten door daden dan door beloften te toonen in welke hulp wij ons mogen verheugen.
Zoo blijft ons dan over onzen lezers de noodige inlichting te geven op de natuurlijke vraag: wat wij nu met ons tijdschrift wenschen en bedoelen. Bij ons antwoord willen wij ons van alle vergelijking met andere tijdschriften onthouden. Al wat we met het oog op dezen verlangen is, dat de Vaderlandsche Letteroefeningen weder een waardige, haar naam en ouderdom niet tot oneer strekkende plaats mogen bekleeden in hun midden. Daarom hebben wij er ook prijs op gesteld den ouden naam onverminkt te bewaren. Overigens willen wij dien eenvoudig beschouwd hebben als een naam, een onderscheidingsteeken, geen beknopte inhoudsopgave. Want ‘Vaderlandsche Letteroefeningen’,...schijnt die naam niet te zeggen, dat de inhoud uitsluitend zal bestaan uit oorspronkelijke bijdragen van vaderlandsche auteurs? Wij nu wenschen niets liever, en het doel van ons streven is geen ander, indien - indien het, behoudens de degelijkheid, zal blijken mogelijk te zijn. Beter achten wij iets voortreffelijks uit den vreemde dan iets zeer middelmatigs dat oorspronkelijk heet. Overigens, wij zeggen dit alleen, om in dit opzigt door geen stellige beloften gebonden te zijn. Blijven toch onze tegenwoordige medearbeiders ons bij en aan hunne toezeggingen getrouw, dan hebben wij voor geen gebrek, noch aan oorspronkelijke, noch aan degelijke bijdragen te vreezen, en zal ons tijdschrift ten dezen aanzien zijn' naam met eere dragen. Maar verder: ‘Vaderlandsche Letteroefeningen’,....zou die naam almede niet kunnen beteekenen, dat wij onze bladen voornamelijk openen als oefenperk voor nog ongeoefenden? Toch is één blik op de namen van hen met wier opstellen wij deze eerste aflevering konden vullen en wier bijdragen wij reeds voor de eerstvolgende nummers mogten aankondigen voldoende, om ieder te overtuigen, dat dit onze bedoeling niet is, al mogen wij het gaarne lijden, dat meermalen in onze
verzameling jonge, nog ongekeurde en ongeijkte ta-
{==V==} {>>pagina-aanduiding<<}
lenten het woord komen waar maken: ‘Coup d' essai, coup de maître!’ Maar van welken aard zal dan de inhoud van uw tijdschrift zijn? - Ziet hier ons antwoord. Onze afleveringen zullen als voorheen gesplitst zijn in twee afdeelingen: de eerste en grootste aan Wetenschap en Belletrie, de tweede aan Bibliografie, voor het grootste deel binnenlandsche, voor een kleiner gedeelte ook buitenlandsche, gewijd. Die eerste afdeeling hopen wij telkenreize - zonder ons echter aan vaste rubrieken en opvolging te binden - met drieërlei opstellen te kunnen vullen. Vooreerst: met een meer of min uitvoerig populair-wetenschappelijk opstel over eenig onderwerp uit elk gebied van wetenschap, kunst of leven, waarvan eene tegelijk degelijke en populaire behandeling strekken kan zoo tot het verschaffen eener aangename lectuur voor beschaafde lezers als tot aankweeking en verspreiding van nuttige kundigheden, kunstzin, beschaving, humaniteit. Alleen bepaald theologische onderwerpen, voor zooverre zij niet evenzeer tot de historische behooren, zonderen wij uit. Een tweede bijdrage zal in den regel bestaan uit de eene of andere 't zij beknopte, 't zij meer uitvoerige mededeeling uit het gebied van land- en volkenkunde, toegepaste natuur- en werktuigkunde, nieuwe uitvindingen en ontdekkingen. Voor zooveel dit noodig of tot regt verstand dier mededeelingen bevorderlijk zal zijn, zullen dezen vergezeld gaan hetzij van houtsneefiguren in den tekst, hetzij van afzonderlijke platen of kaarten, die dan ook tevens zullen dienen ter vervanging van de vroegere vaak wanstaltige en niets beteekenende plaatjes vóór iedere aflevering. En eindelijk - voor ieder wat wils! zegt onze uitgever en herhalen wij met een zucht! - eindelijk zal een laatste plaats worden ingeruimd aan eenige historisch-romantische schets, vertelling, novelle, legende of wat dies meer zij. Hier vooral zouden wij vreezen de belofte te
geven van altijd oorspronkelijke stukken te zullen leveren. Reeds ontdekten wij, dat vooral op dit gebied goede en vaste medewerking te verkrijgen in ons vaderland tot de zeer moeijelijke zaken behoort. 't Is dan ook almede, omdat wij ten dezen opzigte zelfs niet schijnen willen meer te beloven, dan wij op goeden grond mogen hopen op den duur te kunnen nakomen, dat wij, ofschoon voor 't oogenblik eene oorspronkelijke novelle van een geacht Nederlandsch schrijver in portefeuille hebbende, ons proefnummer met eene

{==VI==} {>>pagina-aanduiding<<}
vertaalde bijdrage voor deze rubriek in hetlicht zenden. Intusschen kunnen wij met het oog op de lijst onzer medearbeiders onzenlezers verzekeren, dat wij ook in dit opzigt geen moeite hebben gespaard en voorloopig niet al te ongelukkig zijn geweest. Doch gesteld ook, dat hier de goede Nederlandsche hulp soms mogt achterblijven, - welnu, in de buitenlandsche gaarden is op dit gebied nog menige vrucht te plukken, die door geurigheid en edelen smaak den lezers het gemis van oorspronkelijkheid rijkelijk kan vergoeden. Den lof van keurigheid in deze te verdienen, zoo wat de keuze van stukken als wat de vertaling of bewerking betreft, zal ons ijverig streven zijn. En onzen kunstregters en zelven met de noodige gaven voor dit genre toegerusten roepen wij toe: liever dan onze zwakke maar ernstige pogingen, waar ze naar uw oordeel mogten mislukken, te bespotten, helpt ons 't zij met uwe aanwijzingen en goeden raad, 't zij, en nog veel liever, met de voortbrengselen van uw talent of genie! Wij zullen u dankbaar zijn.
En nu de tweede, de bibliografische afdeeling. Hare redactie is meer bepaaldelijk opgedragen aan den tweeden ondergeteekende, en vele bevoegde mannen in elk vak van wetenschap hebben zich bereid verklaard hem ter zijde te staan tot het geven van beoordeelende aankondigingen en verslagen van die voortbrengselen der vaderlandsche pers, die ons tot dat doel zullen worden toegezonden. Één vel van die afdeeling zal iedere maand zijn gewijd aan een overzigt van de merkwaardigste verschijningen op letterkundig gebied in het buitenland, dat door een in Parijs gedomicilieerd Nederlandsch letterkundige zal worden geleverd. Wat de binnenlandsche bibliografie betreft, het is onze ernstige wensch, en wij hopen, dat onze geachte medearbeiders ons krachtig zullen ondersteunen om tot de vervulling van dien wensch te geraken, om den smaad die sedert eenigen tijd op de boekverslagen en boekbeoordeelingen van sommige onzer tijdschriften kleeft, zooveel mogelijk op te heffen. Van de eene zijde door volkomen onbeduidendheid en pluimstrijkerij van uitgevers en auteurs, van den anderen kant door blinde partijgeest van allerlei aard en kleingeestige vitzucht, die alleen het gebrekkige op hoogen toon weet te berispen, zonder ook een open oog te houden voor het goede, dat er meê gepaard gaat en ook dat te willen erkennen, heeft onze vaderlandsche tijdschriften-kritiek dien smaad meer dan eens verdiend. Wij willen beproeven of het niet mogelijk zij beide klippen te vermijden,

{==VII==} {>>pagina-aanduiding<<}
zonder dat wij ons zouden willen beroemen de volkomen onpartijdigheid, dien ‘steen der wijzen,’ te hebben gevonden. Maar van de in behandeling zijnde werken een eerlijk en zooveel doenlijk onpartijdig beoordeelend verslag te geven; een verslag en algemeene beoordeeling, door bevoegden in elk vak van wetenschap geleverd, waarin het goede niet verzwegen maar ook het gebrekkige niet verheeld wordt; dat noch door de begeerte om tot elken prijs te laken, noch door de zucht om altijd te prijzen is ingegeven; dat niet in de eerste plaats vraagt naar partij of kleur of persoonlijke sympathie, maar - behoudens aanwijzing en onafhankelijke beschouwing der verschillende standpunten - van het standpunt der schrijvers zelven hunne werken zoekt te beoordeelen en te waardeeren; een beoordeelend verslag alzoo, dat, zonder in breede discussie over de behandelde onderwerpen te treden, nogthans voldoende is om het publiek omtrent inhoud, strekking en gehalte der als bij stortvloed dagelijks uitkomende geschriften en boeken eenigzins in te lichten en bij zijn keuze van aankoop en lectuur zoowel als bij zijn oordeel te leiden, - dàt zal in deze afdeeling het doel der redactie zijn, - zoo wij hopen, het doel ook van hare medearbeiders in deze rubriek.
En thans hebben wij onze lezers gezegd, wat ons bij het aanvaarden dezer letterkundige onderneming voorkwam noodzakelijk gezegd te moeten worden. Wij eindigen dus ons inleidend woord niet slechts met een hartelijk heil! hun toe te roepen, maar ook met een ernstige aanbeveling van onze oude maar naar inhoud en vorm gansch vernieuwde en, naar wij vertrouwen, in goeden zin hervormde vaderlandsche Letteroefeningen aan de belangstelling van het lezend publiek en aan den krachtigen steun van Neêrland's letterkundigen. Wat ons aangaat, is ook een toenemend debiet van ons tijdschrift ons gansch niet onverschillig, omdat dit mede een der onmisbare vereischten is om het met degelijke bijdragen van goede en geachte schrijvers te kunnen blijven vullen, toch zijn wij ons zelven bewust, dat de weering van zoutelooze en smaakbedervende, de verspreiding van degelijke, geestontwikkelende en tegelijk geestontspannende lectuur en daardoor de bevordering van het ware goede en schoone ook langs dezen weg het hoofddoel van ons streven gelijk de voorname beweegreden van ons ondernemen is!
Utrecht, Nov. 1864.
Dr. J.W. Bok.
Dr. W.B.J. van Eijk.






{==VIII==} {>>pagina-aanduiding<<}

Een woord over het verleden der Vaderlandsche Letteroefeningen.

Brief aan de nieuwe redactie. 1)

Met veel belangstelling heb ik vernomen, dat gijl. het roer der oude Vaderlandsche Letteroefeningen in handen genomen hebt. 't Werd hoog tijd, dat een nieuwe état-major zich over de meer dan honderdjarige kiel ontfermde, want ik zag met leedwezen aankomen, dat zij niet als een eerlijk schip in een fermen stormwind of bij een roemrijken strijd zou te gronde gaan, maar te eeniger tijd in vollen vrede en bij blakstilte zoetjes en zachtjes naar den kelder zinken. En dat ware jammer geweest! Mij zou 't althans zeer gespeten hebben, die, zoo niet de oudste matroos, dan toch gewis een der oudste varensgasten op het schip ben; varensgast, die wel niet medevoer als de groote mast, maar toch niets te commandeeren had in koers of bestek. Belangstelling in het vaartuig en hoop op betere tijden weêrhielden mij sedert geruimen tijd mij van de scheepsrol te laten schrappen; ‘ik ben jong geweest, ook ben ik oud geworden’ aan boord van ‘de Vaderlandsche Letteroefeningen;’ geen wonder dus, dat ik er de nieuwe stuurlieden van harte welkom heet.
In waarheid: 't zou zonde en jammer geweest zijn als de Let-
{==IX==} {>>pagina-aanduiding<<}
teroefeningen den ouderdomsdood waren gestorven of nog langer een zoo kwijnend en ziekelijk leven hadden voortgesleept als in de laatste jaren. Daartoe heeft het tijdschrift een te loffelijk verleden. Er zijn tijden gekomen waarin men zijnen naam in den schimpnaam ‘Leuteroefeningen’ verknoeide, maar er zijn ook tijden geweest waarin het op onze letterkunde eenen zeer grooten invloed heeft uitgeoefend; en zou ik de waarheid in het aangezigt slaan, als ik beweerde, dat die invloed altijd gunstig geweest is, het zou toch nog veel grooter onjuistheid zijn, indien men de gewigtige diensten voorbij zag, door ons tijdschrift bewezen.
Bij eene zoo belangrijke verandering als ik voor dat maandschrift uit de nieuwe orde van zaken te gemoet zie, zult gij waarschijnlijk wel een soort van programma of zoo iets geven, een kijkje in uwe voornemens, plannen, uitzigten, in 't kort: wat op de toekomst betrekking heeft. Mag ik daarom even het woord vragen, om, na u den besten voorspoed op uwe gansch niet gemakkelijke taak gewenscht te hebben, uwe lezers een enkelen vlugtigen blik in het verleden te doen slaan?
Indien ik eene letterkundige geschiedenis van onze Vaderlandsche Letteroefeningen en haar verband tot den loop onzer letterkunde in het algemeen wilde schrijven, zou het een tamelijk boekdeeltje kunnen worden, gansch niet onbelangrijk, maar voor velen uwer lezers min onderhoudend. Daarom bepaal ik mij tot enkele bijzonderheden.
De geleerde, scherpzinnige, maar in zijne kritiek wel wat ondeugende Bayle had met zijne Nouvelles de la république des lettres ten jare 1684 het sein gegeven tot de uitgave van maandschriften, waarin de lezers door inhoudsopgaven en uittreksels op de hoogte gehouden werden van hetgeen in de wetenschappelijkletterkundige wereld binnen en buiten den lande het licht zag. Histoires litéraires en Bibliothèques met verschillende predikaten zagen te Amsterdam, te 's Gravenhage, te Leiden, misschien ook elders het licht. Dit voetspoor werd weldra gevolgd door den ijverigen en gansch niet onbekwamen Pieter Rabus, die in 1692 onder den titel: Boekzaal van Europe eene dergelijke ‘revue’ in het Nederlandsch als ‘maandelijksche uittreksels’ begon uit te geven, bij wijze van refereeren, in den regel niet van recenseeren. 't Is hier de plaats niet om de ontwikkeling onzer periodieke letterkunde te verhalen; ik herinner alleen met een woord dat, wat zoogenoemd ‘mengelwerk’ betreft, de Tael- en Dicht-
{==X==} {>>pagina-aanduiding<<}
kundige bijdragen (1759 volg.) eenige vermelding verdienen, omdat van het letterkundig gezelschap dat ze redigeerde de Maatschappij der Nederlandsche Letterkundeis uitgegaan. Overigens leden bijna alle proeven op het veld van periodieke literatuur aan armoede. Justus van Effen had zijnen geestvollen Spectator gegeven, maar zooveel luim en vernuft is het deel van slechts weinigen, en men was nog niet op het denkbeeld gekomen om door vereeniging van wat lang met eene thans uit de gunst geraakte uitdrukking ‘Boekbeschouwing en Mengelwerk’ heette tot grootere verscheidenheid en rijkdom van inhoud zich te verheffen.
Doch de smaak voor maandwerken was nu eenmaal opgewekt, zóó zelfs dat omstreeks denzelfden tijd de Amsterdamsche boekhanderlaar P. Meijer eene inderdaad groote onderneming begon, om n.l. in eene ‘Algemeene Oefenschool van konsten en wetenschappen’ achtervolgens eene reeks van stukjes uit te geven, voor de eene helft bestaande in populair-wetenschappelijke behandeling van natuur-, aardrijks-, redeneerkunde enz., voor de andere in ‘mengelwerk van vernuft, konst, geleerdheid enz.’ Als wij in aanmerking nemen, dat Meijer een der voornaamste uitgevers van zijn' tijd te onzent was, en dat hij aan zijne ‘oefenschool’ moeite noch kosten spaarde; als wij daarbij zien, dat genoegzaam al dat ‘mengelwerk’ uit het Engelsch vertaald is, - dan moeten wij er ons over verwonderen, dat de Letteroefeningen, in denzelfden tijd ontstaan, zoo veel gelukkiger zijn geweest en veel meer oorspronkelijke bijdragen bevatten.
Dit tijdschrift dan werd ten jare 1761 opgerigt. Wie het plan ontworpen en de redactie het eerst op zich genomen heeft weet ik niet met zekerheid. Dit alleen is vrij algemeen bekend, dat de Haarlemsche Doopsgezinde predikant C. Loosjes in de zamenstelling het meeste aandeel had, gelijk ook dat de bekende geschiedschrijver Wagenaar tot de eerste medewerkers behoorde. Als ‘produkt van zijn tijd en land,’ 't zal ons niet bevreemden, droeg het tijdschrift den tamelijk langwijligen titel: ‘Vaderlandsche Letteroefeningen, behelzende oordeelkundige berigten van de werken der beste schrijveren, nauwkeurige gedagten over verscheidene onderwerpen; benevens vrymoedige aanmerkingen over Nederduitsche werken en schriften, die dagelijks in ons Vaderland uitkomen’ (Amsterdam bij A. van der Kroe). En al heeft het voorberigt, een soort van programma, een voor ons oor wat ouderwetschen toon, 't is toch niet onbelangrijk te hooren wat men beloofde.

{==XI==} {>>pagina-aanduiding<<}

‘Het oogmerk is, gelijk de titel eenigermaate uitwyst, den inhoud van deeze en geene nutte schriften onderscheidenlyck te ontvouwen, 't zy dat ze reeds voor lang het licht gezien hebben, of nu eerst uitgegeeven worden; om daarin nu en dan, wel byzonder het oog te vestigen op zodanige doorwrogte werken, die min of meer zeldzaam geworden, of in vergeetelnis geraakt zijn: midsgaders, om by voorkomende gelegenheid een berigt te geeven van zodanige buitenlandsche geschriften, die in 't vervolg van tyd van de drukpers komen, en onzes agtens eene byzondere overweeging verdienen; op de daar van verkreegene kundigheden door 't leezen dier schriften zelven, of door 't nagaan der berigten, die buiten 's lands gedrukt of ons toegezonden mogten worden: wyders dit verzeld te doen gaan van eenige verhandelingen en nauwkeurige gedagten over deeze en geene onderwerpen in verscheidene zoorten van Letteroefening: en eindelijk, om daar aan te hegten vrymoedige aanmerkingen over de werken en schriften, die in ons Vaderland van tyd tot tyd uitkomen, in welken wy onze gedagten over dezelven met een kort woord of breeder uitweiding, naar den eisch der zaken, zullen voordragen.
Ter betere bevordering van ons oogmerk verzoeken wij alle Liefhebbers van oefening, en nodigen hen uit, om hunne overweegingen en bespiegelingen, die van te kleinen omslag zijn om afzonderlijk gedrukt te worden, den Drukker deezes toe te zenden, om dezelven in dit werkje te plaatsen. Wij bepaalen ons hierin aan geene weetenschap, ook niet aan eene Burgerlijke of Godsdienstige partij; alles wat kan strekken, om met bescheidenheid de waarheid te onderzoeken, te ontvouwen, of te bevestigen, de kundigheden van 't menschdom op te helderen of te vermeerderen, alles wat kan dienen om op eene redelijke wijze te stigten of te vermaaken, en dus tot den Godsdienst nuttig en den Burgerstaat heilzaam te weezen, zal ons ten allen tyde, zonder aanzien van perzoonen, welgevallig zyn.’
Van een helder doorzigt getuigt, dunkt mij, het denkbeeld om oude, in vergetelheid geraakte boeken weder eens voor den dag te halen. De zaak zelve is gansch niet kwaad en wordt door het tegenwoordig geslacht misschien te veel veronachtzaamd; maar in dien tijd vooral kon deze rubriek uitstekende diensten bewijzen. Wat toen tot de oude, min bekende werken behoorde had nooit in inhoudsopgaven of ‘maandelijksche uittreksels’ een middel tot bekendwording gehad; veel wat toen eene eeuw

{==XII==} {>>pagina-aanduiding<<}
telde was op wetenschappelijk gebied bij den toenmaligen trageren vooruitgang niet half zoo verouderd als hetgeen nu een tiental jaren telt. En de redactie had zich een pad geopend, waarop zij voor geen uitputting of gebrek aan stof behoefde te vreezen, al werd het heden er wat arm aan.
De volgende bijzonderheden verdienen voorts aandacht: Vooreerst de aanzienlijke plaats die de ‘boekbeschouwing’ in het programma inneemt. Ik zeide er reeds iets van: 't was in den geest van den tijd en op het voetspoor van vroegere ondernemingen. Doch men vergete ook niet, dat destijds oneindig minder gelegenheid bestond om met het uitgegevene bekend te worden. Courant-advertentiën waren nog niet in gebruik, en hoe beperkt was ook de dagbladen-lectuur voor eene eeuw in ons land! Boeken ‘op beziens’ bekomen was ondenkbaar in een' tijd, toen de zoogenaamde commissie-handel of nog niet, of althans niet dan op eene uiterst beperkte schaal werd gedreven. Als een boekhandelaar iets uitgaf verzuimde hij daarom niet, er op een blaadje aan toe te voegen wat bij hem al zoo te bekomen was; maar een boek, te Groningen uitgekomen, kon jaren bestaan zonder dat iemand te Middelburg er kennis van droeg. In dien tijd was dus die maandelijksche boekaankondiging, met korte inhoudsopgave, 't zij met of zonder uittreksels, eene allerbelangrijkste zaak. Dat zij van lieverlede in eigenlijke recensie overging lag in den aard der zaak, en gelijk men toen misschien te veel afging op de ‘voorproevers van het publiek,’ zoo is men, in overeenstemming met de zelfstandigheidsbegrippen van onzen tijd, tegenwoordig misschien tot een ander uiterste overgeslagen. Doch,....punctum hier! Ik zeg ook maar: misschien!?
Ten tweede. Tot op den huidigen dag verzekert ons tijdschrift in zijnen titel, dat daarin ‘boeken en schriften, die dagelijks in ons vaderland en elders uitkomen, oordeelkundig en tevens vrijmoedig behandeld worden.’ Van al de aanteekeningen die op deze kwalificatie te geven zijn, schrijf ik alleen eene op de woorden: ‘en elders.’ 't Is al den volke bekend dat dit, behoudens misschien eene enkele uitzondering, sedert onheugelijke jaren even zeker ‘in leugenen gesproken’ is, als toen de grondwet - 't zij met eerbied voor de grondwet gezegd! - in 1848 verklaarde, ‘dat de Nederlandsche kroon is en blijft opgedragen aan (toen reeds wijlen) Z.M. Willem I.’ Maar in de allereerste jaren was dat ‘en elders’ eenigermate

{==XIII==} {>>pagina-aanduiding<<}
eene waarheid, en bij al het discrediet waarin het recensie-wezen in de laatste jaren bij ons geraakt is, heb ik mij toch menigmaal gevraagd, of het niet eene allernuttigste onderneming zou kunnen zijn, het getal onzer maandwerken te vermeerderen met één, uitsluitend bestemd tot korte kenschetsing van althans het voornaamste wat op het gebied van algemeene strekking buitenslands het licht ziet.
Eindelijk heb ik te wijzen op de vrijzinnige strekking die de Letteroefeningen bij haren aanvang prononceerden en voorts bleven openbaren. Wij vinden dit allezins natuurlijk, waar een Doopsgezind predikant en een Collegiant uit de helft der vorige eeuw aan het roer zaten, en men behoeft dan ook de eerste jaargangen slechts te doorbladeren, om te zien dat de Staatskerk van dien tijd wel geen vijand had in het nieuwe tijdschrift, maar dat het zich toch ook bitter weinig aan de kerkelijke orthodoxie dier Staatskerk bekreunde. Ik schrijf het daaraan toe, dat later, bij het veld winnen der vrijzinnige denkbeelden, de invloed der Letteroefeningen zich zoo wijd heeft uitgestrekt en zoo lang gebleven is; en misschien zou die invloed nog grooter zijn geweest, waren er geen tijden gekomen waarin het tijdschrift, verklaard voorstander destijds van de schimpend zoo genoemde ‘Loevesteinsche factie’, zich door overmoed liet verlokken tot eene soort van overvrijzinnigheid, die in den grond hoogst onvrijzinnig was. Ik bedoel den tijd, toen Schotsman zijne ‘Eerzuil voor de Dordsche synode’ (1819), Da Costa zijne ‘Bezwaren tegen den geest der eeuw’ (1823), Capadose zijne theologische ‘bestrijding der vaccine’ (1823) schreef, of zoo als het beter gezegd wordt: toen de school van Bilderdijk met kracht begon op te treden in de reactionaire rigting. Waar destijds schimp met schimp, bitterheid met bitterheid werd beantwoord, vond men de Letteroefeningen juist wel niet aan de spits der gevechten en schermutselingen tegen het Bilderdijkianisme staan, maar toch aan de eene zijde die bitterheid breed uitmetende, aan de andere zijde haar vergoêlijkende; daar echter stond het toen reeds oude, maar nog op geen stukken na verouderde tijdschrift wel aan de spits, waar bij de Reactionairen eenzijdigheid van historische voorstelling aan te wijzen en in het aangezigt te wederstaan viel. Grondige, zeer grondige opstellen leverde b.v. de
naanwkeurige kenner der geschiedenis van het Remonstrantisme, Stolker; terwijl ook de werkzame, doorkundige, regtschapene, maar in zijne oordeelvellingen

{==XIV==} {>>pagina-aanduiding<<}
wel eens wat voorbarige Van Kampen, die honderde boekbeoordeelingen en vrij wat andere opstellen in de Letteroefeningen schreef, het niet onder zich liet, gelijk later ook mijn letterkundige vriend Mr. S. de Wind, in de recensiën van Bilderdijks Geschiedenis des vaderlands menigen vingertik ten beste gaf, die van soliede studie getuigde. Maar ongevoelig zoude ik afdwalen en op de voornaamste medearbeiders komen; een rijk veld, ook zelfs bij de beperkte kennis die ik heb aangaande degenen die mij daarin zijn voorgegaan en hebben vergezeld. Want noemden zich de schrijvers der bijdragen in het mengelwerk bijna zonder uitzondering; een uitzondering was het inderdaad als in vroegeren tijd boekbeoordeelingen onderteekend of zelfs door eenig teeken aangeduid waren. Zelfs was het zoo goed als ongehoord, toen Borger (in 1820, en dus kort voor zijnen dood) zijnen naam plaatste onder eene geleerde beoordeeling van Peerlkamp's Xenophon Ephesius, eene recensie, zeker ver buiten en boven de sfeer van het groote publiek, gelijk het allereerst erkend werd door haren schrijver, die dan ook te gemoet zag, dat de lezeressen met dat nommer der Letteroefeningen zouden doen als met de Haarlemsche Courant, in welke zij, zonder zich aan de politieke nieuwstijdingen te storen, ‘onmiddelijk op de advertentiën losgaan, om te zien wie er geboren, getrouwd en gestorven zijn.’
Eene recensie van zoodanigen inhoud, alleen voor eigenlijke klassieke literatoren bruikbaar, kon dan ook alleen in de Letteroefeningen verschijnen in een' tijd, waarin dit maandschrift met den ‘Recensent’ genoegzaam het eenige was, dat in ons vaderland bestond met wetenschappelijken en letterkundigen naam. Die naam werd ook nog later gehandhaafd door medewerkers als de hoogleeraren des Amorie van der Hoeven en den reeds genoemden Van Kampen, benevens S. Muller, te Amsterdam en J.H. Pareau te Utrecht, de predikanten B. van Willes en anderen, waaronder ik den geleerden van Senden niet mag vergeten, even min als den uitmuntenden kenner der Zeeuwsche oudheden J. ab Utrecht Dresselhuis.
Doch - ik moet daarover eindigen, en zal ook dezen reeds zoo langen brief besluiten met een paar woorden over het nut dat ons grijze tijdschrift heeft gesticht en den invloed dien het heeft uitgeoefend. Die inloed, ik gaf er reeds een wenk van, is zeer groot geweest, grooter dan die thans van eenig tijdschrift zou mogelijk zijn. Er is een tijd geweest waarin 't het meest ge-
{==XV==} {>>pagina-aanduiding<<}
lezene van alle Nederlandsche tijdschriften was: kort voor de Belgische omwenteling van 1830 was het debiet tot omtrent 2000 exemplaren geklommen, en dat cijfer beteekende destijds vrij wat meer dan nu, want er werd over het geheel vrij wat minder gelezen. Ten aanzien van vele zaken en van de meeste boeken van geschied- en letterkundigen inhoud rigtte zich het oordeel van het groote publiek naar de Letteroefeningen; hebben gedurende den gewapenden toestand van 1830 en later onderscheidene dagbladen een krachtigen invloed uitgeoefend op den volksgeest, de Letteroefeningen niet minder; ja, moet men erkennen dat haar mededinger en veeltijds antagonist, de Recensent ook der Recensenten, haar een tijd lang in wetenschappelijke grondigheid vooruit was en toen ook dikwerf welverdiende nepen gaf, toch is het aan dat tijdschrift nooit gelukt zoo populair te worden als de Letteroefeningen. Misschien zullen velen 't zich niet meer herinneren, hoe gretig - want ook voor veertig jaren zag men gaarne pijlen van scherpen spot afschieten, als men er zelf maar het mikpunt niet van was - men bij 't ontvangen van een maandnommer 't eerst keek naar de ‘Correspondentie’ op den omslag, waarin de toenmalige redacteur, ‘Vader Yntema’ gelijk men hem noemde, op doorgaans lachwekkende wijze de geeselroede deed kwispelen op den rug van sukkelaars, vooral rijmelaars, die hun bijdragen hadden gezonden aan het meeste verspreide der letterkundige tijdschriften. De soep werd al te heet gepeperd, zoodat de criticus zelf en te goeder ure begreep die ‘Correspondentie’ te
moeten weglaten; maar dat zij zoo lang mogelijk, m.a.w. dat de toevoer van bijdragen zoo groot bleef - het is alleen daaraan toe te schrijven, dat de zwaai van den scepter der Letteroefeningen niet minder wijd was dan haar geeselroede geducht.
Al die voetzoekers en vuurpijlen zijn vergeten, maar wat niet vergeten moet worden is dit, dat er eene breede lijst te geven zou zijn van letterkundigen, die hun eerste ‘succes’ aan de Letteroefeningen te danken hebben gehad; dat ons tijdschrift eene onschatbare bron is voor onze letterkundige geschiedenis van de tweede helft der vorige en de eerste der tegenwoordige eeuw, gelijk ook o.a. erkend wordt door den voortreffelijken W. de Clercq, die in zijne verhandeling ‘over den invloed der vreemde letterkunde op de onze’ de diensten niet onvermeld laat, hem door de Letteroefeningen bewezen; dat de Commissie, die namens de Maatschappij der Nederlandsche Letterkunde uit de verschil-
{==XVI==} {>>pagina-aanduiding<<}
lende Nederlandsche tijdschriften heeft opgerakeld wat op onze historie betrekking heeft, zonder eenigen twijfel zeer veel uit de jaargangen der Letteroefeningen - een kleine bibliotheek voorwaar - heeft opgezameld; dat, naarmate men meer thuis is in de bibliotheek van meer dan 200 deelen, die het tijdschrift telt, men grooter menigte letterkundige en andere vragen aan ‘Navorschers’ en anderen uit haren schat heeft kunnen beantwoorden; en eindelijk, om niet meer te noemen, dat - zoo wonderlijk loopt het in de wereld - een der zaakrijkste en degelijkste hedendaagsche Nederlandsche tijdschriften, de Gids, zijnen naasten oorsprong verschuldigd is aan de gevoeligheid eens uitgevers over eene ongunstige beoordeeling, door de Letteroefeningen ten aanzien van eene zijner ondernemingen gegeven. *) Dat alles en wat nog veel meer zou kunnen genoemd worden maakt het ‘verleden’ der Letteroefeningen gansch niet onbelangrijk. Maar nu, claudite; over haar laatste levensperiode is het veiligst niets meer te zeggen dan boven reeds is aangestipt! Moge het thans voor haar aangebroken tijdperk bij vernieuwing dien tijd van jammerlijke kwijning doen vergeten, en het begin zijn van eene wederom eervolle toekomst! Die ‘toekomst’ is u, mijne vrienden! aanbevolen, ook door
Oirschot, Nov. 1864.
Uwen Vriend
H.M.C. van Oosterzee.







{==1==} {>>pagina-aanduiding<<}

Over de Ilias.

(Een populair opstel.)

Door Dr. A. Pierson.

Voor iets klassieke kom ik ditmaal de belangstelling van den lezer vragen. Maar misschien denkt hij al aan den bekenden regel: ‘iets zeer grieksch, zeer klassieks en zeer vervelends.’ Dat de Ilias klassiek is, kan ik niet tegenspreken. Evenmin dat ze grieksch is. Of daarom het andere bijvoegelijk naamwoord op haar past? Het hangt er van af, wat men onder klassiek verstaat. Men kent de oude onderscheiding. Somtijds noemt men een letterkunde klassiek, somtijds romantisch. - Van die woorden is veel misbruik gemaakt. Waarom spreekt men van de klassieken? Om daarmede de oude Grieksche en Romeinsche schrijvers te kennen te geven? Niemand zal ontkennen, dat ook nieuwere: Shakespere bijv. of Goethe klassiek zijn. Men bezigt het woord immers ook op ander dan letterkundig gebied, en spreekt van klassieke muziek, waarmede men dan juist de werken van een Haydn, een Mozart, een van Beethoven bedoelt, die nog geen honderd jaar oud zijn. Wil klassiek dan zeggen: algemeen bekend, algemeen beroemd? De laatste roman van Victor Hugo is algemeen bekend en algemeen beroemd, maar wie zal het in den zin komen de Misérables een klassiek werk te noemen? Doch waartoe ons langer vermoeid met de opsomming van al de beteekenissen, die het woord zou kunnen hebben en niet heeft. Klassiek heeft maar één beteekenis. Mag men misschien roman-
{==2==} {>>pagina-aanduiding<<}
tisch noemen al wat ziekelijk is en opgeschroefd, al wat bombasterig en onnatuurlijk is? Zeker is het dat klassiek heeten mag, al wat natuurlijk, al wat waar is en gezond.
Daarom heeten de oude grieksche schrijvers bij uitnemendheid ‘de klassieken.’ Ik laat anderen gerust de beantwoording over der vraag of klassiek gelijk kan staan met vervelend.
Gerust laat ik die vraag aan het oordeel van den lezer over. Toch, als ik eerlijk zal zijn, nog niet met volkomen gerustheid. Eenvoud en natuurlijkheid, trekken ze wel algemeen aan? Wat zonderling is en overspannen, dat gaapt de menigte aan met een zeer zonderlinge en overspannen voorliefde. Er is bijna geen gebied des levens waarop het groteske niet veel meer bijval vindt dan hetgeen de juiste maat en evenredigheid bewaart. En de reden van dit verschijnsel is gebrek aan goeden smaak. Als wij bedenken welke leelijke dingen de mensch soms kan doen en zeggen, is het zoozeer niet te verwonderen dat de waarachtige schoonheid hem niet aantrekt. Want als wij verkeerd doen, handelen wij welligt overeenkomstig een gewoonte, die een tweede natuur mag heeten, maar dan handelen wij niet overeenkomstig onze wezenlijke, onze oorspronkelijke natuur. Is het natuurlijk, dat een kind zijn moeder haat? Neen, maar dan is het ook niet natuurlijk dat ik iemand haat. Is het natuurlijk, dat een vrouw haren duursten moederpligt verzuimt? Andermaal neen, maar dan is het ook niet natuurlijk dat ik eenigen pligt verzuim. Ik kan dus nooit verkeerd doen zonder onnatuurlijk te wezen. Dit is in mijn oog een kostbare waarheid en bewijst mij o.a. dat een fijn gevoel voor zedelijkheid en een goede smaak, - want onder goeden smaak versta ik liefde voor het natuurlijke, - twee zaken zijn, die zeer naauw met elkander zamenhangen, zoo naauw bijv., dat ze op dezelfde wijze ontstaan. Gelijk niemand geboren wordt met een naauwlettend geweten, zoo wordt niemand geboren met een zuiver schoonheidsgevoel. De een mag zedelijk en zoo ook aesthetisch een beter aanleg hebben dan de ander. Maar bij ieder is de goede smaak een vermogen, dat gevormd moet worden. En nu is het de vraag: hoe wordt de smaak gevormd?
Leeringen wekken en voorbeelden trekken, zegt een welbeproefd spreekwoord, en het beteekent dit: Om ons zedelijk gevoel te scherpen moeten wij dikwijls en aandachtig op groote zedelijke persoonlijkheden zien. Het is met het schoonheidsgevoel niet anders gelegen. Ook hier moeten wij de voortbrengselen

{==3==} {>>pagina-aanduiding<<}
van de groote geniën aanschouwen, met oordeel aanschouwen om ze langzamerhand te leeren bewonderen. Niemand kan uit eigen brein te voorschijn roepen het begrip van het zedelijk goede, maar evenmin kan iemand uit zichzelven leeren wat waarlijk schoon is. Het ideale moet zich op elk gebied voor ons plaatsen, zich aan ons vertoonen, zich aan ons openbaren, zullen wij het onze liefde schenken. Eerst daarna kunnen wij het in ons opnemen, zoodat het ons persoonlijk eigendom wordt. Door zien wordt de mensch opgevoed.
Maar wie geeft ons het natuurlijke te zien? Met andere woorden: wie leert ons zien? Dat is, naar het mij voorkomt, de heerlijke taak van de groote geesten van ons geslacht, onze oogen te openen voor de natuur gelijk zij werkelijk is. Zij scheppen het schoone niet, gelijk men het dikwerf voorstelt, zij ontdekken slechts wat een gewone geest onopgemerkt laat. Ieder genie is een Columbus. Maar als er geen Amerika was geweest, zou een man als Columbus niet veel gebaat hebben. Zoo is dan de eenige, die alle schoonheid bezit, de natuur, op ieder gebied. Maar de natuur is, als een schoone, gesluijerd; en wij, gewone menschen, beginnen altijd met haren sluijer voor haar wezenlijk gelaat aan te zien, niet vermoedende dat daar iets achter schuilt. Maar het genie weet de natuur op een gunstig oogenblik te betrappen en den digten sluijer op te ligten, om ons hare wezenlijke gelaatstrekken te doen zien; en nog zouden wij ze niet zien, indien hij ze ons niet met den vinger aanwees.
Homerus is in dien zin misschien een der grootste geniën die ooit geleefd hebben. Want in zijne onsterfelijke gedichten doet hij ons de natuur aanschouwen, zoo als zij werkelijk is. Hij ontdoet haar van den toevalligen sluijer, en geeft ons zuivere waarheid. Het is onmogelijk de waarheid, die hij ons geeft, te aanschouwen zonder er oog en hart voor te krijgen. Wat zou dus beter in staat zijn, onzen smaak te vormen dan een kennismaking met dien geheel eenigen geest?
Ik mag niet nalaten, eer ik verder ga, een wetenschappelijke bijzonderheid mede te deelen die niet onvermakelijk is. Men moet weten, dat Homerus, gedurende meer dan twee duizend jaar, in het bezit was geweest van zijn onmetelijken roem, toen de kritiek, die lastige kritiek, opstond en bij monde van een duitsch geleerde, zekeren Wolf, aan het geërgerd Europa tegen het eind der vorige eeuw verkondigde, dat aan Homerus zooveel

{==4==} {>>pagina-aanduiding<<}
lof niet toekwam, en waarom niet? - Omdat hij geen genie was? Omdat zijne gedichten niet schoon waren? Ach neen, eenvoudig omdat - altijd volgens dien Wolf, - Homerus nooit bestaan had. - Men zal mij toegeven, dat het niet onaardig is, een naam te hebben, gelijk Homerus, als men niet eens de moeite heeft genomen van te bestaan. Ligt kan men zich voorstellen, welk een opschudding die uitspraak der kritiek te weeg bragt. Men schijnt het nu eens niet goed te kunnen verdragen, dat oude boeken, die op een beroemden naam staan, op eenmaal aan een geheel onbekend auteur worden toegeschreven. Homerus zou nooit bestaan hebben! Dat wilde er niet spoedig in. Men is dan ook vast begeerig te weten wat dien Wolf tot zulk een stoute ontkenning geleid heeft. De weg, dien hij bewandelde, is eenvoudiger dan misschien menigeen zich verbeeldt. Hij heeft namelijk de gedichten van Homerus gelezen, goed gelezen en dat heeft hem tot de overtuiging gebragt, dat bepaaldelijk de Ilias in haar geheel niet van een en denzelfden schrijver kon zijn, vermits er in de Ilias tegenstrijdigheden worden gevonden, wier bestaan men alleen kan verklaren bij de onderstelling dat de Ilias, welverre van door één persoon te zijn gedicht, zamengesteld is uit verschillende zangen, die door een kring van dichters zijn vervaardigd. Had Wolf in die overtuiging regt? Ik zal mij in de beantwoording van die vraag niet verdiepen, maar alleen zeggen, dat ik er evenmin op zou durven zweeren, dat Homerus werkelijk heeft bestaan. De meening is zeer verdedigbaar dat de Ilias een verzameling is van gedichten of zangen, die eenvoudig in later tijd bijéén zijn gevoegd, maar inderdaad niet met elkander zamenhangen; en ik deel dit mede om de volgende reden.
De Ilias bestaat uit 24 boeken. Ware de Ilias nu één geheel, ik zou moeijelijk in één enkel opstel een juist denkbeeld van haar inhoud kunnen geven. Dat zij geen geheel is, komt mij dus uitnemend te pas. Want nu mag ik een op zich zelf staand deel van de Ilias ter behandeling kiezen. Ik zoek natuurlijk een gedeelte uit, dat in de geheele Ilias juist de voornaamste plaats bekleedt.
Mijne bedoeling zal terstond duidelijk worden, als ik vraag: wat behelst de Ilias? Want het antwoord moet luiden: zij behelst twee verschillende onderwerpen. Het eerste onderwerp is een gedeelte van den Trojaanschen oorlog, en het tweede een voorname episode uit het leven van Achilles. En dat tweede

{==5==} {>>pagina-aanduiding<<}
onderwerp vormt een geheel. De Ilias, zeiden we, bestaat uit vier en twintig boeken. Welnu, het gedicht op Achilles neemt daarvan in Boek I, Boek VIII en Boek XI tot en met XXII, te zamen dus dertien van de vier en twintig boeken. Dat gedicht op Achilles is niettemin een heldendicht: men zou het een Achilleïde kunnen noemen, op dezelfde wijze als waarop men bijvoorbeeld van de Henriade van Voltaire spreekt, daarmede diens heldendicht bedoelende op Hendrik den IVden. Met deze Achilleïde zullen we ons nu vooral bezig houden, hetgeen ons niet behoeft te verhinderen nu en dan een blik te werpen in het overig gedeelte van de Ilias.
Reeds meer dan eens heb ik het woord heldendicht gebruikt. Zou het niet de moeite loonen, een oogenblik bij de beteekenis van dat woord stil te staan? Ieder weet ten naasten bij, welke verzen men gewoonlijk tot de heldendichten rekent. Men denkt al spoedig aan Miltons verloren Paradijs, aan Bilderdijks ondergang der Eerste Wereld. Maar als men nu vraagt wat is het Heldendicht, dat men in het fransch noemt de Epopée of met een grieksch woord het Epos, dan ligt het antwoord misschien niet zoo terstond voor de hand, althans wanneer men nog iets meer verlangt dan een bepaling, die alleen het uitwendige raakt. Want men zou kunnen zeggen; een heldendicht is een gedicht dat een held of dat helden en hun strijd bezingt. Het is inderdaad wel zoo, doch daar episch gewoonlijk gelijk staat met iets zeer verhevens, moet in de bepaling van hetgeen een heldendicht is nog iets anders opgenomen worden, dan de straks vermelde, geheel uitwendige, omstandigheid, dat het helden bezingt. In één woord het heldendicht bezingt wel een held, maar elk gedicht, dat een held bezingt, is nog niet een waarachtig Epos. Wat moet er dan nog bijkomen om het daartoe te maken?
Ik voor mij zou denken, dat er voor elk Epos twee voorwaarden zijn, die volstrekt vervuld moeten worden. Een Epos moet ons ten eerste de lotgevallen en de hartstogten van een of meer personen verhalen, maar in de tweede plaats moeten het niet enkel die persoonlijke lotgevallen en hartstogten zijn, die ons worden voorgesteld, neen dat persoonlijke moet een achtergrond hebben, welke achtergrond behoort te zijn een gebeurtenis, die, hetzij in de verbeelding van den dichter, hetzij in de werkelijkheid een algemeen historisch belang heeft. Buiten het heldendicht, in het drama bijvoorbeeld, ben ik met de voorstelling

{==6==} {>>pagina-aanduiding<<}
van een belangwekkende persoonlijkheid volmaakt tevreden. In het Epos daarentegen vraag ik iets meer. Daar moet mijn belangstelling in den held van het gedicht niet enkel opgewekt worden door den held zelf, of door hetgeen er met hem plaats grijpt, maar ook - en niet het minst - door de omstandigheid, dat hij in meerdere of mindere mate een der vertegenwoordigers is van den grooten ontwikkelingsstrijd der geschiedenis, waarmede het lot der menschheid of althans dat van geheele volken gemoeid is.
Dit is bijvoorbeeld het geval met de Ilias van Homerus. Deze bezingt inderdaad den krijgstogt van eenige Grieksche helden tegen Troje. Maar deze togt heeft grootscher evenredigheden dan een gewone oorlog. Op den achtergrond van het tafereel, dat ons den strijd vertoont tusschen Achilles en Hector, ziet men het begin van den kamp tusschen Europa en Azië, het eerste verzet van het jonge Europa (in Griekenland verpersoonlijkt) tegen het oude Azië, dat Troje ons voorstelt. Met de Grieken blijft het Westen overwinnaar, terwijl met Troje Azië haar eerste nederlaag ondervindt. De strijd tusschen het Westen en het Oosten, tusschen den Europeeschen en den voor-Aziatischen geest zal later oneindig belangrijker, ja metterdaad een strijd van beginselen worden, maar hier zien wij, naar ik vermoed, de eerste openbaring van die tweespalt, die zelfs in onze dagen nog niet opgeheven is. Het is de strijd tusschen het Aziatisch despotisme en den Griekschen vrijheidszin; tusschen het Oosten, waar het individu niets en het Westen waar het individu, om zoo te spreken, alles is; tusschen het kinderlijk geloof, rustende op een weelderige verbeelding en onmiddellijke indrukken aan de ééne, en het wijsgeerig, het ontledend en verbindend denken, aan de andere zijde; tusschen stilstand en vooruitgang, onveranderlijkheid en ontwikkeling in den ruimsten zin des woords. De geest van het Westen en de geest van het Oosten zijn met elkander geheel onvereenigbaar; ze vormen de beide tegenovergestelde polen van den menschelijken geest in al zijn omvang, en de strijd die daaruit ontstaat beheerscht gedurig de geschiedenis van ons geslacht.
De Trojaansche oorlog met zijn lange nasleep is voorbij. Straks staat Perzië gereed, Griekenland te vertreden. Maar weinig tijds later ligt Azië aan den voet van den grooten Macedonischen vorst. Van Alexander gaat de scepter ten slotte over in de

{==7==} {>>pagina-aanduiding<<}
ijzeren hand van Rome, dat tot de einden der wereld regeert, maar eerst na een bloedigen en hardnekkigen tegenstand heeft het Oosten voor de stad der zeven heuvelen gebogen. De christelijke jaartelling begint. Het Westen heeft door het onmetelijk Romeinsche rijk de alleenheerschappij, en het Oosten sluimert, maar neen, het sluimert niet meer. Het ontwaakt in Arabiës woestenijën; de Musulman wordt eeuwen lang de schrik van het geteisterd Europa. Europa is andermaal in den persoon van den dweependen kruisridder gebragt aan de Oostkust van de Middellandsche zee, en het Europeesche zwaard schittert over het graf van den Verlosser. Maar vruchteloos! Maar nog is de halve Maan niet verbleekt. Soliman is de waardige tijdgenoot en evenknie van Karel den Vden, doch de strijd spoedt ten einde. De oceaan wordt plotseling het schouwspel van Europeesche ontdekkingstogten en geheel nieuwe krachtsontwikkeling. De weg naar Indië is gevonden. Daardoor verliest de Middellandsche zee veel van haar gewigt en met haar Azië zelve. De kracht van het Oosten is gebroken. Europa behoeft hare schatten niet meer te verspillen aan een uitputtende worsteling, gaat een nieuw en ongekend tijdperk van grootheid te gemoet. De nieuwere geschiedenis begint.
De eerste, bijna nog kinderlijke, schermutseling in dien grooten strijd tusschen Europa en Azië zien wij in den oorlog van de Hellenen tegen de Trojanen, welke oorlog, hoe ook opgesierd en door de overlevering van gedaante veranderd, toch tot de gebeurtenissen behoort die geschiedkundig vaststaan. De eerste voorwaarde van een Heldendicht is dus in de Ilias vervuld. Er is een algemeen historisch belang, dat zich aan de hier beschrevene handeling vastknoopt. Evenwel, zal een heldendicht ons aantrekken, dan moet het meer persoonlijke daarin tot zijn regt komen, dan moet het individuëele niet aan het algemeene zijn opgeofferd, maar zich juist op den voorgrond bevinden en daardoor het meest onze aandacht boeijen. Want van wat belangrijk is, is de mensch zelf toch het belangrijkste. Wat in de groote wereld der geschiedenis voorvalt, zal ons dan eerst in het heldendicht de ware belangstelling inboezemen, als het zich voor ons vasthecht aan wat er plaats grijpt in de kleine en toch zoo groote wereld van het menschelijk gemoed.
Ook hiervoor is in de Ilias gezorgd. Het echt menschelijke, wij gaven het reeds met een woord te kennen, is

{==8==} {>>pagina-aanduiding<<}
hier met een juistheid gevoeld en teruggegeven, die ieder treffen moet. Het zijn zuiver menschelijke gewaarwordingen en hartstogten, waarvoor men hier onze deelneming vraagt, het zijn helden van ons vleesch en bloed.
Iemand die slechts oppervlakkig bekend was met de gedichten van Homerus, zou zich welligt over deze uitspraak verwonderen en vragen, of wij niet door Homerus worden binnengeleid in een wereld, waaraan wij tegenwoordig geheel vreemd zijn geworden? Schijnbaar ja. De maatschappelijke toestand, waarin zijne gedichten ons verplaatsen, is zeer primitief. Gesteld, dat wij nu nog eens het kamp der Grieken konden binnentreden, zoo als het voor Troje's muren gelegerd was. Wat zouden wij zien? Ik zal niet in bijzonderheden afdalen. Ik zal eenigzins den algemeenen indruk beschrijven. Ziedaar eenige tenten opgeslagen op het strand. De zee is bedekt met roeischepen. De volken van Griekenland, die deel nemen aan den strijd, zijn in verschillende afdeelingen gegroepeerd. Maar allen zijn onderling gelijk. Al erkennen zij het opperzag van een koning, van Agamemnon, den grooten aanvoerder, zij erkennen het niet met slaafsche onderwerping. Integendeel, ieder spreekt vrijuit met hem. En de koning zelf houdt raad met zijne oversten en vrienden, waaronder een Nestor, een Achilles, een Ulysses de voornaamsten zijn. Een waarzegger moogt gij ontmoeten, maar priesters niet. Elk offert voor zichzelven, waar en wanneer het hem goeddunkt en dikwijls genoeg. Wij zien dan ook een groot aantal stieren en geitenbokken, voor de offerdienst bestemd. Zij zullen de een na den ander op het ruwe altaar worden verbrand, waarop de donkere wijn wordt geplengd, terwijl de offeraars zelven zorg zullen dragen dat hun het beste deel van het offervleesch niet ontgaat. Want dappere helden zijn het, maar volstrekt geen stoïcijnen. Zij hebben aandoeningen van allerlei aard, godsdienstige niet het minst. Telken oogenblik bidden zij tot de eene of andere geliefkoosde godheid, klagen haar hun nood, en ontvangen dan ook van de godheid gedurig een vertroostende, soms een dreigeude verschijning. De Olymp is in de naauwste betrekking met de aarde. Dezelfde omstandigheden die in het kamp der Grieken de hartstogten
in beweging brengen, doen onder de goden evenzeer het bloed koken of de tranen vloeijen. Dezelfde verdeeldheid die voor de muren van Troje heerscht, doet haar invloed vooral niet minder op den

{==9==} {>>pagina-aanduiding<<}
Olymp gevoelen. Dit onderscheid is er evenwel tusschen hemel en aarde, dat, onder de goden, de vrouw meer te zeggen heeft dan in het kamp der Grieken. Daar zijn slechts slavinnen, maar die ook in grooten getale en voor het grootste deel op den vijand veroverd en eerlijk rondgedeeld onder de moedigste helden. Ziedaar dus de homerische wereld waarin wij worden binnengeleid. Wij zijn hier midden in het ruwste krijgsleven en midden in de bijgeloovigste mythologie. Is er een wereld te denken, die meer verschilt van de onze, en hoe kan men dan beweeren, dat wij hier iets echt menschelijks voor ons hebben?
Die vraag geeft mij gelegenheid om aan te toonen, op welke voorwaarde alleen de kunst ons het echt menschelijke kan doen aanschouwen. Zij zal het uitsluitend dan vermogen, als zij dat, wat den mensch in het algemeen kenmerkt, den mensch van alle tijden en van alle plaatsen, weet te brengen en voor te stellen in een vorm, die aan een bepaalden tijd en aan een bepaalde plaats is ontleend. Verzuimt zij het eerste d.i., worden hare figuren in beweging gebragt door gewaarwordingen en hartstogten, die niet den mensch in het algemeen eigen, maar slechts de gevolgen zijn van toevallige en daarom voorbijgaande omstandigheden, dan kunnen wij in hare figuren geen belangstellen, zij gaan ons niet aan, wij gevoelen er ons niet aan verwant. Maar ook omgekeerd: verzuimt zij dat algemeen-menschelijke te doen optreden in een zeer concreten vorm, dan zien wij geen levende wezens voor ons, maar dan wordt iedere figuur, die ze ons toont, eenvoudig een kort begrip van zekere deugden of ondeugden, en zulk een belichaamd kort begrip doet geen enkele snaar van medegevoel trillen in ons hart.
Aan deze dubbele voorwaarde heeft de kunst van Homerus voldaan. Alles heeft hier een bepaalde kleur, die ons omtrent den tijd waarin en de plaats waar het drama speelt geen oogenin het onzekere laat. Maar terwijl alzoo in de Ilias zeer sterk geteekende persoonlijkheden gevoelen en handelen, dat gevoelen en handelen zelf is in de getrouwste overeenstemming met de menschelijke natuur, zoo als zij, bij alle verscheidenheid van vorm, zichzelve altijd gelijk blijft.
Om nu den lezer tot een oordeel omtrent dit een ander in staat te stellen, moeten wij de Achilleïde openslaan. Wat tot den Trojaanschen oorlog aanleiding gaf, behoef ik hem niet te herinneren. Onder de vele kinderen van Priamus, koning van Troje,

{==10==} {>>pagina-aanduiding<<}
was Paris niet de gelukkigste, althans niet in zijn jeugd. Zijn moeder was in een droom voor het kind gewaarschuwd en ze legde het daarom te vondeling op den berg Ida. Maar het kind Paris bleef leven, groeide op en werd de welbekende scheidsregter tusschen Juno, Minerva en Venus. De palm der schooheid kende hij aan de laatste toe, die hem daarvoor tot belooning het bezit van de schoone Helena beloofde. Paris trekt naar Sparta, wordt door Helena's echtgenoot, Menelaus, gastvrij ontvangen, maar vergeldt diens vriendschap door de koningin te schaken en naar Troje mede te voeren. Daarop is geheel Griekenland in beweging. Een legermagt wordt in gereedheid gebragt, om den roof te wreken en Aulis in Boeotië ziet weldra meer dan duizend schepen en 100.000 man bereid om op Troje los te gaan. Na velerlei tegenspoed, die men niet te boven komt dan ten koste van de ongelukkige en zoo teregt populair geworden Iphigenia, die door haar vader aan de goden ten zoenoffer wordt gebragt, zijn de Trojaansche kusten eindelijk bereikt. Een orakel - men lette op deze innerlijk zoo ware bijzonderheid - een orakel heeft voorspeld, dat de eerste Griek die voet aan wal zet sneven zal. Het baart geen moeijelijkheid. Protesilaus is edelmoedig genoeg om de eerste te zijn, en hij valt door de handen van Hector. Negen jaren gaan onder gevechten en rooftogten voorbij, die geen afdoende uitkomst opleveren. Het tiende, het noodlottige jaar der beslissing is aangebroken, en hier is het dat de Ilias, hier dat de Achilleïde begint. Het oogenblik is uitstekend gekozen en met een stoutheid, die de meesterhand verraadt. Want, laat ons dit niet over het hoofd zien, het grootste, het verhevenste heldendicht der menschheid vangt aan, waarmede? Met een breedvoerige beschrijving van het aanvallend leger? Met een snoevende opsomming van Griekenlands keurbenden? Met een schildering van de stad, welker naam onvergefelijk zou blijven in de geschiedenis? Neen, maar met het verhaal van een
hevigen twist ontstaan tusschen Griekenlands doorluchtigste helden, tusschen Agamemnon en Achilles over een slavin, de schoone Briseïs, die Agamemnon weg neemt, terwijl ze aan Achilles toekwam. Wij zijn hier dus eensklaps in het hart van het onderwerp. De menschheid, die ons hier geteekend wordt, is nog in haar kindcrstaat. Deze helden hebben nog niet geleerd te veinzen. Als schoolknapen zijn zij afgunstig de een van den ander; frisch en onge-
{==11==} {>>pagina-aanduiding<<}
kunsteld is hun woede en hun trots. Door den twist over Briseïs, de schoone slavin, wordt het geheele eerste boek van de Ilias ingenomen, en ofschoon de zaak ons volstrekt niet aangaat, is er bijna niets aangrijpenders te lezen. Laat mij in eenige bijzonderheden mogen treden.
De Ilias vangt aan met een uiterst korte beschrijving van een pest, die in het Grieksche leger woedt. De krijgslieden sterven, en waarom? Apollo is vertoornd, want Agamemnon, de aanvoerder der Grieken, heeft Chryses, een zijner priesters, beleedigd. De oude priester komt, namelijk, om zijn dochter los te koopen, die Agamemnon tot krijgsgevangene, tot slavin had gemaakt. Hij komt met den losprijs in de handen, en rigt zijne smeekingen tot al het volk, maar vooral tot den vorst. Het volk is bewogen, en tot teruggave van de slavin geneigd, maar Agamemnon niet; hij duwt den grijsaard eenige ruwe woorden toe, zoodat de priester zonder zijn dochter wederkeert en zwijgend aftrekt langs het strand. Maar naauwelijks is de priester alleen, of zijn gebed stijgt op tot Apollo. Niet te vergeefs. Apollo doet negen dagen lang zijn pijlen regenen op het leger. Maar den tienden dag maakt, op aansporen van Achilles, de waarzegger Calchas de reden van het onheil bekend en voorspelt, dat het aan zal houden totdat de slavin aan haar vader is teruggegeven. Dat woord treft Agamemnon diep. Zijn ziel, zegt Homerus, is gezwollen van toorn en gehuld in een somberen nevel, zijn oogen zijn als een vlamme vuurs. ‘Hoe? ik de jonge slavin, de dochter van Chryses teruggeven? Ik bemin haar meer dan Clytemnestra, mijn huisvrouw, voor wie zij in schoonheid niet onderdoct, maar welaan, ik geef haar terug, mits - mits ik een ander in de plaats krijg.’ ‘Wat, zegt Achilles, die reeds begint te vreezen voor de slavin, die hem toeviel, wat, een ander in de plaats? En de buit van onze laatste overwinning is verdeeld, daar valt niets meer aan te veranderen.’ ‘Ha! denkt gij mij zoo te misleiden, herneemt Agamemnon, neen, ik geef Chryseïs terug, maar vergoed zal zij mij worden. Doch nu geen woord meer daarover. Laat Chryseïs weggevoerd worden met een zoenoffer op een donker schip, dan zullen wij verder zien.’ Maar Achilles laat zich zoo niet tot zwijgen
brengen. ‘Voor wien, vraagt hij, voor wien zijn wij eigenlijk hier? Voor mij niet, de Trojanen hebben mij nooit kwaad gedaan, we zijn hier om u en uw broeder te wreken, nu zult gij

{==12==} {>>pagina-aanduiding<<}
Achilles zijn krijgsslavinne ontnemen, maar dan vecht ik niet meer meê, dan keer ik naar Phthia terug. Zoudt gij ons beleedigen en u bovendien nog aan onze bezittingen te goed doen?’ ‘Wel, antwoordt Agamemnon, voor mijn deel, ga heen, ik heb anderen om mij te helpen, om uw toorn geef ik niet, Chryseïs zend ik terug, maar zelf kom ik uwe krijgsslavinne, uwe Briseïs halen in uw tent, die Briseïs, die uw loon was na den strijd.’ Achilles verkropt zijn leed; onder zijn ruige borst bonst zijn hart. Zal hij naar zijn zwaard grijpen en Agamemnon dooden? Zal hij zijn woede bedwingen? Daar doet op eens Minerva haar hand rusten op de blonde haren van Achilles. Hij ziet om en herkent haar, schoon de godin voor niemand anders zigtbaar is. Zijn eerste indruk is een gevoel van schaamte. ‘Hoe o Minerva, zijt gij hier gekomen om getuige te zijn van de beleediging, die ik ondervond? Maar mijn zwaard zal haar wreken, dat beloof ik u.’ ‘Neen, Achilles, fluistert Minerva, houd uw zwaard in de schede, uw beleediging zal toch worden uitgewischt, maar weet u te beteugelen en gehoorzaam mij.’ De held gehoorzaamt en bergt zijn getrokken zwaard. Minerva verdwijnt, maar Achilles moet nogmaals aan zijn woede lucht geven. ‘Gij lafaart, uw ziel is de ziel van een hert, gij eet het volk op, welks koning gij zijt, gij vertreedt mij. Maar bij dezen houten scepter, die nooit meer groenen zal, sints hij zijn wortel in de hooge wouden achterliet, de dag zal komen, waarin al de Grieken om Achilles weenen zullen. Dan zullen ze vallen onder de handen van Hector, en dan zult gij ze niet troosten.’
De vergadering wordt opgebroken en Achilles keert naar zijne tent terug. Agamemnon zendt de dochter van Apolloos priester naar haar vader, gelast dat het volk zich reinige en ontsteekt te dien einde een groot offer van stieren en geiten op het dorre strand. Niettemin geeft hij zijnen twee getrouwsten dienaren bevel, Briseïs, de krijgsslavin, aan Achilles te ontnemen en tot hem te brengen. Weigert Achilles, dan zal hij, Agamemnon, zelf komen. Zij gaan en vinden Achilles gezeten voor zijn tent. De held weigert niet langer maar beveelt zijn vriend Patroclus de schoone Briseïs mede te geven, doch zweert tegelijk, dat hij zich voor goed onttrekt aan den strijd.
Het offer is gebragt, maar Achilles' hart is gebroken. Hij verwijdert zich ver van zijn tent, ver van zijne vrienden en loopt altijd maar door, langs het eenzaam strand. Eindelijk blijft hij

{==13==} {>>pagina-aanduiding<<}
stilstaan, de tranen vloeijen langs zijne wangen; hij houdt de oogen strak gerigt op de sombere golven, hij strekt zijne beide armen uit naar de zee, waar zijn Moeder woont, zijn Moeder Thetis, de godin der zee, en hij bidt: ‘O mijn Moeder, zullen mijne dagen niet weinige zijn op de aarde? Jupiter mogt mij dan wel eenigen roem geven, maar neen, Agamemnon heeft mij beleedigd.’ En zijn Moeder hoort hem in de diepte der zee en terstond verrijst zij uit het schuim der golven en staat naast haar weenenden zoon; zij streelt hem met de hand en zegt: ‘Kind, wat weent ge! Wat smart heeft uw hart vermeesterd, spreek, verberg niets, opdat wij het te zamen weten.’
‘Maar, herneemt Achilles, maar gij weet het Moeder, waarom zal ik het u nog eens zeggen: Wij waren naar Thebe gegaan, wij hadden de stad geplunderd en de buit weêrgebragt, we hebben eerlijk gedeeld. Agamemnon heeft Chryseïs gekregen, ik Bryseïs; maar op verlangen van Apollo heeft Agamemnon zijn slavin terug moeten geven en nu wil hij de mijne hebben en heeft mannen gezonden om haar uit mijn tent te halen. Gij moet mij helpen, ga toch naar den Olymp en bid Jupiter dat hij de Trojanen doe overwinnen en de Grieken naar hunne schepen terugdrijve, totdat Agamemnon inziet hoe slecht hij heeft gehandeld.’ ‘Ach, mijn kind, hervat de Moeder, ik wou dat gij bij de schepen der Grieken waart neêrgezeten zonder smart en tranen, want uw levenslot is droef en zal niet lang meer duren. Ik zal Jupiter voor u bidden, geef u over aan uw toorn, blijf u onttrekken aan den strijd.’ - Zoo sprak ze en verdween en liet den jongen man achter, de ziel verbitterd door de herinnering aan de vrouw met den schoonen gordel, die men hem met geweld had ontroofd. Intusschen is Chryseïs aan haar vader teruggebragt en den ganschen dag van haar reis hebben Griekenlands zonen Apolloos woede gestild door de welluidende toonen van een lied, dat de godheid met vreugde hoorde. Thetis komt haar belofte aan haar zoon na en Jupiter zal de partij kiezen der Trojanen tot dat Achilles gewroken zij.
Ziedaar den lezer het eerste boek van de Ilias ontvouwd. Wat echte poësie, en bedenken wij dat ze meer dan vijf en twintig eeuwen oud is. Zoo vaak wij voor de schilderstukken staan van een Correggio of een Rafaël, of in het algemeen der groote Italiaansche meesters, gelooven wij naauwelijks onze oogen, als we er een jaartal onder lezen dat ons drie of vier eeuwen terug-
{==14==} {>>pagina-aanduiding<<}
voert, zoo frisch is de gedachte, zoo levendig zijn nog de kleuren, maar onze verwondering vermindert, waar de Ilias ons geen drie of vier maar vijf en twintig eeuwen terug brengt. Wie heeft toch de oudste poësie van Europa geleerd, de menschelijke natuur zoo naar waarheid te schetsen, dat geen Shakespere het haar verbeteren kan. Er is hier geen gevoel, geen woord, geen beweging die of niet volmaakt natuurlijk of van een lage soort zou zijn. Die oude vader smeekend om zijn kind, doch te fier om zijn smeeking te herhalen, nadat ze eens geweigerd is; dat naïve egoisme van een Agamemnon, die volstrekt geen zwarigheid maakt zijn vriend Achilles te berooven van hetgeen hij zelf noode missen wil; die eerste uiting van Achilles' toorn, waardoor hij plotseling ontdekt, dat hij eigenlijk niets tegen de Trojanen heeft en alleen maar om Agamemnon mede is gegaan, het is alles even waar. En dit niet minder: Achilles wil niet meer meê doen; zijn hart is strijdlustig genoeg; o, van harte gaarne zou hij andermaal zijn heldenmoed toonen in den fiersten kamp, maar neen, zij moeten nu maar zien hoe zij het redden zonder hem. Zij zullen hem missen, dat zal zijn wraak zijn. En voorts, is er iets zoo roerend, als die jonge held, die zich niet schaamt te weenen; wat kon hij anders doen dan loopen, loopen langs het onafzienbare strand? Het is alles naar het leven: dat staren op de zee, dat uitstrekken van beide zijne armen, die gedachte aan zijn moeder. Als wij deze homerische wereld voor ons zien oprijzen, is het ons alsof wij in de wereld onzer kinderen worden verplaatst,
en het bevreemdt ons niet dat de dichter, die zonder op het voetspoor van iemand te kunnen wandelen de waarheid der menschelijke natuur zoo diep heeft opgevat, zulk een hooge plaats heeft ingenomen.
In de zes boeken, die op dit eerste volgen, vinden wij nu het verhaal van de verschillende worstelingen, die plaats grijpen tusschen de Grieken en de Trojanen. Hetgeen er ons vooral in boeit, is dit: Achilles houdt zich onverzettelijk buiten den strijd. De Trojanen legeren zich onder Hector in slagorde op een heuvel nabij de stad. Achilles trekt het zich niet aan. Paris, de Trojaan, roept den dapperste der Grieken op tot een strijd, man tegen man. Achilles is de dapperste, maar hij verroert zich niet. Menelaus en Paris beginnen den tweestrijd. Achilles blijft onbewegelijk voor zijn tent. Er is iets zeer verhevens in dat wachten van den held. Het spreekt van zelf, dat het geen lafheid

{==15==} {>>pagina-aanduiding<<}
in hem is. Neen, het kost hem oneindig veel, geen nieuwe zegepalmen meer te winnen, maar hij is overstelpt door zijn sprakelooze smart, als een kind, geheel ingenomen door één gevoel, dat hij niet verzetten kan. En de strijd duurt zonder hem voort.
Die strijd zelf boezemt ons verder geen belang in en wij zouden bij den inhoud van B. II tot en met VII in het geheel niet stilstaan, ware het niet, dat ik daarover ééne opmerking wilde mededeelen.
Wij hebben het gehoord: Jupiter heeft op verzoek van Thetis partij gekozen voor Achilles en daardoor hebben de Trojanen geruimen tijd de overhand. Achilles is aan het tooneel van den oorlog onttrokken. Menelaus en Agamemnon, de Grieksche krijgshoofden, zijn gewond. Al het licht valt dus op Hector, den Trojaan, den vijand der Grieken. Hij neemt, gedurende meer dan één zang, alle onze aandacht in. En nu kom ik tot de opmerking, die ik wilde mededeelen: zou deze omstandigheid niet in eenige betrekking staan tot de dichterlijke waarde van dit heldendicht? Men denke zich het tegenovergestelde geval. Laat de Ilias uitsluitend gewijd zijn aan de verheerlijking der Grieken en aan de stelselmatige verkleining van de verdiensten der Trojanen, de vijanden der Grieken, de verhevenheid van de poësie in dit gedicht zal er ongetwijfeld bij lijden. Ware poësie is met eenzijdigheid, partijdigheid, kleingeestigheid niet bestaanbaar. Nu daarentegen waardeeren wij den onbekrompen blik van den dichter, die zoozeer een hart heeft gehad voor het zuiver menschelijke, dat hij het overal wist op te merken en terug te geven bij vriend en bij vijand. Zoo staat de dichterlijke gave, in hare hoogste ontwikkeling, in naauw verband met het zedelijk karakter. Wij kunnen ons dan ook niet genoeg verwonderen, dat een zoo oud gedicht ook in dit opzigt zoo hoog staat. Hoe menig dichter uit den nieuweren tijd heeft zijn poësie bedorven door allerlei vooringenomenheden en vooroordeelen. Homerus, of, wil men, de oude Grieksche poësie is boven het kleingeestig onderscheid van volken en rassen verheven. Zij koestert persoonlijke voorliefde noch tegenzin. Niet als of ze daarom in een kleurlooze onzijdigheid verviel. Neen, maar zij beschouwt de menschelijke natuur van uit dat hooge standpunt waarop ons niet datgene treft waarin de menschen onderling verschillen en dat ook

{==16==} {>>pagina-aanduiding<<}
inderdaad van weinig beteekenis is, maar waarop dat allermeest onze aandacht boeit wat aan alle menschen gemeenschappelijk eigen is. De ware onpartijdigheid en mitsdien de ware verdraagzaamheid, die in den mensch allereerst den mensch ziet, zij is het kind, niet der wijsbegeerte, maar der dichtkunst. Dat de moeder hare dochter nooit verloochene.
Hector dan, de groote held der Trojanen, wordt ons geschilderd in even aantrekkelijk licht als Achilles zelf. Ook in hem zien wij niet den Trojaan, maar den mensch. Dat is, zoo als ik zeide, het eenige uit de 6 boeken die op het eerste volgen, waarbij ik thans nog een oogenblik stil wilde staan. Ik wilde herinneren aan dat aandoenlijk tafereel: Hector afscheid nemende van zijn Andromache en van zijn kind Astyanax.
Ziehier in het kort de aanleiding tot dit tafereel. De oorlogskansen wisselen gedurig af en zijn op het tijdstip, waarop wij ons nu in dit gedicht bevinden, ongunstig voor de Trojanen. De Grieken doen een gelukkigen aanval, drijven den vijand voor zich uit, en met veel moeite bewerken Hector en Aeneas dat de Trojanen eindelijk stand houden. Zij houden stand, verweeren zich dapper en stuiten daarmede voor eenigen tijd de overwinning der Grieken. Maar dit wordt niet voldoende geacht. Helenus, een der zonen van Priamus, begrijpt dat er iemand naar Troje moet gaan, om de achtergebleven vrouwen aan te sporen tot vuriger gebed. Letten wij in het voorbij gaan op deze bijzonderheid. Terwijl de helden voor Troje strijden, vragen zij den steun van het vrouwelijk gebed. Niemand anders dan Hector wordt met de zending belast, en zoo komt hij weder voor eenige oogenblikken binnen de muren van zijne stad. Hij is naauwelijks door de poort of de Trojaansche vrouwen en dochteren verdringen zich om hem heen, om tijdingen van hare broeders, vrienden of echtgenooten te erlangen.
Hector, evenwel, spoedt zich naar het paleis van Priamus, waar hij weldra zijn moeder ontmoet die zeer verwonderd is, hem te zien en hem reeds zijn verblijf in de stad begint te verwijten. Maar Hector brengt haar zijn last over, en zij spoedt zich naar den tempel van Minerva vergezeld van hare vrouwen, en gemeenschappelijk storten zij hare gebeden uit aan de voeten der godin, waarop zij reeds, als offergave, een kostbaren sluijer hebben nedergelegd. Hector brandt van verlangen om tot den strijd terug te keeren, maar toch, hij kan Troje niet verlaten zonder

{==17==} {>>pagina-aanduiding<<}
Andromache te hebben omhelsd. Hij zoekt haar te vergeefs in zijne woning. Zij is op het vernemen van den nieuwen worstelstrijd tusschen Trojanen en Grieken, voor de poorten der stad, naar den toren van de muur gevlugt, als een die krankzinnig is van smart, en haar slavin is haar met het kind gevolgd. Hector ijlt derwaarts en komt Andromache met het kind en de slavin in de straten der stad reeds tegen. En nu begint het aandoenlijk tafereel waarop ik straks doelde.
Op het zien van zijn zoon glimlacht Hector in stilte. Andromache nadert, badende in hare tranen, drukt zijn hand en spreekt Hector aldus toe: ‘Ach, ongelukkige, uw heldenmoed zal u doen sneuvelen, gij hebt geen medelijden in uw hart noch met uw zoon, die nog maar een kind is, noch met mij, die diep beklagenswaardig ben, en die weldra weduw zal zijn; want het zal niet lang duren of de Grieken zullen u vermoorden. En als ik u verlies dan ware het mij beter onder de aarde te zijn, want er is geen troost meer voor mij; als gij dood zijt, dan rest mij niets meer dan de smart. Mijn zeven broeders zijn al gevallen onder het zwaard van Achilles en mijn ouders heb ik niet meer. Gij, Hector, gij zijt voor mij vader en moeder en broeder tegelijk, gij zijt mijn jonge echtvriend, heb dan nu toch medelijden met mij en blijf hier, en maak van mijn kind geen wees en van mij geen weduw.’
‘En bij mij ook, antwoordt Hector, bij mij ook woelen dezelfde gedachten, maar liefste, ik zou mij te veel schamen voor de Trojanen en hunne vrouwen, als ik nu den strijd ontweek. En bovendien, ik moet den roem van mijn vader en mijn eigen roem ophouden, want, o ik heb er een voorgevoel van, en dat voorgevoel bedriegt mij niet: de dag zal komen, waarop het heilige Troje vallen zal. En toch, hetgeen mij met het oog op de toekomst kwelt, het is niet de smart van Troje, maar het is de smart die u wacht, Andromache; een Griek zal u in tranen wegvoeren als zijn slavin. En de dag zal komen, waarop men, u ziende zeggen zal: zie, dààr, dat is de vrouw van Hector. Ach, dat de aarde mijn lijk bedekke, eer ik uwe weeklagten hoore, eer ik u zie weggevoerd.’
Onder den indruk van deze aandoeningen strekt Hector zijne armen uit naar zijn kind, maar het kind werpt zich al schreijend achterover met het hoofd op den schouder der slavin; hij is bang geworden voor zijn vader en beeft van angst voor den

{==18==} {>>pagina-aanduiding<<}
koperen helm met het paardenhaar. De vader lacht en de moeder lacht mede. Maar Hector neemt dadelijk den grooten helm af en zet dien op den grond; daarop kust hij zijn kind en wiegt het in zijn armen en bidt tot Jupiter en tot de andere Goden: ‘Ach, Jupiter en gij Goden, maakt dat mijn zoon beroemd worde als ik; neen, maakt dat, als hij eens uit den strijd terugkeert, ieder zegge: hij is veel dapperder dan zijn vader, laat hem dan als zijn buit terugbrengen het bloedig overschot van den vijand dien hij gedood heeft en laat zijn moeder zich dan verblijden in haar hart.’ Na dit gebed geeft Hector het kind terug aan Andromache, die het tegen haar borst drukt en glimlacht door hare tranen heen. Nu houdt Hector zich niet meer goed: hij streelt Andromache met de hand en spreekt haar vertroostend toe. ‘Ween niet al te veel over mij, want niemand zal mij dooden tegen den wil van mijn noodlot, maar aan het noodlot kan ook de dapperste niet ontkomen; ga dan naar uw woning, keer terug naar uw werk; ik ga naar het mijne, naar den krijg.’ En Hector gaat en Andromache evenzeer, elk zijns weegs; maar Andromache ziet nog dikwijls om, en als zij eindelijk weder in haar huis is, stort zij in al de vrouwen van haar gevolg haar smart over en zij weenen te zamen om Hector, hoewel hij nog leefde.
Wat behoef ik hierbij te voegen, om de onovertroffen schoonheid van dit tafereel te doen gevoelen. Voor zulk een bespieden en afluisteren der menschelijke natuur hebben wij niets dan bewondering. Hoe stout is deze ontmoeting van Hector en Andromache! Die diep, diep bedroefde echtgenooten en ouders, die daar met de aanstaande scheiding, ja met den dood in het aangezigt een oogenblik beide lachen omdat hun kind bang is geworden voor den helm, en die vader, die in zijne armen zijn kind tot bedaren brengt en als van zelf overgaat in een gebed en dan niets anders bidt, dan dat de menschen eens hem achterstellen bij zijn jongen; 't is alles even schoon en roerend. Hebben wij het niet allen ondervonden, hoe, in de plegtigste oogenblikken onzes levens, de eene of andere onvoorziene dwaasheid gebruik maakt van onze prikkelbaarheid en met onze diepste aandoeningen koomt spelen? - En deze onsterfelijke bladzijde uit de Ilias geldt niet een der Grieken maar den grootsten vijand der Grieken. Wie is de dichter, die ons op deze wijze een vijand teekent! Wij zijn het idealiseeren van onze tegenpartij wel eenigzins verleerd. Ook moesten sommigen onzer roman-
{==19==} {>>pagina-aanduiding<<}
schrijvers het dien ouden Homerus eens afzien, hoe men den lezer voor zijne helden belangstelling inboezemt. Want, niet waar? wij hebben Hector reeds lief, en als hij straks bezwijkt, wij zullen met Andromache mede weenen. Wat zijn die helden van Homerus met al hun woeste onbeschaafdheid mannen van goeden inborst, en als men moraliseeren wilde, zou men misschien kunnen vragen of alle vaders uit onzen beschaafden tijd en ons beschaafd Europa zich met dezen bloeddorstigen Trojaan durven meten, en hem in teederheid van vaderlijk gevoel, ik zeg niet overtreffen, maar evenaren.
Wij moeten nu den draad van de Achilleïde weder opvatten en in de groote hoofdpunten geregeld vervolgen. - Wat de eigenlijke intrigue van dit heldendicht op Achilles zijn zal, laat zich vooruit reeds berekenen! Zij is gelegen in de vraag, hoe komt Achilles, die zich uit wraakzucht tegen Agamemnon aan den strijd onttrokken heeft, hoe komt hij er weder toe, om deel te nemen aan den oorlog. Want men begrijpt van zelf, dat Achilles niet bestemd is om gedurende de geheele Ilias voor zijn tent te blijven treuren. Hij moet weder op het tooneel komen, doch hoe? Dit laat zich niet gemakkelijk voorspellen. Hij is zoo ondubbelzinnig geweest in zijne bedreigingen, hij heeft zoo plegtig bezworen dat hij werkeloos toeschouwer zal blijven, zoolang zijn eer niet door de nederlaag van de Grieken gewroken is. Het schijnt dus dat hij zich den pas heeft afgesneden, om ooit terug te komen op zijn besluit. Men gevoelt het, een toestand als deze heeft, uit een zielkundig oogpunt, groot belang, en levert, om zoo te spreken, een vraagstuk op, aan welks oplossing de meesterhand van den dichter wordt herkend.
Laat mij dus het overig gedeelte van de Ilias mogen zamenvatten onder deze vraag: Hoe wordt Achilles weder betrokken in den strijd? Wij zijn thans in het elfde boek van de Ilias. De Grieken lijden een groote nederlaag. Achilles is uit de verte getuige van de wanhopige worsteling. Aan zijn vriend Patroclus geeft hij reeds zijn verwachting te kennen, dat heden althans de Grieken wel komen zullen om zijne knieën te omvatten en zijn vergeving af te smeeken. En inderdaad, Achilles heeft wel reden tot die verwachting, want de Trojanen drijven, onder Hector, de Grieken terug tot voor de borstweering van hun legerkamp. Na een hevige worsteling gelukt het Hector in die borstwering een bres te maken en de Trojanen in het kamp

{==20==} {>>pagina-aanduiding<<}
binnen te leiden. Maar hier wordt Hector in zijn vaart gestuit, door Ajax gewond en uit het legerkamp gedragen, waardoor de Trojanen den moed verliezen en den terugtogt aannemen. Doch hun vlugten duurt niet lang. Hector is door de gunst van Apollo spoedig genezen, verschijnt andermaal op het oorlogstooneel en behaalt andermaal schitterende overwinningen. Middelerwijl tracht Patroclus, de boezemvriend van Achilles, dezen eindelijk te bewegen, om zich het lot zijner broederen aan te trekken en zich in persoon bij de strijdenden te voegen, doch nog altoos te vergeefs. Ditmaal evenwel niet geheel en al. Ziehier wat Achilles toestaat. Patroclus komt, onder den diepen indruk van de moorddadige worsteling, tot Aehilles. Patroclus, moet men weten, is bij Homerus een zeer edele figuur. Hij is zoowel de boezemvriend van den vertoornden Achilles als innig begaan met het lot van zijn volk. Hij gevoelt voor beiden even sterk. Hij deelt met zijn gansche hart in de beleediging van Achilles, maar hij deelt evenzeer met zijn gansche hart in den nood der Grieken. Nu, geroerd door deze gemengde aandoeningen, is hij diep bedroefd, maar bedroefd, gelijk men het is, als men geen raad meer weet. Hij weet geen raad meer, hoe zal hij de eer van zijn vriend Aehilles en de belangen van het Grieksche volk tegelijk behartigen? Met een door haar eenvoud stoute vergelijking, geeft Homerus den aard van de droefheid van Patroclus te kennen. ‘Wel Patroclus, zegt Achilles, gij schreit als een klein meisjen, dat haar moeder bij het kleed grijpt en naloopt om gedragen te worden. En waarom? Gaat het lot der Grieken u zoo bijzonder ter harte? Zij sneuvelen bij hunne schepen? Wel, het is het loon voor hunne onbillijkheid.’ ‘Och, herneemt Patroclus, Achilles, gij weet het niet, maar groot is de smart van de Grieken. De dappersten zijn gevallen: Diomedes, Ulysses, Eurypylus, allen gewond, de een voor den ander, maar gij blijft onverzettelijk. Neen, Achilles, neen, man zonder
hart, Thetis was uw moeder niet. Gij zijt voortgekomen uit een rots. Aeh, sta mij dit toe: laat mij uwe wapenrusting mogen aantrekken, dan zullen de Trojanen mij misschien voor u aanzien, laat mij in uwe plaats deelnemen aan den strijd, wie weet, of de Trojanen dan van zelf niet wijken.’ Achilles antwoordt met een diepe zucht: ‘O Patroclus, welk een smart vervult mijn ziel. Agamemnon heeft mij beleedigd; Briseïs, die ik krijgsgevangen had gemaakt, heeft hij van

{==21==} {>>pagina-aanduiding<<}
mij weggenomen, en ik moest niet toegeven, neen; maar, in Gods naam, ga in mijn plaats, ga in mijn wapenrusting, doch op één voorwaarde: zorg dat gij de schepen in veiligheid brengt en is u dat gelukt, kom dan terstond terug, verder moogt gij u met den strijd niet inlaten. Laat u dus niet verleiden, om verder te gaan al beloofde Jupiter zelf u de overwinning.’ Terwijl zij spreken, heeft een vijandelijke hand de vlam gestoken in een der Grieksche schepen. De vlam stijgt omhoog en op dat gezigt roept Achilles: ‘Patroclus maak spoed, ga, en help de Grieken, ik zal mijne troepen wapenen.’
Zoo wordt onder den invloed van den trouwen Patroclus de eerste stap geheel menschkundig geteekend tot die groote verandering in Achilles, die op handen is. Dat plotseling opstijgen van de vlam uit de schepen brengt onverwacht een woord op zijne lippen, dat hij anders welligt nog niet uitgesproken had, maar dat toch door al het voorafgaande geheel is voorbereid. Er is reeds veel gewonnen. Achilles is niet meer uitsluitend onder den indruk van één gewaarwording. Er is nu een geheel andere gewaarwording bijgekomen, die tegen de eerste opweegt. En hoe natuurlijk! Toen Achilles den ondergang van het Grieksche leger wenschte, heeft hij zich blijkbaar niet duidelijk voor den geest gebragt wat die gebeurtenis inhield. Thans doet hij het, nu de schepen, op wier behoud zoo oneindig veel aankwam, daar zij in den uitersten nood de mogelijkheid overlieten tot ontvlugting, nu diezelfde schepen op het punt staan een prooi der vlammen te worden.
Maar laat ons verder gaan. Patroclus gehoorzaamt van harte gaarne. Hij wapent zich. Intusschen spreekt Achilles de troepen, die hij meê zal geven, moed in. Zij vertrekken, maar zelf ook gaan, neen dat kan Achilles nog niet. Hij treedt zijn tent weêr binnen, maar toch, hoe is zijn hart veranderd! Vroeger had hij gebeden om den ondergang der Grieken en de zegepraal der Trojanen, maar thans, terwijl zijn Patroclus strijdt, is hij in zijn tent gegaan. Waarom? Om een kostelijken beker te zoeken, waaruit hij den wijn kan plengen ter eere van Jupiter, want hoort, hij bidt. En wat bidt hij? ‘Jupiter, Jupiter, gij hebt vroeger mijn gebed verhoord en om mij te wreken de Grieken gekweld, hoor mij nu weder, ik ben hier gebleven, maar ik heb mijn vriend gezonden naar den strijd. Als hij de schepen in veiligheid heeft gebragt, laat hem dan, o Jupiter, gezond tot mij wederkeeren.’

{==22==} {>>pagina-aanduiding<<}

Patroclus is op het regte oogenblik aangekomen. Zijne edelmoedigheid heeft gezegevierd, en de ontembare kracht, waarmede hij strijdt, toont dat het hem ernst is met zijn medegevoel voor het Grieksche leger. Overal verspreidt hij schrik en dood, en de schepen zijn weldra tegen verdere aanvallen van de zijde der Trojanen beveiligd. Slechts zoover strekte de lastgeving van Achilles, maar Patroclus laat zich door diens voorschrift niet terughouden. Hij vervolgt den vijand tot bij Troje, hij beklimt de muren, hij is op het punt van de stad gewapenderhand in te nemen, toen een verraderlijke lans, hem tusschen de schouders in het lijf gedreven, den held krachteloos maakt en niet langer opgewassen tegen Hector, die nu op hem losstormt. Ook dit laatste tweegevecht is fier; maar Patroclus bezwijkt, slagtoffer van zijn edelmoedigheid.
Deze korte episode van Patroclus is een gantsche tragedie.
Met welk een onbaatzuchtige vriendschap, met welk een terzijdestelling van zichzelven, heeft hij de wapenrusting van Achilles aangedaan, vergetende, dat hij daarmede wel het mikpunt van aller pijlen, maar nog geenszins in bekwaamheid aan Achilles gelijk werd. Met welk een overgegevenheid aan de zaak zijns volks, heeft hij het gebod van Achilles overtreden, en zich in het midden des vijands gewaagd. En hoe tragisch, maar ook hoe getrouw naar het leven, dat de hoogmoed van Achilles eindelijk moet ondergaan in den dood van zijn vriend. Achilles heeft zich groot gehouden, hij heeft Agamemnon doen boeten voor zijn onbillijkheid; de Grieken hebben hem gemist, en zijn afwezigheid is openbaar geworden in de nederlagen die zij ondervonden. Zijn fiere wensch is dus bevredigd, ja, maar ten koste van het dierbaarste dat hij op aarde bezat. Hij had gemeend, dat niets hem ging boven zijn eer, daaraan heeft hij alles ten offer gebragt: het gelukken van den oorlog, het heil zijns volks, en nu ten slotte ook, wat hem toch dierbaarder was dan zijn eer, het leven van zijn Patroclus. En dit verloop van omstandigheden is slechts de bijzondere toepassing van een algemeene wet, die in de zedelijke wereld heerscht, een wet die ik op deze wijze zou willen uitdrukken: De vervulling van onze zondige wenschen geeft, als zij daar is, geen vreugde meer.
Deze korte tragedie wordt door Homerus gebruikt tot een keerpunt voor zijn gedicht, dat nu ten einde spoedt. Niet meer zijne eigene beleediging, maar den dood van Patroclus te wre-
{==23==} {>>pagina-aanduiding<<}
ken, dat is voortaan de eenige gedachte, die Achilles vervult. Het smartelijk verlies, waarover hij ontroostbaar bedroefd is, wekt hem op uit zijn werkeloosheid. Hij snelt tot den krijg, heeft het op niemand anders gemunt dan op Hector zelf, den moordenaar van zijn vriend, wien het hem eindelijk gelukt te treffen. Het schoone lijk van Hector wordt door hem gesleurd in zijn tent en als straks de Achilleïde eindigt, is zoowel het persoonlijk gevoel van Achilles bevredigd als Troje, in den persoon van Hector, zijn voornaamsten held, overwonnen en daarmede het doel van den Trojaanschen oorlog bereikt.
Maar met dezen ruwen omtrek stellen wij ons niet tevreden. Ook hier herinneren wij aan de treffendste bijzonderheden. Patroclus is dan gevallen, doch met aandoenlijke trouw wordt door zijne krijgsmakkers op zijn ligchaam de hoogste prijs gesteld. Wie ooit in de gelegenheid is te Brussel de galerij van den schilder Wiertz te zien, verzuime niet een groot gedeelte van zijn beschikbaren tijd te wijden aan de beschouwing van het schilderstuk, dat nagenoeg regt tegenover den ingang hangt, waar ik het althans voor eenige jaren vond, en, dat tot opschrift heeft: une lutte homérique; want dat schilderstuk geeft een aangrijpende voorstelling van den strijd om het lichaam van Patroclus. Nagenoeg het geheele XVII Boek van de Ilias houdt zich met dien strijd bezig, en de zorg, waarmede dit lijk gered wordt uit de handen van den vijand, een zorg, die Homerus zelf bij de zorg van een moeder voor haar kind vergelijkt, bevestigt op nieuw, dat in deze homerische wereld de teederste en de ruwste gevoelens op de zonderlingste wijze dooréén zijn gemengd.
Intusschen is Achilles nog onbekend met zijn verlies, maar Antilochus belast zich met de verpletterende tijding: zijn taal is die der eenvoudige waarheid: ‘Helaas, Achilles, gij zult een zeer droeve gebeurtenis vernemen, die nooit plaats had moeten grijpen. Patroclus is niet meer, en zij strijden rondom zijn ontbloot ligchaam, want zijn wapenrusting is in de handen van Hector.’ Op het vernemen van die tijding valt Achilles met de gantsche lengte van zijn lichaam ter aarde. Zijn slaven omringen hem met luide weeklagt. Straks, als hij is opgestaan, houdt Antilochus zijne beide handen vast omdat hij bevreesd is dat Achilles zich te kort zal doen uit vertwijfeling. En Achilles' gejammer weerklinkt in de verte, zoodat zijn moeder Thetis het hoort in de

{==24==} {>>pagina-aanduiding<<}
diepte der zee. En andermaal rijst zij op uit de diepte; zij neemt het hoofd van haar zoon in hare twee handen; zij vraagt hem, waarom hij zoo weent, daar Jupiter toch zijn wensch vervuld heeft en de Grieken is afgevallen om hem te wreken? ‘Ja, moeder, is het antwoord, mijn wensch is vervuld, maar wat baat het mij daar mijn vriend Patroclus niet meer is.’ Daarop vervalt diezelfde trotsche Achilles in de bitterste verfoeijing van zichzelf: ‘Ach, roept hij uit, laat mij sterven, ik heb het leven van Patroclus niet gered, ik loop ledig bij de schepen, ik ben een onnutte last voor de aarde.’
Maar na den eersten indruk staat zijn voornemen vast. Het lijk van Patroclus is eindelijk in het kamp der Grieken terug, de avond is gedaald en bij het lijk wordt de nacht doorgebragt, terwijl Achilles gedurig de handen laat rusten op de borst van zijn vriend, waaronder nu geen hart meer klopt. Bij dat lijk zweert hij de gelofte, dat hij het hoofd en de wapenen van Hector hem brengen zal, dat hij voor zijn grafheuvel twaalf doorluchte Trojanen zal dooden en dat middelerwijl zijn slavinnen, zijn krijgsgevangenen nacht en dag om het lijk zullen staan en weĉklagen.
De morgenstond is aangebroken. Terstond verspreidt zich de tijding, dat Achilles weêr op het krijgstooneel verschijnt. Alles is in beweging, alles op de schepen loopt uit om hem te zien, terwijl hij van zijn tent het strand langs wandelt naar de plaats, waar de raads-vergadering wordt gehouden. In de raads-vergadering ontmoeten Achilles en Agamemnon elkander weêr voor het eerst, en heeft er van weêrszijde een ruiterlijke schuldbelijdenis plaats, waardoor de verzoening ligt valt, te meer daar Agamemnon de schoone Briseïs terug geeft, en, gelijk hij plegtig verzekert, terug geeft zoo als hij haar ontvangen had. Aandoenlijk en kenschetsend voor het karakter van Patroclus is het oogenblik als de teruggekeerde slavin het lijk van Achilles' boezemvriend terugziet en omarmt: ‘Ik zal, zegt zij tot het lijk van Patroclus, ik zal uw dood zonder einde beweenen, want gij waart altijd goed’.
Maar nu houdt niets Achilles meer terug. Zijn nieuwe wapenrusting is gereed, zijn krijgswagen bespannen. Hij is reeds midden in het gedrang. Om hem heen vallen de Trojaansche helden, getroffen door zijn lans. Maar om dezen is het hem niet te doen. Eindelijk krijgt hij Hector in het oog; hij springt

{==25==} {>>pagina-aanduiding<<}
op van vreugd en roept met zegevierende stem: ‘Ha, ziedaar den man, die mijn vriend heeft gedood.’ Zij stormen op elkander los, doch Minerva aan de eene en Apollo aan de andere zijde wenden de lansen af, zoodat zij elkander niet kunnen raken. Achilles geeft voor een oogenblik den strijd met Hector op, om dien met te meer kracht tegen andere Trojanen te keeren. Overal verspreidt hij den dood. De rivier de Xanthus, die de Trojanen al vlugtend bereiken, zwelt door de menigte van lijken. Het overig gedeelte van het vijandelijk leger neemt de wijk binnen de muren van Troje, maar Hector alleen blijft er buiten, hoe zijne ouders hem ook waarschuwen en hem smeeken zijn gevaarlijke plaats te verlaten. Hij blijft en ziet Achilles komen, maar als deze genaderd is, overvalt hem de vrees en vlugt hij. Achilles hem achterna. Driemalen loopen zij rond om de stad. Eindelijk staat Hector stil. Achilles, zegt hij, ik zal u niet meer ontvlugten, ik waag den strijd, een van beiden moeten wij sterven, maar één voorwaarde: als ik u dood, geef ik uw lijk terug aan de uwen, doe gij als ik. Achilles wil van geen voorwaarden hooren; de tweestrijd begint, om spoedig te eindigen met den val van Hector. Daar ligt de held in het stof, al de Grieken naderen en, gelijk het pleegt te gaan, ieder durft nu den dooden held een wonde toebrengen. Doch Achilles rust niet; hij ontdoet den gesneuvelde van zijn wapenrusting, bindt hem met de voeten vast aan zijn krijgswagen, en zweept de paarden voort. Het stof dwarrelt op rondom het lijk, zijn lange zwarte haren slepen over den grond. Het schoone hoofd, nog kort te voren zóó innemend, is weldra onherkenbaar. Maar Achilles jaagt voort, totdat hij de plaats heeft bereikt waar het lijk van Patroclus nog altijd op zijn ter aarde bestelling wacht. Zij is nu Achilles' eerste zorg. De brandstapel wordt in gereedheid gebragt en spoedig is het lijk een prooi der vlammen. Een groote grafheuvel verrijst ter zijner
gedachtenis. Om dien grafheuvel van Patroclus is het, dat Achilles het lijk van Hector sleurt tot driemalen toe. En - met deze laatste wraakoefening eindigt de Ilias? Neen, zoo wraakgierig mogt het slot niet zijn. Wie is die grijsaard, die daar de tent van Achilles binnentreedt, zijne knieën omvat, zijne handen kust? ‘Achilles, zegt hij, denk aan uw vader, wie weet of hij op dit oogenblik niet door valsche vrienden omgeven is, die zijn ondergang zoeken, maar hij mag nog hopen u, zijn zoon, terug te zien; voor

{==26==} {>>pagina-aanduiding<<}
mij evenwel, waar zijn mijne zonen, den eenig overgeblevene hebt gij gedood, Hector is niet meer.’ Die grijsaard is Priamus, Hector's vader, die om het lijk van zijn kind komt vragen. Achilles denkt aan zijn eigen vader en gevoelt behoefte om te weenen. Hij vat den grijsaard bij de hand en beide barsten los in tranen, de een om zijn Hector, de ander om zijn Patroclus; het huis weerklinkt van hun snikken. Eindelijk herneemt Achilles: ‘er zijn twee vaten voor Jupiter, in het een is enkel geluk, in het ander enkel smart. Soms schept Jupiter voor zijne menschenkinderen uit beide, soms alleen uit het laatste,’ maar Priamus valt hem in de rede en smeekt hem om zijn kind. Achilles verlaat hem een oogenblik, laat het lijk reinigen en zalven, legt het zelf op het bed en nog dienzelfden nacht trekt de grijsaard met het lijk terug, om bij het aanbreken van den morgen voor de poorten zijner stad ontvangen te worden door een gantsche schaar van weenende Trojanen, zoo mannen als vrouwen. Ziedaar het slot van ons heldendicht.
Ik durf mij vleijen, dat ik den lezer een denkbeeld heb gegeven van de eigenaardige schoonheden van de Ilias. En ik zou hiermede mijn taak volbragt kunnen rekenen, indien ik mij niet verpligt achtte, nog een drietal opmerkingen mede te deelen, waarmede ik mijne ontvouwing van de Ilias besluit.
Niet enkel om het gedicht, dat wij nu behandeld hebben, was het ons te doen, maar ook om door dat gedicht de hoogte te leeren kennen, die de menschelijke geest op een gegeven oogenblik had bereikt. De Ilias van Homerus stelt er ons ruimschoots toe in staat. In hoevele opzigten verschillen de menschen van dit Epos niet van de kinderen der negentiende eeuw. Allereerst in de levendigheid en natuurlijkheid, waarmede zij lucht geven aan elke gewaarwording. Een homerisch gelach is een spreekwoordelijke uitdrukking geworden, en men zou met evenveel regt van een homerisch geween kunnen spreken en van een homerische woede. Vrolijkheid, smart en toorn, dat zijn niet alleen de gevoelens, die, gelijk in ieder menschenleven, zoo ook hier een hoofdrol spelen, maar zij worden bovendien nooit onderdrukt. De dapperste held ontziet zich niet te weenen, ja, wij hebben het gehoord, de onverschrokken Patroclus, die met vreugde zijn leven waagt, is zoo bedroefd, dat Achilles hem bij een klein meisjen vergelijkt, dat om haar moeder treurt. Priamus en

{==27==} {>>pagina-aanduiding<<}
Achilles vervullen het huis met hun snikken. Om het lijk van Patroclus staan de krijgsgevangenen dag en nacht te weeklagen. De schoone Briseïs valt op dat lijk en rijt zich de borst van vertwijfeling open. Wie nu het honderdste gedeelte van die levendigheid bij het betoon van zijn gevoel aan den dag legde zou, en ik geloof te regt, van hinderlijke gemaaktheid beschuldigd worden, beschuldigd worden bovendien van met zijn droefheid te willen pralen. Doch hoe belangrijk is het, dit verschil op te merken. Men verbeelde zich, dat een Griek uit de tijden van den Trojaanschen oorlog een sterfhuis in onze tegenwoordige maatschappij binnen trad of een lijkstoet met ons vergezelde naar het eenzame kerkhof, hoe vreemd zou hij opzien, hij zou welligt vragen of wij in onzen tijd niet meer bedroefd kunnen zijn. Hij zou geen weeklagt hooren maar een enkel woord van stillen jammer, en hoogstens een bescheiden traan zien parelen op de wangen; kon hij ons in onze binnenkamer vergezellen, hij zou ons misschien in een zeer eenvoudig vertrek, zonder altaar of symbool, maar met gebogen hoofde en zwijgend zien nederknielen om straks op te staan met een kalm: Uw wil geschiede! Van waar dit verschil? Zijn wij ongevoelig geworden, heeft onze beschaving de natuur, de menschelijkheid bij ons uitgewischt? Neen waarlijk niet, maar ik voor mij zou dat verschil daaruit willen verklaren, dat wij thans oneindig dieper lijden dan in dien gelukkigen voortijd. Het waren toen groote, op zich zelf staande smarten, die luide weeklagten ontlokten aan de menschelijke borst; die smarten, ze vormden een zeer scherpe tegenstelling met de gemoedstemming, de opgeruimde gemoedstemming waarin men gewoonlijk verkeerde. De smart trof dus den kinderlijken mensch meer als iets bijzonders, als iets dat inderdaad een uitzondering maakte op den regel. Zoo zien wij ook nog onze kinderen bitter schreijen en hoe jonger ze zijn, hoe luider zij schreijen, zij verwonderen zich over hun
leed. Maar bij ons, en misschien wel allermeest in deze onze eeuw, is een nieuwe gewaarwording ontstaan, die aan de homerische wereld geheel vreemd is. Het is de weemoed, het is wat onze naburen noemen: de melancolie. Haar hebben wij bij een Achilles of een Hector niet aangetroffen, bij ons daarentegen maakt zij veelal de grondtoon uit van de stemming van ons gemoed. En daarom, als eenig bijzonder leed ons treft, zijn we soms naauwelijks bedroefder dan wij het te voren reeds waren. Onze

{==28==} {>>pagina-aanduiding<<}
stille droefheid vergeleken bij de luidruchtige klagten der ouden bewijst dus geenzins, dat wij vooruit zijn gegaan in de kunst van gelukkig te zijn.
Een tweede opmerking geldt het zedelijk leven. Het kan den lezer niet ontgaan zijn dat in deze homerische wereld een volslagen afwezigheid heerscht van hetgeen wij gewoon zijn te noemen: moraal. De mensch wordt hier nog uitsluitend geleid, hetzij door zijn boozen hartstogt of zijn goed instinkt hetzij door bovennatuurlijke ingeving van een der Goden. Maar van zelfverloochening, zelfbeheersching, zelfbepaling, waarin het wezen der moraal moet worden gezocht, is hier nog geen sprake. Agamemnon vindt het volmaakt natuurlijk, dat hij de dochter van dien ouden priester bij zich houdt, totdat een pest hem dwingt haar terug te geven en even natuurlijk, dat hij, na haar verloren te hebben, Briseïs aan Achilles ontneemt. Achilles zelf geeft van gantscher harte toe aan zijn drift, en offert, zonder eenige de minste wroeging alles aan zijn hoogmoed op, hetgeen hem niet verhindert tot de Goden te bidden en hunne hulp in te roepen. Op hetzelfde oogenblik kent Hector de teederste vaderliefde en beleedigt hij ons gevoel door voor zijn kind geen andere gunst van den Hemel af te smeeken, dan dat hij eens met het bloedig overschot van zijn vijand uit den krijg terugkeere. Gij ziet het, allerlei gevoelens zijn hier dooreengemengd, de mensch handelt hier altijd overeenkomstig de stemming waarin hij meer of min toevallig op een gegeven oogenblik verkeert. De wil heeft hier nog volstrekt geene beteekenis, geen kracht. Men mag niet zeggen dat de moraal hier nog in een gebrekkigen toestand verkeert, men moet zeggen, dat zij hier nog geheel en al ontbreekt. Als wij de ontwikkeling van de menschheid willen nagaan is het noodig zulk een toestand, die van den onzen geheel afwijkt, niet over het hoofd te zien. Er is altijd groot gevaar dat wij hetgeen wij nu in en om ons heen aantreffen, ook in het verleden overbrengen en meenen dat hetgeen nu is altijd zoo geweest is. Neen, de menschelijke wil, die thans zoo hoog staat aangeschreven, dat menschelijk geweten, dat thans al zijn regten
heeft gehandhaafd, het is op een gegeven punt in de ontwikkeling van ons geslacht ontwaakt. En wat zullen wij nu doen? Zullen wij heimelijk betreuren, dat het ontwaakt is, zullen wij de dagen terugwenschen, toen de mensch zich nog door zijn stemming, zijn hartstogt, zijn instinkt mogt laten regeeren, of zullen wij onze latere ont-
{==29==} {>>pagina-aanduiding<<}
wikkeling verloochenen en beweeren, dat het geweten een inbeelding is, zelfverloochening een klank en dat ook nu nog de mensch zich nooit laat leiden door zedelijke beweeggronden, door beginselen waarvan hij zelfstandig de geldigheid heeft erkend? Willen wij naar de Grieksche wereld terug en - ons laten gaan in stede van ons te verloochenen en te beheerschen? Ik acht het onnoodig te antwoorden, want, al zouden wij het begeeren, wij kunnen niet terug; de magt des gewetens is onverbiddelijk; weigeren wij haar gehoorzaamheid, wij worden die magt daarom niet minder gewaar in verwijt en wroeging of in de tranen van ons berouw. De dagen der onschuld zijn voorbij, wij hebben van den boom der kennis gegeten. Wij hebben dus slechts te zorgen dat onze individueele ontwikkeling gelijken tred houde met hetgeen de ontwikkeling der menschheid blijkt te zijn, d.i., dat het in ons inwendig leven meer en meer kome van hartstogt tot rede, van instinkt tot beginsel, van ingeving tot overtuiging, van natuurlijke aantrekking tot verstandige liefde, in een woord van lijdelijkheid tot volle zelfbewustheid. Zij, de volle zelfbewustheid, zij alleen maakt den mensch waarlijk groot.
En nu breng ik ten slotte bij onzen ouden dichter Homerus een welbekend lied te pas uit den nieuweren tijd en dat om de volgende reden. Wij hebben met de Ilias geleefd midden in de oude Godenwereld. Voor ons is deze Godenwereld louter mythologie; maar beelden wij ons toch niet in, dat zij het evenzeer voor Griekenland was. Er was een tijd, en het is inderdaad van belang ons dit wel te herinneren, er was een tijd, waarin een gedeelte en destijds het verlichtste deel der menschheid zich getroost heeft met het geloof aan Jupiter, aan Apollo, aan Minerva. Dat geloof was toen een werkelijkheid voor het menschelijk gemoed. Het zou kinderachtig zijn het tegendeel te onderstellen, kinderachtig ook te meenen, dat men weleer niet van harte gelooven kon aan hetgeen ons thans een ongerijmdheid toeschijnt. Niemand kan ontkennen, dat deze homerische wereld diep religieus is geweest, en wat was die godsdienst ongekunsteld, wat welde zij op uit de volheid van het hart en uit de aanschouwing van de natuur. Ook was die gantsche natuur bezield. In iederen stroom een God, in iederen boom een nymf en niets was te wonderlijk om kinderlijk geloofd te worden. Uit de wolk, uit het woud, uit de zee daalden telkens Godheden neder, de geheele natuur was slechts een zeer door-
{==30==} {>>pagina-aanduiding<<}
schijnende sluijer voor een in het geheel niet geheimzinnige Godheid.
Maar ziet, die gantsche religieuse wereldbeschouwing der Grieken is verdwenen, dat bidden en danken, dat hopen en vreezen, zóó gevoeld, zóó uitgedrukt, het behoort alles tot een onherroepelijk verleden, het is voorbij. Is het wonder, dat een dweepende Schiller niet scheiden kon van dat dichterlijk weleer, als hij onze koele, nuchteren, wetenschappelijke beschouwing van de natuur met de bezielde beschouwing der Grieken vergeleek? Is het wonder, dat hij een oogenblik zichzelf vergat en de laatste veel schooner noemde dan de eerste? Hij deed het, gelijk bekend is, in zijn Götter Griechenlands. Eens, roept hij uit, eens had de natuur hooger adel, alles vertoonde het spoor eener Godheid. Waar nu, gelijk de wijzen zeggen, een vuurklomp zich beweegt, daar liet weleer met stille majesteit de zonnegod zijn lichtwagen voortwentelen. Waar thans kale muren het kerkgebouw vormen, daar prijkten eens de lachende festoenen der lente rondom den tempel van Venus Amathusia. Nu treedt de dood als een dor geraamte met den sikkel in de hand voor de sponde der stervenden, maar weleer nam een Genius met een kus het laatste leven van de lippen weg en doofde den fakkel uit. Zoo spreekt Schiller en als hij dit alles bedenkt vraagt hij weemoedig: (de lezer neme mijne vertaling voor lief)

Ach waar zijt Gij, schoone bloemengaarde, 
Schoone bloeitijd der natuur, keer weêr! 
In des dichters lied behieldt Ge Uw waarde, 
Maar ons hart gelooft aan U niet meer. 
Uitgestorven is het om mij henen. 
Nergens speur 'k een Godheid, die mij ziet. 
Dat die schoone wereld is verdwenen, 
En slechts bleeke schimmen achterliet! 
 
Al die frissche bloesems zijn gevallen 
Voor den killen adem van het Noord. 
En, om één te eeren boven allen, 
Werd die zoete dichterdroom verstoord. 
Treurend zoek ik aan de hemelbogen: 
U, Selene, vind ik daar niet weêr; 
Woud en veld ben 'k klagend doorgetogen, 
Maar geen vriendelijk echo antwoordt meer. 

{==31==} {>>pagina-aanduiding<<}

Onbewust geeft Gij ons thans Uw zegen, 
Zelf vermoedt Ge niet Uw heerlijkheid, 
Noch den zin die in U is gelegen. 
Door mijn vrengd wordt U geen vreugd bereid. 
En gevoelloos voor des kunst'naars hulde, 
Gaat Gij voort met rusteloozen duur, 
't Juk van ijzeren wetten moet Gij dulden, 
Gij ontgodd'lijkte natuur. 
 
Om haar zwachtels morgen weêr te ontbinden, 
Delft zij heden zich haar eigen graf; 
En aan eeuwig 't zelfde spinwiel winden 
Zich van zelf de maanden op en af. 
 
Ledig keerden naar het land der droomen, 
Ledig keerden Hellas Goden weêr, 
En de wereld, aan hun tucht ontkomen, 
Vraagt voortaan hun liefde en steun niet meer. 
 
Ja, zij keerden. Weg was al het schoone, 
Weg al 't eedle, dat hun toebehoort; 
Alle kleuren, alle dichtertoonen! 
Ons verbleef slechts 't onbezielde woord. 
Uit den tijdstroom weggenomen, zweven 
Zij op Pindus' hooge toppen aan. 
Wat onsterflijk in het lied zal leven, 
Moet in 't werklijk leven eerst vergaan. 

Deze klagt van den dichter heeft groote ergernis verwekt. Wij zullen er Schiller niet hard om vallen, maar ons liever herinneren dat een ander dichter van onzen tijd, ook door de beschouwing van de natuur, tot een tegenovergesteld besluit is gekomen. Ik bedoel Lamartine en zijn vers le cri de l' âme, in zijne Harmonies poétiques. Uit de aanhaling van dit gedicht, waarmede ik dit opstel eindig, zal ons blijken, dat wij niet naar de Grieksche Godenwereld terug behoeven te gaan, om in de onbezielde natuur een bezielende Godheid te vinden.
Ziehier het gedicht:

Quand le souffle divin qui flotte sur le monde 
S'arrête sur mon âme ouverte au moindre vent, 
Et la fait tout à coup frissonner comme une onde 
Ou le cygne s'abat dans un cercle mouvant; 

{==32==} {>>pagina-aanduiding<<}

Quand mon regard se plonge au rayonnant abîme 
Où luisent ces trésors du riche firmament, 
Ces perles de la nuit que son souffle ranime, 
Des sentiers du Seigneur innombrable ornement; 
 
Quand d'un ciel de printemps l'aurore qui ruisselle 
Se brise et rejaillit en gerbes de chaleur, 
Que chaque atome d'air roule son étincelle, 
Et que tout sous mes pas devient lumière ou fleur; 
 
Quand tout chante ou gazouille, ou roucoule ou bourdonne, 
Que d'immortalité tout semble se nourrir, 
Et que l'homme, ébloui de cet air qui rayonne, 
Croit qu'un jour si vivant ne pourra plus mourir; 
 
Jéhovah! Jéhovah! ton nom seul me soulage, 
Il est le seul écho qui réponde à mon coeur; 
Ou plutôt ces élans, ces transports sans langage, 
Sont eux-même un écho de ta propre grandeur. 
 
Tu ne dors pas souvent dans mon sein, nom sublime! 
Tu ne dors pas souvent sur mes lèvres de feu: 
Mais chaque impression t'y trouve et t'y ranime, 
Et le cri de mon âme est toujours toi, mon Dieu! 

Rotterdam 1862.





{==33==} {>>pagina-aanduiding<<}

Iets over den telephone,

door Dr. F.W.C. Krecke.

Er is, zoowel op het gebied der natuurkundige als op dat van andere wetenschappen, een groot aantal waarheden sedert geruimen tijd bekend, zonder dat zij toepassing vinden. De kracht van den stoom was reeds sedert vele eeuwen bekend, doch eerst voor honderd jaren werd de eerste vaste stoommachine in werking gebragt en in 1806 werden voor het eerst proeven genomen met locomotieven. Men wist sedert lang dat sommige stoffen, onder den invloed van het licht scheikundige verandering ondergaan en de camera obscura was reeds in het jaar 1560 door Porta uitgevonden, doch eerst in 1839 werd door de uitkomsten die Daguerre verkregen had de eerste stoot gegeven tot de onderzoekingen, waaraan wij de tegenwoordige volkomenheid der photographie (eene vereeniging van de camera obscura met de genoemde eigenschap van sommige ligchamen) te danken hebben. Wil men een voorbeeld van eenen anderen aard: Eendragt maakt magt, was niet slechts de spreuk onzer vaderen, maar het Vis unita fortior was reeds sedert de vroegste tijden bekend. Het ontbrak er slechts aan, om het behoorlijk in praktijk te brengen, en, ofschoon vroegere eeuwen ons menig voorbeeld daarvan aantoonen, is het eerst in deze eeuw dat men er het regte gebruik van leerde maken. Door vereeniging van krachten worden thans werken tot stand gebragt, waarvoor de kapitalen van de rijksten der aarde

{==34==} {>>pagina-aanduiding<<}
zouden te kort schieten. De zamenwerking van velen tot bereiking van één doel is een der belangrijkste teekenen van den vooruitgang onzer eeuw. Door haar worden spoorwegen aangelegd, bergen doorboord en zelfs werelddeelen verbonden en gescheiden. De vereeniging van kapitalen en krachten tot één doel is de magtige hefboom waardoor de negentiende eeuw zich van alle vorige onderscheidt en het stellen en regelen der voorwaarden hoe en waarop de vereeniging plaats heeft, is als een der belangrijkste zaken van den nienweren tijd aan te merken.
Het werktuig waarover wij den lezer thans willen onderhouden, de Telephone of Spreektelegraaf, is bestemd niet om de gedachten, door vooraf bepaalde teekens uitgedrukt, op verren afstand met bliksemsnelheid over te brengen, maar om dit met de menschelijke stem zelve te doen, of met andere woorden: om op groote afstanden een gesprek te voeren tusschen twee personen. Even zoo als de boven reeds genoemde uitvindingen en ontdekkingen, waren de beginselen waarop dit berust reeds sedert geruimen tijd bekend; doch eerst door het genie en talent van den heer Reis werd aan deze beginselen eene praktische rigting gegeven.
De inrigting van de telephone berust, even als de photographie, op twee zeer verschillende zaken: de klankfiguren van Chladni door Savart verder bestudeerd, en het geluid dat eene week-ijzeren staaf geeft, indien die door een galvanischen stroom tot een electromagneet is gemaakt, als die stroom wordt afgebroken. Ieder van deze zaken vereischt, voor den oningewijde, eene nadere toelichting, om de zamenstelling van het werktuig op te helderen. 1o. Wanneer eene snaar in geluidgevende trilling wordt gebragt kan deze op verschillende wijzen plaats hebben. De snaar eener viool, violoncel, guitar, piano enz. kan in hare geheele lengte trillen; zij geeft dan den laagsten of grondtoon. De uiteinden waar zij bevestigd is blijven in rust; in het midden is de trilling het sterkst en de grootte der trillingen neemt van daar naar beide zijden af. Beziet men de aldus trillende snaar naauwkeurig, dan schijnt zij in het midden breeder of dikker en die verbreeding neemt naar de uiteinden af. Men heeft die verbreedingen buiken genoemd en de plaatsen waar geene trilling is knoopen.
Wordt er in het midden der snaar eene kam of een ondersteunsel geplaatst, en wordt de eene helft in trilling gebragt, dan trilt ook de andere mede; doch zoodanig dat, als de eene

{==35==} {>>pagina-aanduiding<<}
helft naar boven of naar beneden, regts of links gaat, de andere helft zich in tegenovergestelde rigting beweegt; dat is neêrof opwaarts, links of regts gaat. In dit geval heeft de snaar drie knoopen; eene aan ieder uiteinde en een in het midden, waar de kam staat, terwijl de beide bewegende deelen de buiken zijn. Wordt er op ⅓ van de lengte der snaar eene kam geplaatst, terwijl de overige ⅔ vrij blijven, en het eerstgemelde ⅓ gedeelte met eene strijkstok aangestreken of in het algemeen in trilling gebragt, dan trilt ook het andere ⅔ mede, doch niet in zijn geheel. Het verdeelt zich als het ware vrijwillig in twee gelijke deelen, die ieder voor zich denzelfden toon geven als het aangestreken ⅓ deel; doch dit kan niet plaats hebben, tenzij er in het midden een knoop is en ter wederzijde daarvan een buik. Ofschoon de snaar op de plaats van laatstgenoemden knoop niet wordt aangeraakt trilt zij daar toch niet. Men kan zich hiervan overtuigen door aldaar een smal strookje papier dat aldus omgevouwen is (A) op de snaar te plaatsen, want dit blijft onveranderlijk daarop hangen, terwijl daarentegen, wanneer dergelijke strookjes papier op de buiken worden geplaatst, deze er door de trilling worden afgeworpen. Wordt de kam op ¼ van de lengte der snaar van een der uiteinden geplaatst, en dan dit ¼ ergens aangestreken, dan vormen zich even zoo in het overige ¾ twee knoopen en drie buiken, zoodat de snaar in vier gelijke deelen trilt. Dit kan op dezelfde wijze als hierboven is opgegeven door het plaatsen van papiertjes op de buiken en knoopen worden aangetoond. Want bij het aanstrijken worden de drie papiertjes van de buiken afgeworpen terwijl die op de knoopen blijven staan. Eene snaar kan aldus in 2, 3, 4, 5, 6 of meer gelijke deelen worden verdeeld, die alle denzelfden toon geven en meerdere knoopen en buiken hebben. Wordt er in de nabijheid eener gespannen snaar een muzikale toon aangegeven, dan komt
zij, door tusschenkomst der lucht, in trilling en zij geeft zoo na mogelijk denzelfden toon of daarmede harmonieerenden aan.
Niet slechts snaren maar ook andere voorwerpen kunnen op de laatstgemelde wijze in medetrilling geraken. Een vlies of zeer dun papier, dat strak over een raampje is gespannen, trilt met iederen aangegeven toon mede. Het wordt daarbij, op dergelijke wijze als de snaren in buiken en knoopen verdeeld. De eerstgemelden nemen gedeelten van de oppervlakte van het vlies in en de knoopen zijn hier lijnen. Men kan zich daarvan

{==36==} {>>pagina-aanduiding<<}
overtuigen door op het vlies fijn zand te strooijen en dan verschillende sterke toonen aan te geven. Bij het mede-trillen van het vlies wordt het zand van de buiken weggeschoven en blijft in sierlijke strepen op de knooplijnen liggen.
Bij iederen toon trilt een gespannen vlies dus mede; het wordt daarbij in trillende deelen of buiken en in niet trillende deelen of knoopen verdeeld. Deze voorloopige ophelderingen zullen ons straks bij de verklaring der inrigting van den telephone te pas komen.
2o. Het is bekend, dat eene week-ijzeren staaf, die met een geleidenden draad schroefvormig is omwonden, (doch zoodanig dat de draden elkander niet raken maar door eene niet geleidende stof zijn omhuld) oogenblikkelijk magnetisch wordt, wanneer er door dien draad een galvanische stroom wordt geleid. Die magnetische toestand der staaf houdt echter oogenblikkelijk op, zoodra de galvanische stroom wordt afgebroken. Men kan dien magnetischen toestand der staaf zoo dikwijls te voorschijn roepen als men wil, door telkens slechts den galvanischen stroom te sluiten en in den geleiddraad te doen rondloopen. Evenzoo kan men dien toestand zoo snel opeenvolgend als men verkiest doen ontstaan, door dit zeer schielijk achtereen te doen, ja zelfs kan dit eenige honderde malen in ééne seconde plaats hebben. Reeds in het jaar 1837 werd door den beroemden amerikaanschen natuurkundige Page opgemerkt, dat telkenreize wanneer de galvanische stroom werd afgebroken en dus de staaf van den toestand van magneet tot dien van gewoon ijzer terugkeerde, een geluid in de staaf onstond. Dit zeer zwakke geluid is te vergelijken bij een hoogen toon van eene muziekdoos.
Op de kennis van de beide hier beschreven eigenschappen: van gespannen vliezen om met iederen toon mede te trillen en van week-ijzeren staven om geluid te geven wanneer zij plotseling van den toestand van magneet tot dien van gewoon ijzer terugkeeren, berust nu de inrigting van den Telephone van Reis, dien wij thans nader gaan beschouwen.
De telephone bestaat uit vier hoofddeelen:

a.eene galvanische batterij;

b.eene of meer dunne met geïsoleerd geleiddraad omwonden ijzeren staafjes die geluid moeten geven of den toon ontvangen;

c.de toestel waarin de stem van den spreker wordt opgenomen;


{==37==} {>>pagina-aanduiding<<}

d.de geleiddraden, waardoor de galvanische stroom van het geluid-ontvangend naar het geluid-gevend ligchaam wordt voortgeleid.



{== afbeelding 
	
fig. 1.==} {>>afbeelding<<}
    



{== afbeelding 
	
fig. 2.==} {>>afbeelding<<}
    

De bijgevoegde houtsnee-figuren stellen de voornaamste deelen van den Telephone voor.
Tot het voortbrengen van geluiden door den Telephone is slechts eene zwakke galvanische batterij van twee, drie of vier elementen of cellen noodig. Wij moeten hier veronderstellen dat de inrigting en werking van zoodanige cellen bekend is. Het week-ijzeren staafje, fig. 1, dat door zijne trillingen het geluid op het station zal voortbrengen waar dit moet ontvangen worden, heeft de afmetingen eener gewone. breinaald. Het is met een of meer lagen dun koperdraad omwonden, dat met zijde of katoen is omsponnen, ten einde de windingen van elkander afgescheiden te houden. Dit laatste geschiedt met het doel, om den galvanischen stroom te noodzaken alle windingen te doorloopen en niet van de eene in de andere over te gaan. Ten einde het geluid te versterken is het aldus omwonden staafje of ijzerdraad op een regthoekig houten kastje gespannen waarvan het deksel zeer dun is, ten einde gemakkelijk te kunnen mede trillen en alzoo den toon te versterken.
De toestel, fig. 2, waarin de stem van den spreker wordt opgenomen en die tevens bestemd is om den stroom der galvanische batterij met groote snelheid achtereenvolgend te doen doorgaan en af te breken, bestaat uit een kistje dat omstreeks een kubus is. Een der opstaande zijden heeft eene opening, waaraan eene wijde korte

{==38==} {>>pagina-aanduiding<<}
buis is bevestigd, met de opening schuin naar boven gekeerd. Voor of tegen deze opening houdt men den mond als men wil spreken. Het deksel van dit kistje heeft eene ronde opening waarover een vlies is gespannen. Spreekt men nu voor de opening der genoemde buis dan komt de lucht die in het doosje is in trilling en deze wordt aan het vlies medegedeeld, waarbij dit steeds met de stem à l'unisson trilt. Op het vlies is een dun strookje bladtin of platina geplakt, dat van het midden naar den omtrek gaat. Aldaar is het met een geleiddraad verbonden die naar den sein-ontvanger, hiervoor beschreven, gaat.
Bovendien is er een kleine metalen winkelhaak, die in den regten hoek een uitstekend puntje van platina heeft, waarmede die hoek op het platina-strookje rust dat op het vlies geplakt en hiervoor beschreven is. De beide andere uiteinden van den winkelhaak rusten op den rand waarop het vlies is bevestigd. Deze beide einden hebben mede naar beneden uitstekende punten. Eene daarvan rust in eene uitholling aan den rand van het vlies, de andere rust in eene kleine holte waarin zich een droppel kwik bevindt. Van deze laatste holte gaat een geleiddraad naar de eene pool der galvanische batterij, terwijl van de andere pool een draad naar den sein-ontvangenden toestel loopt. De galvanische stroom heeft alsdan eene onafgebrokene geleiding. Zij gaat van de eene pool der batterij naar den sein-ontvanger, loopt rondom de staaf die geluid zal geven, van daar naar den seingever, voor welks zijdelingsche opening moet worden gesproken en door het reeds meermalen vermelde strookje bladtin of platina tot op het midden van het vlies. Voorts door het platina-puntje of stiftje dat daarop rust, dan door een der armen van den winkelhaak tot aan het kwikbakje op den rand van het vlies en van daar door den geleiddraad naar de andere pool der batterij. Wordt er nu voor de opening der zijdelingsche buis van den seingever gesproken, dan geraakt de daarin bevatte lucht en het vlies in trillingen die met den aangegeven toon à l'unisson zijn. Bij de trillingen van het vlies komt ook de punt van het winkelhaakje in trilling en springt bij iedere trilling op. De geleidende zamenhang der punt die midden op het vlies rust wordt bij iedere trilling verbroken en de galvanische stroom even zoo dikwijls. Bij iedere afbreking van den stroom in den seingever, geeft het ijzeren staafje van den seinontvanger een toon of geluid. Wordt er nu voor de opening van den seingever een toon aangegeven,

{==39==} {>>pagina-aanduiding<<}
die bijv. 800 trillingen in de seconde maakt, dan wordt de galvanische stroom even zoovele malen in eene seconde verbroken, en het ijzeren staafje geeft even zoovele malen een geluid. De gezamenlijke indruk dezer geluiden beantwoordt aan een toon van hetzelfde aantal trillingen in de seconde en aldus worden hooge en lage toonen met eene onnavolgbare getrouwheid overgebragt. Wordt er een volzin voor de opening van den seingever uitgesproken, dan hoort men op het verwijderd station door het staafje in denzelfden rythmus toonen van meerdere of mindere hoogte herhalen; doch de woorden zelf zijn, bij de tegenwoordige inrigting, nog onverstaanbaar, zoodat dit instrument den naam van spreektelegraaf nog niet verdient. Wordt er echter eene melodie gezongen, dan wordt die volkomen getrouw overgebragt. Het geluid van den telephone is zacht. Het heeft iets kinderlijks, maar de uitvinding is ook nog jong. Het is niet vooraf te bepalen tot welken graad van volkomenheid dit instrument door voortgezette onderzoekingen zal worden gebragt, doch indien wij eene vergelijking mogen maken tusschen dit werktuig en de photographie, en de eerste voortbrengselen van deze kunst met die der laatste jaren vergelijken, dan mogen wij hopen dat ook de telephone tot eene hoogere volkomenheid zal worden gebragt en wij mogen verwachten, dat eenmaal de tijd zal komen, waarop men zich met zijne vrienden en betrekkingen mondeling zal kunnen onderhouden op welken afstand zij ook van ons op de aarde geplaatst mogen zijn.

Bladvulling.

Een nog onbekende waterval, pendant van den Niagara-val, is in N. Amerika ontdekt, en wel in het benedenstroomgebied van den Snake River, den Lewis-arm van de Columbia in Oregon. Over een loodregten rotswand van c. 198 voet hoogte (dus c. 38 voet hooger dan de Niagara) stort daar die gansche vloed, een watermassa aan die van den Niagara-val minstens gelijk, zich eensklaps, als een breede stroom van gesponnen glas, met donderend geraas in de diepte, en valt dan nog binnen 7 Eng. mijlen c. 700 voet naar beneden over een reeks van kaskaden en rotsbeddingen. Dit berigt, ofschoon nog nadere bevestiging behoevende, heeft niets onwaarschijnlijks, daar dit gedeelte der Columbia nagenoeg gansch onbekend was.


{==40==} {>>pagina-aanduiding<<}

De zizim-toren.

Historische novelle door Élie Berthet. 1)

I. De ongeloovige.

Het was een zonderling levenslot, dat van den Ottomannischen prins in de jaarboeken der middeneeuwsche geschiedenis, zoo vermaard onder den naam van sultan Zizim of Dschem. Zoon van den grooten Mahomet II, den geesel der christenheid, hoorde hij reeds bij zijn geboorte het gebulder der monsterkanonnen, die Constantinopel teisterden en dat oude bolwerk der Europeesche wereld platschoten. Als kind zag hij de ontzaggelijke vloot uitzeilen, die tegen het eiland Rhodus werd uitgezonden; nog een jongeling trok hij als magthebbende de gewesten door

{==41==} {>>pagina-aanduiding<<}
welke zijn vader met het zwaard had veroverd; en grenzeloos waren dan ook zijn eerzucht en hoogmoed op het tijdstip, waarin Mahomet de reis aanvaardde naar het eeuwig koningrijk.
Toen ving hij tegen zijn broeder Bajazet dien vreeselijken worstelstrijd aan, waarvan het groote Ottomannische rijk de prijs zou zijn. Verraden en geslagen, trok hij in ijlende haast door Arabie, Palaestina, Cilicië, Griekenland, Egypte, legers scheppende door zijn naam, beurtelings dreigend en bedreigd, bewonderenswaardig van list, stoutmoedigheid en volharding, maar altijd ongelukkig. Zizim had den veroveringsgeest, Bajazet het

{==42==} {>>pagina-aanduiding<<}
geluk van zijn vader geërfd. Eindelijk tot wanhoop gebragt, door zijne vijanden vervolgd, wierp hij zich in de armen der ridders van Rhodus, die dappere verdedigers van het kruis, welke Mahomet niet had kunnen onderwerpen. Toen hij de zoomen van den Taurus verliet, zond hij den spahi's, die op het punt waren hem te bereiken, een brief, een vervloeking toe aan de punt van een pijl. Hoe wreed hij ook was, Bajazet weende, zegt men, bij het lezen van dien brief; maar Zizim zou zijn vaderland niet wederzien.
Weinige maanden later zien we hem, den armen Aziatischen prins, zoo fier, zoo onverdraagzaam in het geloof, in het hart van het christelijk Frankrijk overgebragt door de politiek van den grootmeester Pierre d'Aubusson. Hij verliet Rhodus, waar hij niet veilig was voor den dolk en het vergift van zijn broeder; hij moest een anderen hemel zoeken, een vreemd klimaat. In plaats van de schitterende paleizen van Egypte en Stamboul met hunne uitgestrekte marmeren galerijën, hunne heerlijke tuinen, hun sphinxen en leeuwen van rooskleurig graniet slapende onder bloemen rondom porphijrsteenen vijvers, bouwt men hem te Bourganeuf (in Auvergne) een naauwen hoogen toren die hem tot gevangenis zal dienen. Dáár overlaadt men hem schijnbaar met huldebetooningen en eerbewijzen, maar zijne ketenen zijn er niet minder zwaar om, omdat ze verguld zijn. De ridder de Blanchefort, neef van den grootmeester, staat aan het hoofd van de hem toegevoegde lijfwacht en doet alles wat hij vermag om zijn gevangenschap te verzachten; men hoort slechts van tournooijen en feesten op de kommanderij. Elken dag volgen zang en dans en serenades elkander op om den ongeloovige te vermaken; elken dag prachtige rijtoeren door de schoone dreven van la Creuse, jachtpartijën met honden en valken; toch - Zizim is altijd treurig. Als hij op zijn arabischen hengst over bergen en dalen galopeert, als zijn damascener kromzwaard tegen zijn breede gouden stijgbeugels klettert, zijn er niet altijd eenige van die christen-ridders met hunne lange zwarte mantels en hunne witte kruisen achter hem, galoperend gelijk hij en geen oogenblik den smaragd van zijn tulband uit het oog verliezend?
Bovendien, die herten- en reigerjagten, wat beteekenen zij bij de jagten in de woestijn tegen de leeuwin en hare jongen, waarvan men het spoor volgde in het zand. Die tournooijen,

{==43==} {>>pagina-aanduiding<<}
't zijn immers maar kinderspelen bij de bloedige veldslagen vergeleken, waarin een keizerrijk valt te winnen! Wat raken hem, den sultan van Azië, die boschrijke heuvels van la Marche, die gothische kerken, verscholen achter digte massa's groenend loof, die kruisen van bemosten steen, die frissche waterstroomen, die lachende weiden? In zijn eigen droomen komen altijd onmetelijke zandvlakten voor, aan den horizont begrensd door een enkelen dadel of vijgenboom; de halve maan van den profeet glinstert op de torentjes der moskeeën; stemmen van Muezzums roepen tot het gebed; overal tulbanden van janitzaren en ponjaarden van mammelukken.....Bij oogenblikken meent hij twee barbarenlegers te hooren die zich op elkander storten bij het gebulder der kanonnen!
Als des morgens de onderhoorigen van de kommanderij door de vallei aan den voet van het kasteel zich naar hun veldarbeid begaven, bemerkten zij aan een venster van den toren het somber en ernstig gelaat van Zizim, onbeweeglijk als dat eens dooden. Des avonds, als zij van het werk terugkeerden, stond de gevangene, treurig en zwijgend, op dezelfde plaats.
Soms gebeurde het, dat eene of andere vrouw, haar linnen willende wasschen aan den rivieroever, eensklaps zich van aangezigt tot aangezigt bevond tegenover een zwarten slaaf, die zijne heilige reinigingen kwam volbrengen in de vreemde wateren; dan sloeg zij, schreeuwende van angst en schrik, op de vlugt, en de balling uit het oosten keek haar met verbaasde blikken na en keerde in droef gepeins naar den toren terug.
Men verhaalde in de hutten der nabuurschap allerlei vreemde geschiedenissen betreffende die ongelukkigen, waarvan het gezigt alleen reeds zooveel schrik inboezemde aan een domme en ruwe bevolking. Hunne golvende mantels, hunne zilveren amuletten, hunne rijkversierde gordels waren de liverei van den booze; hunne welluidende en muziekale taal was de geheimzinnige taal der toovenaars. Dat prachtige zwarte paard, met oogen van vuur, dat men van tijd tot tijd afreed in de voorlaan, als de sultan weigerde om uit te gaan, had ook zijn deel in de verhalen om den gezelligen haard door de landbewoners elkander toegefluisterd; men had het des nachts de lucht zien klieven met vleugelen als van een drakenpaard, terwijl een schitterend lichtspoor den weg aanwees dien het was gevolgd.
Een enkele maal slechts schudde Zizim de vreeselijke ziels-
{==44==} {>>pagina-aanduiding<<}
verdooving af, waarin hij was verzonken: het was, toen men hem bekend maakte met het traktaat tusschen den grootmeester van Rhodus en Bajazet gesloten. D'Aubusson had zich verbonden zijn gevangene aan geen vorst 't zij van christenen 't zij van muzelmannen over te leveren, onder voorwaarde dat Bajazet een jaargeld van 45000 gouden kroonen aan de orde zou betalen. Op het vernemen van deze tijding, die hem met een altoosdurende gevangenschap dreigde, maakte een onbeschrijfelijke woede zich van den sultan meester. De toren, tot dusverre altijd in stilte en rust gedompeld, weêrgalmde dag en nacht van de woeste kreeten der razernij. Hij deed een poging om de wachten te vermoorden en te ontvlugten met zijne slaven; en die aanslag, met groote bekwaamheid geleid door Hussein-Bey, zijn gunsteling, zou welligt geslaagd zijn zonder een verrader die alles aan de ridders verklapte. Dikwijls weigerde hij te eten uit vrees voor vergiftiging; onophoudelijk folterde hem de angst dat men hem mogt willen overleveren aan zijn broeder. In zijn schilderachtige taal, vol beelden en leenspreuken, vloekte hij hen die hem als gast hadden ontvangen om hem als gevangene te behandelen; hij betreurde het, niet door de hand eens muzelmans den dood te hebben gevonden in het land zijner vaderen. Hij weende, hij bad tot den profeet, hij riep Allah aan; dan, uitgeput, door zijn eigen zielsinspanning overweldigd, zonk hij weg in zijne smart en het hoofd verbergend achter een slip van zijn kleed, sprak hij met den Abencerraag: Het stond geschreven!

II. De burggraaf van Monteil.

Op zekeren avond waren de ridders en de dienstdoende broeders der kommanderij van Bourganeuf in de kapel verzameld tot het gebed, toen plotseling het geluid van den horen werd vernomen aan de poort van het kasteel. Eenige oogenblikken later trad een grijsaard van een deftig en eerwaardig voorkomen de kapel binnen en nam plaats onder de broederen. Zijn kleeding stak zonderling af bij die der overige aanwezenden. De ridders, geknield in hunne houten koorstoelen, waren bekleed met het zwarte ordekleed, den zwarten slipmantel, de monnikskap en het witte kruis; niets kon onder dit eenvoudig godsdienstig

{==45==} {>>pagina-aanduiding<<}
plegtgewaad de oorlogshelden doen herkennen die zoo groote daden hadden verrigt: men zou gezegd hebben, het waren allen monniken, bestemd om hun leven binnen de muren van een klooster door te brengen. De nieuw aangekomene daarentegen droeg een schitterenden en ridderlijken dosch, die aan wereldsche roem en eer en tijdelijke grootheid deed denken. Hij had wel het sopraveste aan, den rooden wapenrok, voorgeschreven door de reglementen van paus Alexander IV; maar behalve aan dezen wapenrok en het witte kruis dat door een ridder nooit mogt worden afgelegd, had men aan geen enkel ander teeken kunnen ontdekken, dat hij tot de orde van St.-Jan behoorde. Een goudlakensch kapje bedekte zijne schaarsche grijze haren; de scharlaken mantel, over zijn sopraveste heen geworpen, was met hermelijn omzoomd. Trouwens, hij moest ook wel een persoon zijn van uitstekend hoogen rang en zeer zeker van zijn gezag, om zich voor het kapittel te durven vertoonen in dat hovelings-kostuum: want de grootmeester had nog zeer onlangs uiterst-gestrenge bevelen uitgevaardigd tegen de weelde in de kleederdragt.
Maar niemand scheen die inbreuk op den regel te willen opmerken, en de tegenwoordigheid van dezen vreemdeling met zijn krijgshaftig en van lidteekenen overdekt gelaat wekte een levendige belangstelling onder de vergadering. Men brak het gebed niet af, ondanks de veelvuldige blijken van verstrooijing bij velen der ridders; eene verstrooijing welke Blanchefort, de groot-prior van Auvergne, met een strengen blik berispte en zocht te bedwingen. Toen echter de dienst was afgeloopen en de ridders op het punt waren hunne koorbanken te verlaten, sprak Blanchefort met mannelijke en welluidende stem:
‘Broeders! laat ons een Te Deum zingen om de behouden aankomst in ons midden te vieren van den edelen burggraaf van Monteil, den broeder naar het vleesch van onzen doorluchtigen grootmeester!’
En met hooge opgewondenheid werd het Te Deum aangeheven.
Bij het uitgaan van de kapel omringde men in eerbiedige houding den nieuw aangekomene, ten einde hem geluk te wenschen met zijn terugkomst. Eenige der oudste ridders schenen in hem een wapenbroeder terug te vinden en drukten hem hartelijk de hand. De grootprior omhelsde hem bij herhaling; die reiziger was dan ook zijn oom, de vermaarde burggraaf van Monteil, die zoo veel roem bij het beleg van Rhodus had verworven.

{==46==} {>>pagina-aanduiding<<}

‘Wees welkom bij de natie 1) van Auvergne, waarde oom,’ zeî Blanchefort nadat de eerste aandoeningen voorbij waren. Brengt ge ons tijdingen van onzen welbeminden grootmeester en van onze broeders van het eiland Rhodus?
- Ik kom van het hof van Frankrijk, Broeders, antwoordde de burggraaf, en het is reeds lang geleden, dat ik het eiland verliet; maar alles gaat gezegend.....De Ottomannen, op het toppunt hunner magt, zijn schatpligtig aan onze heilige orde.
- Eer zij God! eer zij God! klonk het in vervoering uit aller mond.
- En zullen wij nog lang bewakers zijn van dien ongeloovigen sultan? vroeg een ridder.
- Broeder, sprak de burggraaf streng, de prins Zizim heeft geen bewakers, hij heeft slechts verdedigers; de kommanderij van Bourganeuf is een schuilplaats en geen gevangenis....Voor het overige, ging hij voort, terwijl hij zijne stem liet dalen, ik heb geene redenen om u de waarheid te verbergen; uwe taak met betrekking tot onzen doorluchtigen gast is afgedaan,....Volgens de bevelen van monseigneur den grootmeester zal de sultan morgen naar Rome moeten vertrekken, waar Zijne Heiligheid, paus Innocentius hem roept. De baron van Sassenage, daartoe afgezonden door den koning van Frankrijk, Karel den achtste, komt morgen met een talrijk geleide om den prins te vergezellen. Hij moet heden den nacht doorbrengen op zijn kasteel van Monteil, en zal morgen vroeg hier zijn; men houde zich dus gereed om hem te ontvangen.’
Deze tijdingen veroorzaakten een geweldige beweging onder de ridders; men begon van alle kanten den burggraaf met vragen te bestormen; maar deze sneed ze allen plotseling af:
‘Broeders, zeî hij, ik heb te spreken met den prior; laat ons alleen.’
Men gehoorzaamde oogenblikkelijk, en de burggraaf bleef alleen met zijn neef.
‘Kan ik den prins zien? vroeg hij terstond.
- Ja wel, monseigneur; maar wij zullen moeite hebben, denk ik, om hem tot deze nieuwe reis te bewegen!

{==47==} {>>pagina-aanduiding<<}

- Dat moet toch, beste neef; de paus eischt het, en mijn edele broeder heeft zijn woord gegeven.
- Zizim is altijd vol wantrouwen, hernam Blanchefort; hij zal op nieuw ons van verraad beschuldigen. Ik leef in voortdurende onrust van wege zijne aanslagen; zijn Hussein-Bey is een enthousiast van getrouwheid, die hem aanspoort tot tegenstand.....Onze taak is niet gemakkelijk, monseigneur!
- Laat ons trachten haar tot een goed einde te brengen, neef! sprak de burggraaf, en begeven wij ons aanstonds naar den toren. De toekomst van onze orde hangt er van af.’
De ridders, voorafgegaan door eenige dienaren, die fakkels droegen, staken het voorplein over en kwamen aan den voet van den toren van zes verdiepingen, die den sultan tot woning verstrekte. Zij was gebouwd van kleine, in den vorm van diamant-punten gehouwen steenen; de spits teekende zich onduidelijk en onbestemd af tegen een donkeren nevelachtigen hemel en maakte een eenigzins schrillen indruk op het oog door zijne verbazende hoogte. Stroomen licht drongen naar buiten door al zijne venstergaten; men zou hebben kunnen denken aan een daarbinnen woedenden brand; en als in de nabuurschap de een of andere eenvoudige landbewoner wat later dan gewoonlijk zich nog op het veld bevond, moest hij wel met schrik dat zwarte reuzen-gevaarte beschouwen met zijne oogen van vuur, rood en schitterend als de gaten van een smeltoven. Maar geen enkele schaduw ging voor die vensters voorbij, geen enkel geluid verstoorde de stilte van den nacht. Slechts uit de kamer van Zizim scheen een langzaam, dof, eentoonig gebrom te komen, niet ongelijk aan het gemurmel van een bron.
‘Zijn geliefkoosde slaaf leest hem den Koran’, zeî Blanchefort.
En zoo groot was het bijgeloof dier tijden, dat de twee dappere ridders zich kruisten.
Zij hadden ter naauwernood de poort van den toren aangeraakt, of deze werd geopend en zij bevonden zich in eene op oostersche wijze rijk ingerigte badkamer. Een welriekend water, droppel voor droppel uit een zilveren kraan ontsnappend, viel in een marmeren bekken. Eenige zwarte slaven op tapijten uitgestrekt bij de deur, waakten met ontbloote zwaarden als in de Aziatische serails. Blanchefort beval een hunner den sultan te gaan vragen of hij hen wilde ontvangen. De slaaf legde de hand op zijn hoofd ten teeken van gehoorzaamheid, ligtte een portière van

{==48==} {>>pagina-aanduiding<<}
chineesche zijde op, waarachter een kleine, in de dikte van den muur uitgehouwen trap verborgen was, en ging met statige schreden naar boven, na zijn kromme sabel op de onderste trede te hebben gelegd. Het bovenvertrek was van de trap door niets gescheiden behalve door een portière van gelijke stof als die der badkamer; men kon dus hooren wat in de kamer van den sultan voorviel.
De slaaf was reeds eenige oogenblikken binnegegaan en scheen te wachten totdat men het woord tot hem rigtte.
‘Wat wilt gij, Youmis? vroeg eindelijk een ruwe en scherpklinkende stem.
- Zeer-groote, zeer-heerlijke, zeer-verheven sultan, de Frank dien men Blanchefort noemt en een ander ridder vragen te mogen binnenkomen om het stof te kussen van de voeten Uwer Hoogheid.
- Youmis, sprak de stem op ongeduldigen toon, niemand, gij weet het wel, kust meer het stof van mijne voeten, behalve twee of drie ellendige slaven gelijk gij! Vergeet die taal, die niet meer past bij mijn lot....de Franken buigen niet voor de zonen van den profeet!.....Het stond geschreven!’
Er volgde weder een oogenblik van stilte.
‘Breng hen binnen, Youmis, hernam de sultan: men moet nooit den meester laten wachten die binnen komen wil, want hij zal toornig worden tegen de lieden van het huis, en hen verpletteren onder zijn toorn.’
De slaaf kwam de twee ridders halen.
Toen de portière voor hen werd opgeligt, werden zij verblind door de schittering der waskaarsen die het vertrek vervulden. Zij waren cirkelsgewijs aangebragt, overeenkomstig den vorm van het gebouw, en ieder van haar werd nog weêrkaatst door een kleinen venetiaanschen spiegel, zoodat zij zich tot in het oneindige vermenigvuldigden even als op het bloemenfeest in de tuinen van Bagdad; men zou gemeend hebben een eindelooze vuurstreep te zien. Perzische tapijten spreidden hunne prachtige kleuren en patronen uit onder den voet; fluweelen kussens, overladen met borduursels en parelen, vulden de divans. Aan de met in goud gewerkte zijde behangen wanden waren wapentrofeeën vastgemaakt, glinsterend van edelgesteenten. Struisvogeleijeren slingerden heen en weder aan het plafond even als in de moskeeën; een in den muur gehouwen nis scheen er op ingerigt om den Koran te bergen. Een gonden kan, op een tafel van Sandel-
{==49==} {>>pagina-aanduiding<<}
hout geplaatst, was gevuld met rozenwater voor de reinigingen; rijk-bewerkte wierookvaten verspreidden in witte en doorschijnende wolkjes de liefelijkste geuren. Overal schitterde iets zeldzaams en kostbaars; robijnen, smaragden glinsterden aan alle kanten als daauwdroppelen bij het opgaan der zon. De ridders van Rhodus hadden gedurende langen tijd de Indische schepen beroofd om de gevangenis van Zizim op te sieren.
In peinzende en vermoeide houding lag de sultan half uitgestrekt op den divan. Als men hem zag, gevoelde men in 't eerste oogenblik een soort van huivering. Een athletische gestalte, een hoofd dat monsterachtig scheen onder zijn groenen tulband; zwarte en stuursche oogen, hoog uitpuilende uit het bruin en verbrand gelaat; een arendsneus zóó sterk gebogen, dat hij bijna raakte aan de bovenlip, die met een zwaren knevel was bedekt. Het was, als men de geschiedschrijvers mag gelooven, volkomen het evenbeeld van zijn vader Mahomet. Als dat mannelijk gelaat bezield werd, als die norsche oogen bliksems schoten, als die reuzen-gestalte zich in toorn nog hooger verhief, dan waren weinigen in staat den sultan in het aangezigt te zien, zonder te verbleeken. Zizim op een strijdros, omringd van soldaten door hem ter slagting aangevoerd, hoofden maaijend met zijn kling, kon als zinnebeeld dienen van den Genius der verwoesting. Maar in het tegenwoordig oogenblik konden dat uitgebluschte oog, dat magtige, tegen een kussen leunend hoofd, dat, in een kleed van wit cachemir gehuld, lusteloos nederliggend ligchaam, niet dan medelijden inboezemen. Het was pijnlijk om dien leeuw der woestijn te zien, opgesloten in een enge kooi waarin hij noch zich keeren en wenden noch brullen kon.
Hussein-Bey, zijn gunsteling, had juist zijn lectuur van den Koran ten einde gebragt. Het was een nog krachtig man, met een arendsblik en een langen witten baard, die eerwaardig afhing op zijn breede borst. Hij plaatste het heilige boek der muzelmannen weder in de nis en hield zich onbewegelijk nevens zijn meester, de armen over de borst gekruist.
De twee ridders groetten op hoffelijke wijs. De sultan, zonder in 't minst van houding te veranderen, gaf een teeken aan den prior; voor den burggraaf, dien hij niet herkende, ofschoon hij hem op Rhodus had gezien, moest een ligte beweging met de hand volstaan. Daar Blanchefort en Monteil het arabisch hadden geleerd, gedurende den oorlog tegen de Turken, had het onderhoud plaats in die taal.

{==50==} {>>pagina-aanduiding<<}

‘Verheven sultan Dschem, begon de prior, ik stel aan Uwe Hoogheid voor den burggraaf van Monteil, mijn zeer geliefden oom, en broeder van onzen doorluchtigen grootmeester.
- God zij met hem! antwoordde de sultan, met het laconisme van den echten muzelman.
- Hij brengt Uwe Hoogheid belangrijke tijdingen van wege den paus en de sultans van Europa, hernam Blanchefort, verlegen hoe den prins de verandering aan te kondigen die er in zijn lotsbestemming had plaats gegrepen.
- God is groot! sprak dood-eenvoudig Zizim. En na een oogenblik stilzwijgens:
“Brengt hij mij de vrijheid?”
Blanchefort vatte hem schielijk op dat woord, dat hem een gansch natuurlijken overgang aanbood, om tot zijn doel te komen.
“Is Uwe Hoogheid dan niet vrij? hervatte hij. Zijn onze wegen niet regt, onze zielen niet welwillend? Wij beijveren ons om aan uwe verlangens te voldoen; gij spreekt en wij gehoorzamen. Heeft iemand van ons uwen profeet gelasterd? Heeft iemand uw gebed gestoord? Wij eeren en eerbiedigen Uwe Hoogheid als een groot prins; niemand zou een hair durven krenken aan het hoofd van een uwer slaven. Als wij u van wachten omringen gelijk een kostbaren schat, dan is het, gij weet het wel, om u te behoeden tegen de oogmerken van uw broeder.....Waarom dan zonder ophouden geklaagd: ik ben niet vrij? Waarom uwe vrienden gewantrouwd?
- Blanchefort, antwoordde de sultan met waardigheid, uw hart is goed, maar uw woord is ligtvaardig. Als de bewoner van den Atlas jonge arenden heeft verrast in een rotsspleet, ketent hij ze daar vast om winst te doen met de jacht van hun vader: ik ben een van die jonge arenden. Ik kan nog wel mijne vleugelen uitslaan, maar ik kan niet meer opstijgen in de wolken, om daar heen te vliegen, waar de hooge torens der moskeeën de lucht klieven. Is het arendsjong vrij, omdat zijn vader hem overvloed van jonge hoenderen brengt, omdat hij zonneschijn en regen heeft op zijn rots? Verleng zijn keten, verleng haar nogeens en telkens weder, en de arend zal u zeggen: “Ik kan mijn snavel niet gaan slijpen aan den top der cederen; ik kan den trapgans der oasis niet gaan bestrijden.” Mijn eigen keten hèeft vele schalmen, ik weet het, maar altijd houdt gij het eene einde in uwe regterhand. Het stond geschreven!”

{==51==} {>>pagina-aanduiding<<}

- Als Uwe Hoogheid zich verveelt in dezen toren, zeî de burggraaf, haastig het à-propos aangrijpend, zullen wij u naar elders kunnen brengen.
- Allah! heb ik nog niet genoeg als een pelgrim deze groote wereld doorkruist? riep de sultan uit, terwijl hij zijn armen droefgeestig langs zich neêr liet vallen. Ik heb de oevers van den Eufraat gezien en de onmetelijke vlakten van de kinderen Assur's. Ik heb de stemmen gehoord der fakir's van Medina en met mijne tranen de roos van den Carmel besproeid. Ik heb gezeten onder de dadels van Caïro, en als zwerver zonder vaderland heb ik mij verborgen in de holen van den Taurus. Ik heb de zeeën getrotseerd gelijk de vogel de stormen; ik heb den grond der Franken betreden en eindelijk ben ik gansch uitgeput aangekomen in dezen toren, waar ik sterven wil,.........God is groot! wat op de tafelen der voorbeschikking geschreven staat moet vervuld worden!
- En toch, sprak de burggraaf met ondoordachte haast, de sultans van Europa roepen u te Rome, de heilige stad der christenen......Morgen zult gij de koninklijke firmans zien en een vorstelijk geleide zal u vergezellen.’
Hij had spoedig berouw van zijn overijling. Naauwelijks was de haastige bekentenis van zijne lippen, of bliksemsnel rigtte Zizim zich van zijn divan op en sprong naar zijn sabel die aan den wand hing. Hij gaf een raauwen schreeuw, en klapte in zijne handen; terstond drongen al de muzelmannen die den toren bewoonden met onstuimigheid in de zaal, hunne yatagans in de vuist geklemd. De oude Hussein-Bey ontwaakte uit zijn gevoelloosheid, sprong op zijn meester toe en trok een langen ponjaard dien hij aan den gordel droeg. Allen omringden den sultan, de oogen strak op hem gevestigd, als om zijn wil te raden.
De twee ridders waren kalm gebleven. Zizim integendeel scheen ten prooi aan een vreeselijke woede; afgebroken woorden ontsnapten aan zijn lippen; zijn reuzen-lichaam trilde van aandoening.
‘Wat is er tusschen Uwe Hoogheid en ons? sprak eindelijk Blanchefort. Waarom den sabel getrokken, als men zich slechts van de spraak heeft te bedienen?
- Gij bedient u van de spraak als de slang van zijn venijn, schreeuwde de sultan; boosaardige mannen, ik heb uwe plannen geraden.....Gij wilt mij aan mijn broeder overleveren!

{==52==} {>>pagina-aanduiding<<}

- De booze geest heeft u die gedachte ingeblazen, sultan Dschem, riep de prior uit. Ik zweer u bij den God der christenen, indien ik geloofde dat iemand dit verlangde, dan zou ik mij liever duizendmaal laten dooden dan u van hier te laten gaan!’
Zizim wierp een wantrouwenden blik in het rond; vervolgens zijn sabel op den divan latende, greep hij de hand van Blanchefort, trok hem binnen den kring van zijne verdedigers en sprak tot hem met gedempte stem:
‘Uwe ziel is vol edelmoedigheid, Blanchefort, ik weet het; maar men misleidt u: Luister, Bajazet heeft vierhonderdduizend goudstukken beloofd aan wie mij in zijne handen zal overleveren....Hussein-Bey, zoon van Ali, heeft het mij bezworen bij het hoofd van zijn vader, en Hussein-Bey heeft nooit gelogen!
- Slechte lieden hebben het verstand van Hussein-Bey doen afdwalen, sultan, en zoo Bajazet die belofte aan paus Innocentius heeft gedaan, dan heeft ook even zeker paus Innocentius haar met verachting afgewezen.....Maar waarom komen slaven zich stellen tusschen u en ons?’
Op een teeken van den prins, verdwenen de muzelmannen achter de gordijnen. Hussein stak zijn ponjaard weder op en viel in zijne marmerachtige onbewegelijkheid terug; echter bleven zijne gloeijende oogappels strak op den burggraaf gerigt, wiens tegenwoordigheid hem ontrustte.
De prior deed al zijn best om Zizim te overtuigen, dat hij te Rome vrijer en gelukkiger zou zijn dan op de kommanderij. Hij trachtte hem een hoog denkbeeld te geven van de christelijke vorsten, in het bijzonder van den paus en den grootmeester van Rhodus. De sultan echter schudde het hoofd en zeide:
‘Mijn broeder is zoo magtig! Wat is onmogelijk aan den zoon van Mahomet?’
Blanchefort wilde op eens een grooten slag slaan.
‘Ik zal Uwe Hoogheid op die reis vergezellen, zeî hij; maar behalve mij zult gij nog een verdediger bij u hebben, een ander vriend......den baron van Sassenage.’
Levendig en snel stak Zizim het hoofd op.
‘Den vader van het jonge meisje?’ vroeg hij met aandoening.
- Ja, den vader van die schoone Hélène van Sassenage, die

{==53==} {>>pagina-aanduiding<<}
men u tot echtgenoote zou gegeven hebben, indien gij onzen God hadt willen aanbidden. 1)
- Dat jonge meisje is de houri van de ware geloovigen en haar vader een eerwaardig grijsaard vol wijsheid en regtvaardigheid, zeî de muzelman peinzend; maar ik ben zoon van de Halve Maan en Mahomet is de profeet van God!’
Hij bleef als in gepeins verzonken, van tijd tot tijd uitroepingen slakend, allen aan den Koran ontleend. De ridders wachtten nog altijd dat hij het woord tot hen rigten zou; maar hij verborg zijn aangezigt achter een slip van zijn kleed en gesmoorde snikken ontsnapten aan zijn breede borst. Hij gaf een teeken met de hand, om aan de omstanders te bevelen dat zij zich zouden verwijderen.
‘Zal Uwe Hoogheid morgen vertrekken?’ vroeg de burggraaf, die het nog niet wilde opgeven.
- Sultan Dschem wil sterven in het land van Hélène van Sassenage!’
En de ridders vertrokken zonder ander antwoord te hebben verkregen.

III. De magt eener vrouw.

Den volgenden morgen, groote toebereidselen voor het vertrek aan de kommanderij. Het voorplein was vol wapenknechten die in alle rigtingen af en aan liepen. Stalknechts, in met blazoenen bestikte wambuizen, tuigden de paarden op, waarvan de prachtige schabrakken tot op den grond afhingen. Vaandels van verschillende kleuren wapperden vrolijk in de morgenkoelte; de harnassen schitterden in de eerste stralen der zon. Van tijd tot tijd ging een dienstdoende broeder met afgemeten schreden door die luidruchtige menigte om bevelen over te brengen, en enkele ridders die het kasteel niet zouden verlaten, vertoonden zich met den slipmantel en het zespuntige kruis aan de vensters. De banierdrager van de orde in groot krijgskostuum, staande op de

{==54==} {>>pagina-aanduiding<<}
stoep van den hoofdingang, liet ongeduldig zijn sporen kletteren. De paarden hinnikten en stampten met den voet; half gesmoorde vloeken ontsnapten reeds hier en daar aan den mond der krijgslieden.
De ophaalbrug was neêrgelaten, en de onderhoorigen der kommanderij liepen in menigte zamen aan de poort om al dien ongewonen toestel op te nemen. Aller blikken waren ook voortdurend gerigt naar de voorlaan waardoor de gezant des konings moest aankomen, die ieder oogenblik werd verwacht. Een levendige beweging heerschte zoo binnen als buiten het kasteel.
De toren van Zizim daarentegen leverde een volmaakt kontrast op met die algemeene opschudding. Geen enkel venster was geopend, niets kondigde daar binnen de toebereidselen aan van een lange reis. Slechts een enkele zwarte slaaf verscheen bij gelijkmatige tusschenpoozen gedurende eenige sekonden aan den ingang van het badvertrek en ging oogenblikkelijk weder naar binnen, terwijl hij de deur achter zich toesloot. Het paard van den sultan was geheel gezadeld en getoomd op het voorplein gebragt; maar het edele dier, zijne gewone oppassers niet herkennend, steigerde aan de handen die het bij den toom hielden. Zijn neusgaten zwollen van toorn, zijn zilveren stang was wit van schuim, zijn gitzwarte manen stonden overeind op zijn gespierden nek; de breede oostersche stijgbeugels slingerden tegen zijne flanken waarvan de aderen hoog opgezwollen waren; en zich op zijn achterpooten verheffend trok het de beide pages mede, die hangen bleven aan beide kanten van zijn mond.
Op eens scheen de zwarte, die de poort van den toren bewaakte, zijn ongeduld niet langer te kunnen bedwingen. Hij vloog naar buiten het plein op, duwde de stalknechten op zijde en sprak het paard aan, dat terstond kalm en onderworpen werd op het vernemen van die bekende stem; vervolgens streek en klopte hij het even met de hand en snelde ijlings terug naar het badvertrek, een medelijdenden glimlach toewerpende aan de onhandige oppassers.
‘De duivel weet best met wien hij te doen heeft,’ bromde een oude stalknecht, terwijl hij bedenkelijk het hoofd schudde.
- Wat bedoelt ge, Chatelus? antwoordde zijn makker; gelooft ge dan aan de vertelsels van de boeren over dit prachtige dier?
- Genoeg, genoeg, meester Picter, antwoordde de ander

{==55==} {>>pagina-aanduiding<<}
geheimzinnig: maar ik weet wel dat ik nog nooit een vurig paard met een enkel woord van zoo'n kromtong heb zien tot bedaren brengen.....en toch heb ik heel wat vurige paarden gezien, te beginnen met dat van monseigneur den burggraaf!
- Nooit van z'n leven heeft monseigneur de burggraaf noch eenige andere seigneur van heel Frankrijk zoo'n prachtig rijpaard gehad! zeî Pieter met geestdrift; ik zweer het u, Chatelus, er is in de gansche christenheid geen schooner en deugdzamer beest te vinden!
- Ja, het is goed genoeg om iemand naar de hel te dragen, hernam de grijsaard terwijl hij zich kruiste; nu, ik wenschte maar, dat we hoe eerder hoe liever van ruiter en paard allebei verlost werden! voegde hij er op zachteren toon bij. Sedert die bende van ongeloovigen in dit land is komen neêrstrijken durft het gras er niet meer groeijen.....Ik heb dan ook een mooije waskaars beloofd aan St. Yrieix, mijn patroon, als ik in de kommanderij zal kunnen heen en weêr loopen zonder een van die ongeloovige honden tegen te komen die u aankijken met oogen zoo wit als het koorkleed van onzen kapellaan!
- Ga dan je waskaars maar vast halen, Chatelus, antwoordde de ander, want kijk, daar is monseigneur de burggraaf; hij komt zonder twijfel het bevel geven om te vertrekken.
- God geve het!’ - zeî de grijsaard.
Blanchefort kwam indedaad uit den toren en liep in verstrooijing het voorplein over.
‘Zal ik het sein tot opzadelen laten geven, monseigneur? vroeg de ridder van Gastineau, kommandeur van Limoges.
- Neen, broeder, antwoordde de prior, blijkbaar niet op zijn gemak; de prins weigert nog altijd op te stijgen.....Bovendien de baron van Sassenage is nog niet aangekomen.
- Hij kan niet meer ver af zijn; de schildwacht van den toren heeft de wapenrustingen zien blinken achter de boomen, in de rigting van Monteil.
- Dan moge hij spoedig komen, antwoordde Blanchefort; wij hebben geen andere hoop meer dan op hem om de halsstarrigheid van den sultan te overwinnen. Ik durf geen geweld te gebruiken, dat middel zou ons in kwaden reuk brengen en ik ben er ook afkeerig van.....Maar als de baron niet slaagt, weet ik niet wat er van komen moet!
- Er is iemand die nog meer invloed zou hebben op den sultan, sprak Gastineau glimlagchend.

{==56==} {>>pagina-aanduiding<<}

- Wie dan, mijn broeder?
- De schoone jonkvrouw van Sassenage, thans baronesse van Bressieu.
- Ja, maar zij is immers in Dauphiné?
- Zij is, met hare moeder en haar jongen echtgenoot, den baron komen opzoeken op het kasteel Monteil, om afscheid te nemen; dat is het ook zeker wat de aankomst van den heer van Sassenage zoo vertraagt.
- Zijt gij er zeker van, kommandeur? riep de prior verheugd.
- O! zeer zeker, monseigneur, en ik twijfel niet of zij zal straks met haren vader hier komen ook.
- Bij St. Jan! kommandeur, ik dank u, hernam Blanchefort: God zendt dit jonge meisje om onze orde uit een afschuwelijke verlegenheid te redden.....Zoodra de aankomst van den baron wordt aangekondigd moet ge 't mij laten weten.
- Gij zult niet lang hebben te wachten’, zeî de kommandeur, terwijl hij zijn hand naar de ophaalbrug uitstrekte.
Op hetzelfde oogenblik klonken er fanfares op een boogschot afstands van de gracht, en de menigte, die de poort versperde, stoof in verwarring uiteen. De prior deed evenzoo de paarden en de soldaten op het plein ter zijde gaan, ten einde ruimte te maken voor de nieuw aankomenden. Karel VIII had een grooten luister willen bijzetten aan deze reis, en het gevolg van den baron van Sassenage, wien hij belast had met het overbrengen van Zizim naar Rome 1) was meer dan twee honderd man sterk. Deze stoet naderde nu met ontplooide banier, onder het geschal van trompetten en het vreugdegejuich des volks; men zag hem in de verte in lange kronkelingen zich voortbewegen door den bogtigen weg die naar het kasteel leidde.
Al de bewoners van de kommanderij stonden in rijken wapendosch om Monteil, Blanchefort en Gastineau heen-geschaard. Achter de ridders verdrongen zich in groote menigte de dienstdoende broeders; deze zwarte massa was als in een schitterende lijst gevat van soldaten, schildknapen, stalknechts, die allen waren toegeschoten om de zegepralende intogt te zien van den afgezondene des konings.

{==57==} {>>pagina-aanduiding<<}

Blanchefort wierp een onrustigen blik op den toren. Hij was niet ontwaakt; altijd dezelfde doodsche stilte en schijnbare onverschilligheid. Zijn vensters bleven bedekt met hunne zonneblinden, terwijl de andere kruisramen van het kasteel wemelden van toeschouwers. En toch waren al die pracht en al die omhaal voor niemand anders dan voor den onverschilligen vreemdeling die den toren bewoonde!
De voorhoede van den stoet reed eindelijk de ophaalbrug over en de wallen van het kasteel binnen. Eerst kwamen tien speerruiters van de garde des konings met hunne garnitures, dat is te zeggen met hunne pages, hunne wapendragers en hunne schildknapen, allen van top tot teen gewapend en in hun rijkste uitrusting. Op een kleinen afstand achter dezen kwam de baron van Sassenage zelf, een oud en dapper krijgsman, die onder zijn met kostbaar bont gevoerden manteljas belangrijke en eervolle lidteekenen verborg. Aan zijne zijde reden Jeanne van Commiers, zijne vrouw, hofdame der koningin, en zijne dochter Philippine-Hélène van Sassenage, een brunette, vol bevalligheid en schoonheid, la plus gente et la plus plaisante damoiselle de son temps, als men de kronijken mag gelooven. De twee dames droegen keursen van fluweel met hermelijn omzoomd, naar de mode van dien tijd, en hare lange rijkleeden golfden langs de zijden der witte telgangers waarop zij gezeten waren. Eenige jonge edellieden, die zich bij den stoet hadden gevoegd om bij het vertrek van Zizim tegenwoordig te zijn, drongen zich om haar heen en onderhielden haar met vrolijke gesprekken. Een hunner vooral hield zich steeds in de onmiddelijke nabijheid van Hélène, hetzij om haar de eene of andere galanterie toe te voegen, hetzij om haren telganger te besturen op de moeijelijke gedeelten van den weg. Hélène bleef nooit in gebreke hem met een vriendelijken glimlach te danken; deze jonge ridder was de baron van Bressieu, haar echtgenoot.
In het gevolg van deze edele ruiterenschaar zag men een talrijk corps van Fransche krijgslieden, twee aan twee in schoone orde voortrijdende op met ijzer geharnaste paarden. De trein werd gesloten door een menigte van schildknapen, trosjongens en gering volk, welke laatsten, de ophaalbrug niet durvende overgaan, eerbiedig aan den anderen kant van de gracht bleven staan.
De ridders ontvingen den heer van Sassenage en zijne familie met de grootste hartelijkheid.
‘Wees welkom, heer baron, sprak de burggraaf van Monteil;

{==58==} {>>pagina-aanduiding<<}
maar zoo gij niet gelukkiger bij den sultan zijt dan wij, dan is onze taak afgeloopen.
- Maar de bevelen van den paus en van den koning.....
- Er is geen paus of koning die den sultan met geweld kan doen vertrekken als hij weêrstand biedt aan onze gebeden. Hij herinnert zich, dat men hem reeds eenmaal bedrogen heeft, toen men hem hierheen heeft gebragt, en hij wantrouwt ons.....Ik herhaal u, baron, gij zult uw gansch geleide onverrigter zake moeten terug zenden, indien gij er niet in slaagt hem van zijn besluit af te brengen.
- Ik zal het beproeven, broeders, zeî de baron; maar waarom zou ik meer invloed op Zijne Hoogheid hebben dan gij?
- Als de edele vrouwe, uwe dochter, ons wilde helpen, antwoordde Blanchefort, dan, ik ben er zeker van, zou de prins meêgaan.
- Hoe, vroeg Sassenage glimlagchend, herinnert hij zich die liefdegeschiedenis nog? Hij moet toch weten dat Hélène gehuwd is?
- Hij weet het niet, antwoordde de prior; hoe het ook zij, al onze hoop is thans op haar en op u!
- Welnu! ik ga mij aan zijn voeten werpen, zeî de bejaarde edelman; misschien zal hij toestemmen ter wille van onze oude vriendschap......
- En van zijn oude liefde, voegde de prior er bij, de jeugdige baronesse aanziende, die een kleur kreeg. Mevrouw, in naam van uwe heilige patrones, help ons.
- Hoe! monseigneur, zei Hélène met kinderlijke verlegenheid, is het volstrekt noodig dat ik zelve den prins ga verbidden? Indien gij eens wist hoe bang ik ben voor zijn blik! en dan.....is het geen groote zonde een ongeloovige te naderen?’
Blanchefort en de andere ridders gebruikten al hun welsprekendheid om den weêrzin der jonge vrouw te overwinnen; zij raadpleegde haar man met de oogen en aarzelde altoos. Bressieu zelf drong er op aan, dat zij beproeven zou wat zij vermogt; desniettemin - toen eindelijk haar vader en moeder haar bij de beide handen grepen en naar den toren meêtrokken, gehoorzaamde zij niet dan met zigtbaren tegenzin.
Men kwam allereerst in de badkamer. De zwarte slaven waren er allen vereenigd, de sabel in de hand, vast besloten niemand tot den sultan te laten doordringen, zonder daartoe het stellig bevel

{==59==} {>>pagina-aanduiding<<}
te hebben ontvangen. Hussein-Bey, die hun aanvoerder was, naderde Blanchefort met wantrouwenden blik en luisterde naar eenige woorden welke de prior hem in het arabisch toevoegde. Vervolgens riep hij een' anderen slaaf, wien hij beval Zizim van het hem wachtend bezoek te verwittigen, want hij wilde aan niemand de zorg overlaten voor de bewaking der vestibule. De boodschapper bleef niet langer dan een oogenblik weg; Hussein, na het antwoord te hebben vernomen, gaf, ofschoon zijns ondanks, aan hen die den toegang tot den trap verdedigden een teeken dat zij de bezoekers zouden doorlaten.
Zizim was in de hevigste gemoedsbeweging, vooral veroorzaakt door de plotselinge tijding van Hélène's tegenwoordigheid. Toen Sassenage en zijn familie de zaal binnentraden was alles rondom hem in wanorde; de kussens lagen overal verspreid en onderstboven gekeerd; men trad op duizend kostbare voorwerpen; de paarlen kraakten als gruis onder de voeten. De schitterende verlichting van den nacht was opgevolgd door een wellustig demijour; hier en daar in een donkeren hoek speelden nog de metaalglansen van de venetiaansche spiegels der wanden. De sultan droeg dezelfde kleeding van den vorigen avond; zijn gelaat was bleek, zijn gang onzeker. Geen slaap scheen in den laatsten nacht zijn weldadigen, bloed-verkoelenden invloed op hem te hebben uitgeoefend.
Zoodra hij Hélène bespeurde, ‘had hij slechts oogen voor haar en ooren voor niemand.’ Zonder acht te geven op de anderen die tegenwoordig waren, wierp hij zich op de knieën en kuste eerbiedig den zoom van haar kleed onder het uitspreken van eenige woorden in een vreemde taal. De jonge barones kon ze niet begrijpen, maar zij moesten wel treffend zijn, te oordeelen naar de uitdrukking van de blikken des ongelukkigen ballings.
Sassenage trad vooruit ter hulp van Hélène, wier verlegenheid door die ontvangst was verdubbeld.
‘Mijne dochter heeft Uwe Hoogheid willen vaarwel zeggen, sprak hij; want gij kunt niet willen volharden in het besluit om hier te blijven.’
Toen eerst scheen de sultan te bemerken dat er nog andere personen om hem heen waren; hij groette den baron en de vrouwe van Sassenage die hij ook kende; maar spreken wilde hij slechts tot Hélène. Hij nam haar bij de hand en deed haar nederzitten op den divan.

{==60==} {>>pagina-aanduiding<<}

‘Bloem van het paradijs, zeî hij in het fransch, lusthof der ziele, dageraad van een schoonen dag, uw aanblik is mij liefelijk als de schaduw van den palmboom aan den pelgrim der woestijn....waarom zijn mijne oogen zóó lang beroofd geweest van het genot u te aanschouwen? Gij zijt schoon als de purperen roos van den cactus!....Zeg mij, toen gij verre, zeer verre waart, hebt gij toen gedacht aan sultan Dschem, zoon van Mahomet, den gevangene der Franken? Is soms de herinnering aan den balling om u heen komen fladderen als de kapel om den fakkel?
- Uwe Hoogheid weet wel dat eene christinne zelfs niet aan een muzelman mag denken, antwoorde Hélène verlegen.
- Dan is uwe wet minder wijs dan de mijne, hernam Zizim op bitteren toon, want daar is geschreven: ‘Gij zult medelijden hebben met hem die in lijden is.....’ O! als gij hadt gewild, ging hij met warmte voort, ik zou u op mijn paard hebben weggevoerd te midden van al uwe Franken. Ik zou de zee met u hebben overgestoken......vrienden moesten mij helpen!.....God is groot!.....In het land der kinderen van den profeet zou ik mijn hand hebben opgeheven naar den hemel, zeggende: ‘Ik ben Dschem, zoon van Mahomet, zoon van Amurath!’ en legers zouden gekomen zijn om u te verdedigen. Gij zoudt mijn welbeminde, mijn sultane favorite geweest zijn, en de volken zouden geknield hebben op uwen weg. Magtige emirs zouden de slaven van uwe slaven zijn geweest, en met mijn kling zou ik de hoofden hebben afgehouwen die zich niet in het stof hadden verborgen voor uwe schoonheid.
- Uwe Hoogheid misleidde zich zelven, zeide de Baron van Sassenage, gij zoudt in uw vaderland noch gehoorzaamheid noch eerbied hebben gevonden; indien gij christen hadt willen worden, uw huwelijk met eene ongeloovige ware verbroken, en ik had u mijne dochter gegeven. Dan misschien hadden de sultans van Europa u ondersteund tegen uw broeder.....nu nog kunt gij uw rijk herwinnen door den profeet af te zweeren; mijne dochter echter kan de uwe niet meer worden; zij is gehuwd.
- Wat zegt de vader? riep de prins uit, terwijl zijn athletische gestalte zich eensklaps tot haar volle lengte verhief; heeft de schoone maagd der Franken een meester, heeft de uitverkorene van Mahomet een echtgenoot?
- Ik ben gehuwd, herhaalde Hélène hare oogen neêrslaande.

{==61==} {>>pagina-aanduiding<<}

Zizim, als naar gewoonte, bedekte zich het aangezigt, ten teeken van droefheid. Hij herhaalde nog slechts het fatalistische woord der muzelmannen: Het was geschreven! - Hij stond als vernietigd.
Sassenage achtte het oogenblik gunstig om hem van zijne zending te spreken.
‘Sultan Dschem, sprak hij op plegtigen toon, koning Karel de achtste, mijn genadige meester, noodigt u bij eigenhandig schrijven uit om u naar den heiligen vader te begeven: hij heeft mij den last opgedragen, mij, baron van Sassenage, u naar Rome te geleiden, waar men u verwacht....Ziehier den firman dien mijn zeer-geëerbiedigde heer en koning aan Uwe Hoogheid zendt.’
Daarna, op ééne knie vallende, bood hij den sultan een velijn papier aan, beschreven met gouden en azuren letters, verzegeld met het groot-zegel van den staat.
Zizim verwijderde den slip van zijn kleed, die zijn van tranen vochtig gelaat bedekte; vervolgens, zonder eenige aandacht te schenken aan den afgezant van Frankrijk, sprak hij tot Hélène, die bevend en zwijgend neêrzat:
‘Bemint hij u wel zeer, jong meisje? Kan hij uw wil lezen in uwe oogen en uwe wenschen raden in uw hart? Als gij een bloem zaagt op den top van een berg en zeidet: “die bloem is schoon!” zoû hij haar gaan plukken, op handen en voeten over de rotspunten kruipend om haar u te brengen met zijn bloed geverwd? Als gij den blanken keisteen verlangdet die schittert op den bodem van een helder water, zou hij zich aanstonds nederwerpen in de diepte van het meer? en zoo de engel des doods gereed stond u te treffen, zou hij zich haasten den noodlottigen slag van Azraïl op te vangen om, ware 't ook maar een oogenblik, uw leven te verlengen?
- Hij bemint mij meer dan het leven, antwoordde Hélène.
- En gij, morgendaauw der ziel, droom van geluk gezonden door den profeet, bemint gij hem, antwoord mij? Zijt gij trotsch op zijn schoonheid en zijn kracht? want zonder twijfel is hij jong en sterk......Vindt gij hem schooner dan alle andere mannen? bespeurt uw oog liefelijke beelden door het kristal zijner ziel? Is uwe stem als een gebarsten luit, als hij ver van u is, en slaat uw hart als de vleugel van een zwaluw wanneer hij nadert? Vloeijen blanke paarlen langs uw wangen, als hij vertraagt te komen? Openen uw koralen lippen zich in uwe droomen om hem te kussen?

{==62==} {>>pagina-aanduiding<<}

- Ik mag u niet misleiden......al mijne gedachten zijn voor hem, antwoordde Hélène, terwijl een blos haar in 't aangezigt steeg.
- Dat dan de zegeningen van den profeet over u worden uitgestort als een lenteregen over het jonge gras!’ sprak Zizim met een zucht.
Toen stond hij op en vroeg met majesteit:
‘Waar is de brief van mijn broeder, den sultan van Frankrijk?’
De baron bood hem dien aan. Zizim kuste hem eerbiedig; vervolgens keerde hij zich tot de ridders:
‘De tafelen der voorbeschikking zijn de tafelen der waarheid, hernam hij op hoogen toon; ik zal de mannnen volgen die de sultans mij hebben gezonden.’
Op deze zoo lang vruchteloos gewachte belofte, schitterde de vreugde op aller gelaat; de prior verliet den toren om dit heugelijk nieuws aan de broeders te brengen. Hélène en de overige aanwezenden wilden ook heengaan, toen Hussein-Bey, die het gansche voorafgegane onderhoud had gehoord, langzaam vooruittrad naar het midden van de zaal en zijn kleed opscheurde aan de borst. Hij wierp zich weenend aan de voeten van Zizim, terwijl zijn lange witte baard over het tapijt sleepte. Hij slaakte vreeselijke wanhoopskreeten, en stootte zich het voorhoofd tegen den grond.
De sultan sloeg de oogen op hem neder:
‘Hussein-Bey, zoon van Ali, wat wilt gij? vroeg hij.
- Dat Allah Uwe Hoogheid bescherme! Zij gaan u aan uwe vijanden overleveren, fluisterde de grijsaard in het arabisch.
- Hussein-Bey, zoon van Ali, sta op; God is groot,’ sprak Zizim op droeven toon terwijl hij op zijn ouden dienaar neêrzag.
Een uur later was alles gereed voor het vertrek.
Het koninklijk geleide schaarde zich in den vorm van een halven cirkel aan den voet van den toren; men had de ruimte in het midden opengelaten voor de Rhodische ridders die den sultan moesten volgen. De prior van Blanchefort en de burggraaf van Monteil zaten reeds te paard. De baron van Sassenage nam afscheid van de dames, van Bressien en van de edellieden die haar hadden vergezeld. Op eenigen afstand vormden de muzelmannen, ook te paard, een kleine afzonderlijke groep met een somber en verslagen voorkomen. Het prachtig strijdros, dat dien morgen zooveel moeite had geschaft aan de stal-
{==63==} {>>pagina-aanduiding<<}
knechts, nu rustig en gehoorzaam aan de stem van den zwarte, die het bij den toom hield, keek met verwonderden blik naar de helmen en speeren die schitterden in de zon. Een eerbiedig stilzwijgen heerschte onder die ontelbare menigte. Men mogt vrij zeggen, dat de prins die stond heen te gaan een ongeloovige was, hij was zoo groot door zijne ongelukken en zijne geboorte, hij had zoo de faam bezig gehouden, dat de onverschilligsten zich voelden aangegrepen door medelijden met dien doorluchtigen balling.
Zoo wachtte men reeds een geruimen tijd, toen Zizim buiten den toren verscheen. Hij had een prachtig kostuum aangetrokken; een halve maan van edelgesteenten glinsterde boven zijn tulband; aan zijn marokijnen rijlaarzen droeg hij den gouden ridderspoor. Hij leunde op zijn ouden Hussein-Bey, die de sporen zijner tranen nog niet had kunnen uitwisschen, en beiden gingen met langzame schreden naar de paarden. Geen enkele kreet van toejuiching werd gehoord; het zou een misdaad zijn geweest aldus een aanbidder van den valschen profeet te begroeten! Maar in het diepst van hun hart beklaagden al de aanwezenden, zelfs de armste wapenknechten, die niets ter wereld bezaten als hun paard en hun degen, dat verheven slachtoffer van de politiek van Europa, ondanks al zijn diamanten en zijn weidschklinkenden naam.
Toen hij voorbij de groep kwam, waarbij de dames zich bevonden, boog men diep. De sultan herkende Hélène; zij leunde op haren man als om dezen hem te presenteeren. Hij stond stil en zag hen eenige oogenblikken aan zonder te spreken.
‘Is dat de meester dien gij u hebt gegeven, jonge dochter?’ vroeg hij eindelijk.
- Ja, doorluchtige sultan, antwoordde zij met vaste stem, terwijl zij zich vastklemde aan den arm van den baron.
- God geve hem heldere dagen even als aan u!’ sprak Zizim.
Vervolgens maakte hij een rijke halsketen los van zijn hals en bood die Hélène aan.
‘Neem deze halsketen, sprak hij, gij zult haar aan uwe kinderen en kindskinderen laten zien, en gij zult tot hen zeggen: ‘De sultan Dschem, zoon van Mahomet, zoon van Amurath, heeft die keten mij gegeven, opdat ik mij zijner zou herinneren.’
Hij verwijderde zich met een hoofdbuiging; op het oogenblik dat hij te paard steeg zeide hij tot Hussein-Bey:

{==64==} {>>pagina-aanduiding<<}

‘Hadt gij wel gedacht dat een Frankische mammeluk gelukkiger kon zijn dan de zoon mijns vaders?...Daar is geen ander God dan God! Het stond geschreven!’
Hij sprong met bevalligheid in den zadel, en het edele dier, dat in geruimen tijd de sporen zijns meesters niet in de zijde had gevoeld, trippelde van blijdschap; tegelijk schetterden de trompetten: het sein van vertrekken was gegeven. In vliegenden galop reed de sultan weg, gevolgd door zijn getrouwe slaven; de ridders volgden hem met gelijke snelheid en binnen weinige minuten verdween de gansche stoet in een wolk van stof.
Zizim ging nieuwe ongelukken te gemoet; de vorsten der christenheid zouden hem elkander betwisten als een stuk speelgoed, tot dat hij stierf door het vergif van Borgia.
Het kasteel van Bourganeuf en de toren van zes verdiepingen bestaan nog. Het kasteel is nu ingerigt tot geregtshof, tot gemeentehuis, en tot pastory. De toren van Zizim is niet veranderd van bestemming: hij dient nog tot gevangenis.
U.
R-r.




Bladvulling.

Een andere beroemde toren in Frankrijk, die echter nu niet meer bestaat, was de zoogenaamde tour du trésor, een der acht torens van de in 1789 verwoeste Bastille. Het was evenwel geen sultan die daarin bewaard werd en er zijn naam aan gaf, maar een andere schat. De groote koning Hendrik IV legde daarin n.l. een zeer belangrijke geldsom neder, die hij bestemde om in gevallen van groote verlegenheid den staat te dienen. Slechts in den uitersten nood mogt die schat aangesproken worden. Om het volk tevens de openbaarheid van al zijne handelingen duidelijk te doen opmerken verordende de koning, dat, zoo dikwijls er geld uit den toren genomen moest worden, dit steeds openlijk geschieden zou, onder begeleiding van muziek en een talrijke militaire magt, opdat de geheele wereld van de uitgave weten zou. Het beheer over dezen schat was aan een bijzonder collegie toevertrouwd ‘zonder welks toestemming geen geld mogt worden weggenomen.’







{==65==} {>>pagina-aanduiding<<}

Fransche uitgewekenen in het Koningrijk der Vereenigde Nederlanden.

Door Mr. E.H. Karsten.

I.

‘La ville de Bruxelles est devenue le point de réunion de ce que Paris offrait naguère de plus distingué dans toutes les professions. Officiers généraux couverts de gloire, hommes de lettres, artistes du premier mérite, gens de la meilleure compagnie, tous viennent y partager le bonheur dont on jouit sur cette terre hospitalière..........A quoi Bruxelles doit il tant d'avantages? A la protection libérale du Roi des Pays-Bas.’

Le Nain Jaune Réfugié, Février 1816.
De gelukster van Frankrijks eersten keizer was ondergegaan. In de velden van Waterloo was zijn lot beslist en ten tweeden male zag Parijs de bonte legerscharen der verbonden mogendheden binnen hare poorten. Lodewijk van Bourbon, de vorst die weinige maanden te voren als vlugteling te Gent eene schuilplaats gezocht had, was onder bescherming van vreemde vanen teruggekeerd. Door de overwinnaars in genade aangenomen, had hij de verloren kroon herkregen en Frankrijk onderwierp zich

{==66==} {>>pagina-aanduiding<<}
aan den nood van het lot. Dit was de ontknooping van het bloedig drama, dat met de onthoofding van Lodewijk XVI aangevangen was, het oogenblik van de zegepraal der vorsten over de revolutie.
Het zwaard had nu uitgediend en werd allerwege in de schede gestoken; ook de diplomatie had haar grootste taak volbragt. Evenwel was het er verre van af, dat hiermede het werk des vredes voltooid, en de rust in Europa teruggekeerd kon genoemd worden. Het ware in strijd met alle ervaring geweest, zoo de spanning, door de omkeering van al het bestaande gedurende de revolutie en het keizerrijk tusschen de oude en de nieuwe maatschappij overal te weeg gebragt, na de nederlaag van deze niet was opgevolgd door eene reactie daaraan evenredig. Schier in geheel Europa, zelfs Engeland niet uitgezonderd, deden de verschijnselen van dien terugkeer zich gevoelen. Restauratie was de leuze, en wie zich daartegen kantte, behoorde tot de groote Jacobijnen-zamenzwering, die alle troonen bedreigde en tegen welke men niet streng genoeg kon te werk gaan. In Frankrijk openbaarde zich de geest van reactie het hevigst en met reden. Was elders, vooral in Duitschland, de strijd tusschen de revolutie en het ancien régime voor een tijd gesmoord in den vereenigden weerstand tegen vreemd geweld, hier had het tegendeel plaats gehad. Terwijl de partij die binnenslands had gezegevierd in den strijd tegen Europa bezweken was, had de andere onder bescherming van vreemde bajonetten zich den weg naar Parijs gebaand en den troon beklommen. Het vaderland was overwonnen met de revolutie, de emigranten waren overwinnaars met den vreemdeling. Wat haat en bitterheid uit zoo diepe klove moest oprijzen, wie gevoelt het niet; - en wie verwondert zich, dat aan de eene zijde het vae victis met onverbiddelijkheid werd uitgesproken, terwijl aan den anderen kant alle middelen werden aangegrepen, om den opkomenden storm te bezweren en te redden wat nog te redden was?
De partij der Bourbons gevoelde zich in 1815 sterk en dorstte naar eene wedervergelding, die haar na de eerste restauratie door 's konings eerewoord ontgaan was. Godsdiensthaat vermengde zich met de zucht, om vroeger geleden smaad en berooving te wreken. Het was vooral in de zuidelijke departementen dat tooneelen van wraakneming en gruwelen voorvielen, die de bloedige dagen van het terrorisme maar al te zeer in het geheugen riepen. Een ware contrarevolutie was over Frankrijk losgebarsten. Met groote

{==67==} {>>pagina-aanduiding<<}
krachtsinspanning van de zijde der regering gelukte het slechts ten deele haar in toom te houden, en niet dan ten koste van offers, welke - de onpartijdigheid gebiedt het te verklaren - noch door Lodewijk, noch door zijn ministers begeerd werden. Die offers werden niet alleen door de hartstogten der emigrantenpartij geëischt, maar ook van de zijde der verbonden mogendheden, en dit met zooveel aandrang, dat zij door haar gezanten de regering bij niet-voldoening aan dien wensch bedreigden, zelven het zwaard der geregtigheid ter hand te zullen nemen, terwijl de russische regering er bijvoegde, dat zij de schuldigen in haar oogen kort en goed naar Siberië zou laten wegvoeren. Onder dezen dubbelen drang werd het doodvonnis voltrokken aan den maarschalk Ney, als eene schitterende voldoening voor diens ontrouw aan de Lelievaan; verscheidene krijgsoversten, waaronder Labedoyère en Chartran, boetten even als hij hun afval met den dood, terwijl, behalve de velen tegen wien het proces van hoogverraad werd ingesteld, bij de beruchte ordonnantie van 24 Julij 1815 eene lijst in den Moniteur verscheen van acht en dertig personen, aan wie de vaderlandsche bodem ontzegd werd en die veroordeeld werden in den vreemde eene schuilplaats te zoeken. 1)
Niet zelden gebeurt het, dat maatregelen door de politiek als heilzaam en noodig voorgeschreven juist eene tegengestelde

{==68==} {>>pagina-aanduiding<<}
uitwerking hebben, dan die men er van verwacht. Bijkans regel zijn dergelijke mistastingen, waar het de middelen geldt om eene ontevreden natie tot rust te brengen en met de regering te verzoenen. Zoo ging het ook met de uitgevaardigde proscriptie. Zij die door de restauratie reeds alle magt en invloed verloren hadden, wien niets overbleef dan zich in stilte te verschuilen aan den huiselijken haard, werden daaruit meêdogenloos verdreven. Alle verzoening met de nieuwe orde van zaken werd voor hen ten eenenmale afgesneden, en het kon niet anders of in den vreemde omdolende moest hen ééne gedachte bezielen, ééne hoop vereenigen, n.l. de omverwerping van het huis der Bourbons en van de partij die hen van huis en haard verdreven had.
Brussel werd voornamelijk de verzamelplaats dezer bannelingen, en het is ligt verklaarbaar, dat hunne schreden zich daarheen rigtten. Daar vonden zij eigen taal en zeden, eene natie die hen met sympathie begroette en bovenal eene regering, die minder dan eenige andere van den geest der reactie doordrongen was, maar ten opzigte van het herstel der Bourbons hoogstens een onzijdig standpunt had ingenomen. Bovendien was er geen plaats zoo wel gelegen om het verkeer met de achtergebleven vrienden in het vaderland te onderhouden, en om tevens naauwkeurig op de hoogte te blijven van wat er in Frankrijk omging.
Evenwel, men moet zich hieruit niet voorstellen, dat deze réfugiés te Brussel terstond een soort van club, eene vereeniging vormden, met bepaalde wenschen en plannen voor de toekomst. Dit was het geval niet. Verschil van stand en jaren en evenzeer verschil van rigting maakten, dat velen door geen anderen band verbonden waren dan dien van de proscriptielijst en dientengevolge van haat tegen de Bourbons. Hun getal was ook nog door andere oorzaken versterkt geworden, en na de eerste proscriptielijst aanzienlijk toegenomen. Eerst door een aantal vurige jonge mannen, publicisten, wier vleugelen door de drukpersordonnantiën geknot waren, die, door de vrijheid der nederlandsche pers aangelokt, in België een vrijwillige ballingschap zochten, en vervolgens door de uitbanning van de zoogenaamde Koningsmoorders, van hen die voor den dood van Lodewijk XVI in de nationale conventie gestemd hadden. Zoo waren onder hen verschillende elementen vertegenwoordigd. onder die allen waren er sommigen, die, ver gevorderd in

{==69==} {>>pagina-aanduiding<<}
leeftijd, hun loopbaan als geeindigd beschouwden, en niets anders begeerden dan een rustigen ouderdom; anderen in de kracht des levens, die de republiek of het keizerrijk met toewijding van hunne krachten gediend hadden. Van dezen zagen velen wel met verwachting naar eene betere toekomst uit, maar te kort waren zij aan den storm ontkomen en te veel teleurstelling hadden zij ondervonden, dan dat zij voor het oogenblik iets anders zouden verlangen dan rustig af te wachten tot dat het vaderland hunne diensten weder zou inroepen. Tot de eersten behoorden mannen als Merlin de Douay, Barrère en andere oudleden der nationale conventie of dienaren van het keizerrijk; onder de laatsten merkte men vooral op de generaals la Marque en van Damme, den maarschalk Lobau en Regnault de st. Jean d' Angély. Dezen, waarvan de meesten onder de republiek en het keizerrijk eene aanzienlijke rol gespeeld hadden, vormden onder de réfugiés eene kleine aristocratie en maakten in 't geheel de partij der voorzigtigen uit. Maar behalve dit element was er nog een ander, dat meer woelziek en ongeduldiger van aard geheel andere inzigten had en van zijn verblijf in België terstond gebruik begon te maken, om van daar als uit eene vesting, met grof en ligt geschut van allerlei kaliber den franschen koningstroon te beschieten en zonder ophouden te bestoken. Dit was de partij der beweging. Het grootste getal der réfugiés behoorde daartoe en hoofdzakelijk waren het jonge mannen zonder naam, die noch met de republiek noch met het keizerrijk dweepten, omdat zij in geen van beiden een rol hadden gespeeld, maar die, verontwaardigd over de diepe vernedering van hun vaderland en de vernietiging der vrijheid, hen die zij als de schuldige oorzaak daarvan beschouwden, de Bourbons en de emigranten, te vuur en te zwaard wilden bestrijden. Zij, die met geen verleden hadden te rekenen en vol goeden moed de toekomst te gemoet gingen, zagen in den terugkeer
van het geslacht van Bourbon niet dan een tijdelijk kwaad, eene wolk die weldra van boven Frankrijk zou wegdrijven, en waartoe ieder die zijn vaderland lief had moest medewerken. Velen van hen hadden daarbij zuivere en edele bedoelingen; doch aan dezen hadden zich ook mannen aangesloten, die over hunne zaak niets dan oneer konden brengen, en wier latere handelingen op de geheele partij een smet hebben geworpen, waarvan deze in veler oog nog niet gezuiverd is.

{==70==} {>>pagina-aanduiding<<}

Aan deze kleine partij, die minder over stoffelijke middelen te beschikken had, maar zooveel te meer talent en energie bezat, is het gelukt niet alleen de ministeriën van buitenlandsche zaken zoo te Brussel als te Parijs, maar de geheele diplomatie der vijf groote mogendheden gedurende meer dan twee jaren in spanning te houden. Daarmede had zij het toen zoover gebragt, dat - niettegenstaande het waarlijk goede, dat in Frankrijk gedaan was om de gemoederen tot rust te brengen, - volgens de verklaring van den engelschen staatsman lord Castlereagh, door hun toedoen de troon van het huis van Bourbon waggelender stond dan in de eerste dagen van de restauratie.

II.

‘Le petit bonhomme vit encore....’
De Franschman heeft zich altijd en tot heden ten dage betoond een liefhebber van radicale maatregelen. Alles af te breken om dan van den grond af op te bouwen is een zijner lievelingsdenkbeelden, en zoo goed als op den barometer voor storm eene plaats is aangewezen, zoozeer behoort de omwenteling in zijn politiek stelsel te huis.
Dat de voortvarenden onder de réfugiés niets minder dan eene geheele omkeering in Frankrijk op het oog hadden, was het natuurlijk gevolg van hunne positie als ballingen, en niet minder van hunne gevoelens ten opzigte van de Bourbons. Maar tevens was het, de gegevens in aanmerking genomen, even natuurlijk dat zij zeer onbestemd waren omtrent de vraag: wat, het oude eenmaal omvergeworpen zijnde, dit zou moeten vervangen. Misschien vonden zij daarom niet minder bijval bij eene natie, waar ieder zijn politieken droom droomt; doch zeker was door het negatieve standpunt, waarop zij zich alzoo plaatsten, hunne stelling als staatkundige partij niet krachtiger.
Hoe het zij, spoedig lieten de ballingen van zich hooren. Te Brussel verscheen tweemaal 's weeks hun hoofdorgaan, en als smokkelwaar vond het door hoeken en gaten zijn weg naar Parijs en door Frankrijk. Dat orgaan was geen nieuweling; het had reeds meer dan ééne campagne meêgemaakt en zijn naam had in die dagen meer populariteit dan eenig ander blad in

{==71==} {>>pagina-aanduiding<<}
Frankrijk. De alles beheerschende mode, die ook over titels van boeken en dagbladen zulk een groot gezag uitoefent, had sedert het jaar 1814 voor politieke spotschriften den titel van dwerg aan de orde gesteld, in den zin waarin wij spreken van nar. Zoo had dus in die dagen iedere partij, even als een middeleeuwsch hof, haar dwerg of hofnar. De witte nar, de driekleurige nar, de geele nar beschimpten en bestreden elkaêr iedere week. De een streed voor Bourbon, de anderen streden voor Napoleon of de Napoleoniden, voor de republiek of voor ieder-andere mogelijke combinatie. Ook het orgaan van de réfugiés was een nar, en de hunne was onder allen wel de oudste en eerwaardigste. Het was om zoo te zeggen de stamnar. Reeds vóór Napoleon's terugkeer uit Elba had hij onder den naam van den geelen nar te Parijs een grooten naam verworven. Oorspronkelijk Buonapartist, had hij gedurende de honderd dagen evenwel tegen het militair despotisme geijverd, en nadat Waterloo alle vrees van dien kant had weggenomen was hij manmoedig in de bres gesprongen tegen de reactie en de contrarevolutie van de partij der emigranten. Deze waaghalzerij had hem bijna het leven gekost. In Frankrijk was hem het bestaan verboden, en alleen door de vlugt kon hij aan het doodvonnis, dat over hem reeds was uitgesproken, ontsnappen. Met de groote schaar uitgewekenen vlugtte hij naar Brussel, en ziet, daar verrees hij in ballingschap onder den titel: le. Nain Jaune réfugié en het motto: le petit bonhomme vit encore.
Dit blad was het middelpunt, waarom de ballingen zich weldra vereenigd hadden. Door zijn verleden had het in Frankrijk invloed, had het er aanhangers en zelfs magtige vrienden. Zijn welbekende redacteuren, Cauchois le Maire en Guyet, waren de hoofdleiders der partij en gaven de rigting aan haar politiek, terwijl zij die te gelijkertijd door hun satyriek blad wereldkundig maakten en door hunne verstandhouding met de geheime genootschappen in Frankrijk ingang verschaften. Naast den Nain Jaune verrees spoedig nog een periodiek geschrift, waarvan strekking en vorm den gemeenschappelijken oorsprong verriedden. Le Mercure surveillant, zoo luidde de titel, kwam te Luik in het licht onder de redactie van Brissot Thivars, vriend en later medewerker der redacteurs van den Nain Jaune. Dat blad moest voornamelijk strekken tot stichting van de Belgen, en was buitenslands minder bekend. In den regel was het dan ook niet anders

{==72==} {>>pagina-aanduiding<<}
dan de echo van zijn ouderen broeder, den Nar in ballingschap.
Aan vaandeldragers ontbrak het den réfugiés dus niet; maar welk was nu het vaandel, waarouder zij ten strijde togen? Niet altijd was dit even duidelijk te onderscheiden. Hadden zij bij de keuze daarvan alleen aan de inspraak huns harten toegegeven, ongetwijfeld ware het de driekleur van het keizerrijk geweest gekroond met den vrijheidshoed. Orleans vond op dat tijdstip bij de ontevredenen in Frankrijk weinig of geen sympathie, en de herinneringen van het terrorisme lagen ieder nog te versch in het geheugen, dan dat men de republiek openlijk had durven aanprijzen. Voorzeker waren het de namen van Reichstadt en de Beauharnais, die in Frankrijk den meesten weerklank zouden hebben gevonden, doch wie waagde het die openlijk uit te spreken! Geheel Europa had bij plegtig verbond over het geslacht van Napoleon den banvloek uitgesproken, en haar legers hielden Frankrijk bezet om dat besluit te doen eerbiedigen. Eene dwaasheid ware het derhalve, zich als kampioen te stellen voor een zoo verloren zaak. Er zat dus niets anders op dan een noodvaan uit te steken. In het begin met eenige aarzeling ontplooid, werd deze later met meer vastheid omhoog gehouden, en toen bleek het geen andere te zijn dan de Oranjevaan, en niemand anders dan de Prins van Oranje, later koning Willem II, was de man, die door de uitgewekenen als candidaat voor den vermolmden troon der Bourbons uitgeroepen werd.
Welk een hersenschim! zal men onwillekeurig uitroepen. Waarlijk, ons die de gebeurtenissen vijftig jaren na datum beschouwen kan het moeijelijk anders dan een sprookje voorkomen. En toch in die dagen was die candidatuur bij eene partij ook in Frankrijk ernstig gemeend en hadden mannen, die later getoond hebben alles behalve droomers te zijn, hun zegel daaraan gehecht. Het plan was, avontuurlijk genoeg, om Lodewijk XVIII, als een anderen Jacobus II door een Oranje van den troon te stooten en zoo voor Frankrijk de vrijheid te doen opdagen van denzelfden kant, waaruit die in het jaar 1688 voor Engeland met zulke heilrijke uitkomsten was opgegaan.
En, hoe avontuurlijk ook, waarom zou men in die dagen aan de mogelijkheid der uitvoering getwijfeld hebben? Had ooit de fortuin grilliger spel met kroonen en volken gespeeld dan toen? Had niet kort te voren het Weener-congres met Europa gehandeld alsof het een onverdeelden boedel te regelen had? En was

{==73==} {>>pagina-aanduiding<<}
het huis van Oranje zelf niet een sprekend voorbeeld van de wisselende kansen der fortuin? De mogelijkheid er van was dus denkbaar, minstens evenzeer als de verwezenlijking van de schoone idealen van het heilig verbond of van het vooruitzigt, om de Pruissen eene liberale constitutie te zien erlangen van hun feodaal-gezinden koning.
Doch het was niet eene blinde kansrekening alleen, waarop de réfugiés hun plan gebouwd hadden. Ware dit zoo, zij mogten op de eene of andere gelukster betrouwd hebben, maar noch Lodewijk, noch de diplomatie zou er zich ernstig aan hebben laten gelegen liggen. Het plan had een grondslag, waarvan de juistheid later gebleken is, doch eerst lang nadat alle kansen voor het huis van Oranje verloren waren. Sedert de honderd dagen was bij diplomaten en leeken de overtuiging gerijpt, dat het huis van Bourbon spoedig in Frankrijk zou hebben afgedaan. Sinds hadden de onberaden houding van de ultra-reactionaire kamer van-vertegenwoordigers en de dweepzucht van den toekomstigen monarch, later Karel X treuriger gedachtenis, die meening zoo wel gevestigd, dat, behalve misschien een Wellington of een Castlereagh, niemand er aan twijfelde, of welhaast zou de troon weder vacant worden; en alsof het reeds zoover gekomen was, werd er tusschen de kabinetten van Petersburg, Londen en Weenen in diep geheim gekuipt, aan wie de toekomstige nalatenschap zou worden opgedragen. Dit gevaar, dat door een stouten greep van Lodewijk voor het oogenblik gekeerd werd om eerst in 1830 zijn opvolger te treffen, deed van zelf de aandacht vestigen op ieder, die eenige kans had als candidaat voor die troon in aanmerking te komen. Onder dezen nu was de Prins van Oranje niet de minste in het oog der Franschen, al ware het alleen daarom, dat hierdoor het vooruitzigt geopend werd van eene hereeniging met België. Zijn naam was bovendien reeds vroeger in het vertegenwoordigend ligchaam ter sprake gekomen, voor dat de mogendheden Lodewijk XVIII voor de tweede maal op den troon hersteld hadden. Wanneer men hierbij in aanmerking neemt dat Oostenrijk en Engeland elkaêr in stilte bedreigden, de een met den hertog van Reichstadt, de ander met Orleans, en bedenkt dat de keizer van Rusland, 's prinsen zwager, op dat tijdstip in Europa het zwaarste gewigt in de schaal te leggen had, dan
wordt het duidelijker, hoe men het oog kon slaan op den prins, met het vertrouwen dat de mogelijkheid zijner verheffing geen louter luchtkasteel was.

{==74==} {>>pagina-aanduiding<<}

De Nain Jaune stelde zich ten taak den candidaat van zijn partij op den voorgrond te plaatsen, en als een ware Proteus wist hij zijn waar in honderderlei gedaanten geestig of ernstig aan de markt te brengen. Onuitputtelijk scheen hij in verhalen of verdichte nieuwstijdingen, waarin Bourbon aan de bespotting werd prijs gegeven en daarentegen de wijsheid, vrijzinnigheid en opregtheid der nederlandsche regering ten hemel verheven. Parabelen, profetiën uit het Oude Testament, alles werd gebruikt om aan te toonen, dat Frankrijk met de Bourbons moest breken en bij den Prins van Oranje haar uitkomst te zoeken had. Het is der moeite waard eenige staaltjes hiervan op te halen. In een der nommers van April 1816 wordt Lodewijk XVIII voorgesteld als de curator van een boedel, die wegens onbekwaamheid vervangen moest worden. 1) Zekere monsieur Facard, zoo heet hij daar, beheerder van een boedel, die altijd zwak van vermogens geweest en nu zoo goed als krankzinnig was, zou als curator worden afgezet. Zijn vier broeders (de mogendheden) zouden worden opgeroepen om een nieuwen beheerder aan te stellen. Dezen waren een zeeman, een groot grondbezitter, een luitenant en een koopman in pelterijen. De twee eersten (waarmede Engeland en Oostenrijk bedoeld werden) hadden hoogstwaarschijnlijk hun eigen plannen, maar de beide laatsten (natuurlijk Pruissen en Rusland) zouden zich wel verstaan om die zaak op te dragen aan een jong mensch, die pas door aanhuwelijking aan den koopman vermaagschapt was. Algemeen hoopten de belanghebbenden, dat hierin op zoodanige wijze spoedig mogt voorzien worden.
Een andere keer 2) gaf men een berigt uit Parijs, dat een bekende troep comedianten van daar zou vertrekken. De heer Cotillon, de chef, een oud acteur met veel inbeelding en weinig talent, had eindelijk begrepen dat het tooneel te Parijs voor zijn krachten te hoog was, en zijn troep daar niet in den smaak van het publiek viel. Het was jammer, werd er bij gevoegd, dat men hem zou missen in de valsche rollen, waarin hij voortreffelijk was; maar in zijn lievelingsrol, die van père noble, was hij altijd onuitstaanbaar geweest. Zijn garderobe, die hij bij zijn

{==75==} {>>pagina-aanduiding<<}
vertrek van de hand wilde doen, bevatte onder anderen een verguld-looden scepter, eene oude leuningstoel, een kompleet pak voor Tartuffe en dergelijke fraaijigheden meer. Dat deze persiflage weder op niemand anders dan op Lodewijk XVIII doelde, behoeft wel niet gezegd te worden.
Een idée waarmede de redactie veel scheen op te hebben en waarop zij meermalen terugkwam, is de vergelijking van Frankrijk met eene zware zieke. Eene voorname dame, zoo vertelde men, was ten gevolge van geleden tegenspoeden zwaar ziek geworden. Ongelukkig was zij toen in handen van een charlatan gevallen, die haar een recept van leliebloemen (fleur de lys) had toegediend, waardoor zij in plaats van beter integendeel zieker geworden was. Een slecht geprepareerde violettenstroop (de kleur van het keizerrijk) die zij daarop ontijdig ingenomen had, was haar niet beter bekomen; toen was zij op nieuw tot de leliebloemen teruggekeerd en daarbij herhaaldelijk gelaten. Haar toestand werd echter steeds bedenkelijker, en volgens de bekwaamste geneesheeren was de oranjebloesem het eenige middel, dat haar behouden kon.
Om de aanhangers van het huis van Bourbon belagchelijk te maken en tevens als eene parodie op het herstel der orde van St. Louis, had de Nain Jaune eene nieuwe ridderorde uitgedacht, de orde van de Ridders van den domper. Van ieder die de eer genoot daarin te worden opgenomen, werd in het blad eene korte karakterschets gegeven, waarin alles behalve vleijerij werd aangetroffen. Namen als die van Chateaubriand, Royer Collard en Guizot werden daarin zelfs niet gespaard, doch wij zouden volstrekt niet durven verzekeren, dat bij dit wegen van reputaties de schaal der geregtigheid met onpartijdigheid gehouden werd. 1)
Eene oppervlakkige kennis van het Fransche volkskarakter is voldoende om te begrijpen hoe gretig dergelijke lectuur ontvangen werd en bij de ontevreden menigte ingang vond. Werd de satire somtijds door ernstige betoogen van dezelfde strekking afgewis-
{==76==} {>>pagina-aanduiding<<}
seld, dan was dit meer voor den kleineren meer nadenkenden kring van vrienden bestemd, die door enkel spotternij niet te winnen waren. Genoeg, het blad maakte te Parijs opgang en er waren op de grenzen wel ontrouwe douanen te vinden, door wier oogluiking het daarheen gemakkelijk zijn weg vond. Daar hield het de gemoederen in beweging, de onrust gaande en verijdelde zoodoende de maatregelen door de regering met zooveel voorzorg genomen, om juist die soort van pers in bedwang te houden.
Deze openlijke strijd tegen het hoofd van een naburigen staat werd van Brussel uit, tot de helft van 1817, door Cauchois le Maire en zijn vrienden in spijt van alle daartegen gerigte middelen volgehouden, en de nederlandsche regering had tot dien tijd dit werk met schijnbare onverschilligheid aangezien. Oogenschijnlijk nietige omstandigheden bragten op dat tijdstip verandering daarin te weeg, en wel met dit voor de réfugiés droevige gevolg, dat het gouvernement toen goed vond hun organen het zwijgen op te leggen en hunne voorvechters over de grenzen te zetten. De aanleiding hiertoe kwam van gene zijde der Pyreneeën.
In November 1816 had de Spaansche regering eene klagt wegens laster tegen de redactie van den Mercure Surveillant ingediend, die daarvoor te Luik teregt stond. De Mercure verloor zijn zaak, en werd veroordeeld. Eenige schampere uitvallen in den Nain Jaune tegen twee der regters en hunne opname onder de Chevaliers de l'Eteignoir werkten zamen om het nederlandsche gouvernement ongunstig te stemmen, en eer het jaar 1816 ten einde was, hadden de Nain Jaune zoowel als de Mercure op last der hooge regering opgehouden te bestaan. Door zich onder een nieuwen naam vereenigd te verschuilen ontkwamen zij vooreerst de gevolgen der opheffing, en leefden voort onder den naam van le Libéral. Doch lang kon dit masker hen niet beschermen. In Mei van het jaar 1817 werden de redacteurs van het nederlandsch grondgebied verbannen en daarmede was ook het kortstondig leven van den Libéral uitgebluscht. Men trachtte door eene nieuwe redactie dit te voorkomen. Een andere redacteur, die de uitgave onder den naam van le vrai Libéral zou voortzetten, met name Mehée de la Touche, kwam in Brussel, doch spoedig werd ook hij door de policie vervolgd. Eerst ontsnapte hij met moeite, doch kort daarna opgespoord, werd hij gevat en over de grenzen gebragt.


{==77==} {>>pagina-aanduiding<<}

III.

‘For years the French ministers and the ministers of the allied Powers at Paris, and the allied Sovereigns themselves, have pointed out to the King the inconveniences and dangers resulting from his allowing those proscribed bij the united opinion of all Europe, and the criminals who escaped from the vengeance of the laws in this country, to resort to his dominions, there to receive the encouragement which his Majesty has afforded them.’
The Duke of Wellington to Lord Clancarty.
Paris, March 24, 1818.

Reeds vroeger werd door ons opgemerkt, dat de partij der réfugiés door hare woelingen niet alleen onrust zaaide onder de menigte, maar dat zij gerucht genoeg maakte om de diplomatie wakker te schudden en zich dien veelhoofdigen vijand op den hals te halen. De fransche ministers de Richelien en Des Cazes, de gezanten der vier groote mogendheden die te Parijs in conferentie vereenigd waren, Wellington, Metternich, allen raakten op de been om het Jacobijnenrot, dat in België trots het heilig verbond het hoofd durfde op te steken, tot onderwerping te brengen. Dezen echter stonden onder bescherming van de nederlandsche wet, en al wat men tegen hen wilde aanvangen, moest door het nederlandsch gouvernement bekrachtigd worden. Zoo werd dus het gouvernement van koning Willem regtstreeks in de zaak der ballingen betrokken, en alle aanvallen tegen dezen gesmeed kwamen in de eerste plaats op het hoofd van onzen gezant Robert Fagel te Parijs en op den minister van buitenlandsche zaken, den baron Nagel, neder.
De positie voor het kabinet te Brussel was vol moeijelijkheden. In de jaren 1815 en 1816 was de koning nog goede vrienden met de liberale partij in België; hij was geheel in die stemming waarin de Engelsche gezant Clancarty hem beschreef: te liberaal om koning te zijn en toch te veel koning om echt liberaal te wezen. Daarbij gevoelde hij weinig lust om zich door de groote mogendheden aan den leiband te laten leggen. Het volk, vooral in de zuidelijke Nederlanden, was sterk op de hand van

{==78==} {>>pagina-aanduiding<<}
de réfugiés, en maakte van zijne gastvrijheid ten hunnen opzigte een punt van eer, en bovendien hadden de ballingen een bedekten maar krachtigen steun aan het hof in den Prins van Oranje, en versterkten dien niet weinig door de wijze waarop zij zijn naam aan hunne kuiperijen vastknoopten. Groot waren dus de bezwaren van binnen om tegen hen te velde te trekken. Maar deed de regering dit niet, het gevaar dat van buiten dreigde was niet minder groot. Laadde zij niet het billijk verwijt van medepligtigheid op zich, door eene oproerige propaganda toe te laten, waarin de naam van Oranje tot leuze strekte? En waarlijk, het gewigt van de groote mogendheden was zwaar genoeg om het te ontzien, vooral waar men zooveel aan die magten te danken had als het huis van Oranje.
In dit dilemma geplaatst, was er voor de regering niet anders op dan eene keuze te doen, en stout werd het besluit genomen om in naam der vrijheid de ballingen tegenover de grootmagten in bescherming te nemen. Namens de conferentie was de regering in den aanvang van het jaar 1816 uitgenoodigd die vreemdelingen uit het land te zetten, die bij ordonnantiën uit Frankrijk verbannen waren, dewijl hun daarbij ook de grensstaten en in 't bijzonder België als woonplaats ontzegd waren, en tevens maatregelen te nemen om de losbandigheid der belgische pers te beteugelen. Het antwoord daarop luidde, dat de koning door art. 4 der Grondwet verpligt was alle vreemdelingen in hun persoon en goed evenzeer te beschermen als de ingezetenen; 1) en wat de pers aanging, deze was vrij, doch indien zij zich schuldig maakte aan hoon of laster kon ieder beleedigde bij den gewonen regter eene vervolging doen instellen en regt verkrijgen.
Hadden koning Willem en vooral de Prins van Oranje openlijk, door daden zoowel als met woorden, de kuiperijen waarin hun naam te veel betrokken was, met kracht te keer gegaan, deze houding zou geen waardigheid gemist hebben, en het ware een edel protest geweest tegen den geest van reactie, die zich overal zoo dreigend openbaarde, en tevens tegen de aanmatigingen van de groote mogendheden. Dit was echter ongelukkig niet het geval, en daardoor was het beroep op de grondwet en de vrijheid

{==79==} {>>pagina-aanduiding<<}
van drukpers onzuiver en verdacht, en strekte slechts om aan de opregtheid van het nederlandsche gouvernement te doen twijfelen. Het gevolg van dit antwoord was in de eerste plaats, dat de Nain Jaune en de Mercure Surveillant nog stouter toon aansloegen dan te voren, en openlijk durfden gewagen van de gunst, waarin zij bij het hof stonden.
Maar de mogendheden van haren kant lieten de zaak hierbij niet rusten. Hadden haar dringende klagten en vertoogen niet gebaat ten opzigte van de réfugiés, evenmin waren zij bevredigd met de toepassing der gewone procedure op drukpersdelicten, waarvan zij tegen den Mercure de proef hadden zien nemen. Het hof te Luik had eene straf opgelegd zoo gering in haar oog, dat het eene bespotting scheen en allerminst doel trof. De zaak werd dus op de conferentie te Parijs ernstig ter hand genomen en een krachtiger maatregel werd voorbereid. Vreemd genoeg was het de vertegenwoordiger van Oostenrijk van wien de zaak nu uitging, van Oostenrijk dat tot hiertoe noch van de ballingen noch van de belgische pers iets te lijden gehad had. Reeds in de maand Mei had baron Binder te Brussel op last van vorst Metternich eene scherpe nota in gereedheid gebragt, doch toen hadden de gezanten der andere mogendheden zich daarmede niet vereenigd. In Augustus evenwel kwam Metternich daarop terug, en op zijn voorstel nam de conferentie den 29en Augustus het besluit dat het noodzakelijk was: ‘1o om gemeenschappelijk onmiddelijke en doeltreffende maatregelen te nemen, ten einde van den Koning der Nederlanden te verkrijgen de uitzetting van al de personen die bij de ordonnantie van 24 Julij 1815 uit Frankrijk gebannen waren, en eveneens van die koningsmoorders die niet in de amnestie begrepen waren; en 2o om te verklaren dat de teugellooze losbandigheid van de nederlandsche pers onbestaanbaar was met de goede verstandhouding tusschen Nederland en ieder anderen ordelijken staat, en derhalve den Koning te verzoeken aan dat openbaar schandaal een einde te maken.’
Ten gevolge van deze verklaringen brak nu in September van alle zijden de ontevredenheid los. Fagel werd op een diplomatieken maaltijd bij Pozzc di Borgo openlijk door den hertog de Richelieu aangevallen, Oostenrijk liet te Brussel eene nieuwe en scherpe waarschuwing hooren, Frankrijk dreigde met niets minder dan eene vredebreuk zoo er niet omniddelijk voldoening werd gegeven, en Engeland, dat zich niet op eigen voorbeeld kon be-
{==80==} {>>pagina-aanduiding<<}
roepen, vermaande den Koning der Nederlanden het verschil van positie tusschen zijn Rijk en de Britsche-eilanden niet uit het oog te verliezen, en aan de billijke wenschen der mogendheden gehoor te geven. Ook Fagel vereenigde zich met dien raad.
Er moest natuurlijk iets gedaan worden van de zijde van Koning Willem om dien storm tot bedaren te brengen; doch het strookte met zijne plannen niet iets meer dan het hoog-noodige toe te geven. Hij beloofde derhalve eene wet op de drukpers en de uitzetting van die vreemdelingen, wier passen door het fransche gouvernement zouden worden ingetrokken. Van eene wijziging echter van art. 4 der Grondwet, waarop vooral werd aangedrongen, wilde hij niets weten.
Die wet op de drukpers kwam spoedig tot stand. Men zou meenen de hand van den ontwerper van het later ingediende strafwetboek daarin te herkennen, als men verneemt dat in het oorspronkelijk ontwerp geesseling en brandmerk de straffen waren, op gedrukte beleediging van vreemde souvereinen gesteld. Toen het echter den ministerraad verliet, hadden die lijfstraffen plaats gemaakt voor boetstraffen en gevangenis. Dit ontwerp werd in 't laatst van September tot wet verheven 1), en de Minister de Richelieu bedankte het nederlandsche gouvernement voor zijne bewijzen van bereidwilligheid hierdoor aan den dag gelegd.
Het was er evenwel verre van af dat hiermede de goede harmonie duurzaam hersteld was. Men had nu wel eene wet op de drukpers en de belofte dat de réfugiés van het nederlandsch grondgebied zouden verwijderd worden, maar de gevolgen bleven uit. Enkelen, zooals zekere Simon de Brieg en de generaal van Damme werden over de grenzen gezet; maar het was als of men de voornaamsten niet kon vinden en de pers bleef even vijandig als te voren. Spoedig begon dus het werk van nota's en protocollen op nieuw, en het werd den minister Fagel zoo lastig gemaakt, dat hij den koning in December met aandrang verzocht van zijne betrekking ontslagen te worden. De ruimte gedoogt niet bij deze onderhandelingen in bijzonderheden stil te staan; het zij genoeg op te merken, dat Koning Willem doof bleef en bij zijne oppositie volhardde, terwijl hij zich bitter beklaagde over de grootmagten, die zich tot een areopagus stelden

{==81==} {>>pagina-aanduiding<<}
over geheel Europa en de andere vorsten als hunne onderdanige dienaars schenen te beschouwen.
Het jaar 1816 was dus voor de partij der réfugiés vrij gelukkig afgeloopen. Zij hadden een geruchtmakenden strijd volgehouden tegen het ancien régime, en het nederlandsch gouvernement had hen daarin tegen de grootmagten beschermd. Waarschijnlijk zou ook verder de regering hare beschermende hand van hen niet hebben afgetrokken, indien zij niet door eigen toedoen eene verandering in die goede gezindheid hadden te weeg gebragt, die hen ten slotte duur te staan kwam.
Zoolang de schrijvers van den Nain Jaune en van den Mercure Surveillant de fransche politiek en het Heilig Verbond tot het mikpunt hunner satyre bleven maken en het nederlandsche gouvernement als het brandpunt van den vooruitgang bewierookten, was hunne taal aan het hof te Brussel niet ongevallig geweest. Tot hiertoe hadden zij om die reden dan ook met het gouvernement in vrede geleefd, en zij hadden dit te meer kunnen doen, omdat de oppositie in de Zuidelijke Nederlanden aanvankelijk geen politieke rigting had, ten minste niet als liberale partij tegen de regering was opgetreden. Tegen het einde van het jaar 1816 en vooral in het begin van het volgend jaar liep het echter daarheen, en daardoor werd het met iederen dag voor hen moeijelijker der regering aangenaam te zijn zonder hunne populariteit bij de Zuid-Nederlanders te verliezen. Hunne revolutionaire denkbeelden omtrent staat en maatschappij dwongen hen reeds zich bij de oppositie aan te sluiten; ook hun candidaat, de Prins van Oranje, bewoog zich in die rigting; er was voor hen dus geen andere uitkomst, dan zich aan die zijde te scharen. Het gevolg hiervan was, dat er spoedig tusschen hen en de regering botsing ontstond. Wij hebben reeds gezien hoe eene parodie op de regters die den Mercure veroordeeld hadden, en eene der regering vijandige polemiek over de nieuwe drukperswet en den zin van art. 4 der grondwet, ten gevolg hadden gehad, dat de organen der uitgewekenen nog voor het einde van 1816 in naam althans opgeheven waren, en dit was eene eerste waarschuwing voor de réfugiés geweest, dat de thermometer te Brussel voor hen aan het dalen was. De naam van het nieuwe blad, het masker waarachter de oude redactie verscholen was, en niet minder zijn inhoud toonden, dat men niet van plan was in dit opzigt een anderen weg in te slaan. De Libéral ging voort de

{==82==} {>>pagina-aanduiding<<}
regering te bestrijden, terwijl hij van den anderen kant voor den prins bleef ijveren en door de hernieuwing der oude kuiperijen de ergernis der vreemde diplomaten van nieuws opwekte. Nu scheen voor dezen het getij gunstiger, en eene vertrouwelijke aanmaning van den engelschen gezant door een particulieren brief van den Keizer van Rusland ondershands voorbereid, vond in April 1817 gunstiger onthaal dan de barsche taal in het vorig jaar gevoerd.
Men had, onder dien indruk, in het kabinet te Brussel ontdekt, dat de Grondwet met hare bescherming van den vreemdeling alleen dengene bedoelde, die in het bezit van een geldig paspoort was. Bij deze opvatting was niets gemakkelijker dan om aan het verblijf der réfugiés in Nederland naar willekeur een einde te maken, en deze ontdekking kwam nu te stade. In Mei en Junij werden al degenen onder hen, die de rust in België door hun geschrijf hadden bedreigd, getroffen, en Cauchois le Maire, Guyet en Brissot Thivars werden verbannen; Mehée la Touche, hun opvolger, werd spoedig na zijne komst te Brussel gevat. Een klein theater, aldaar in het Park opgerigt om stukken op te voeren die tot verheerlijking der revolutie moesten strekken, werd op last van hoogerhand gesloten. Alles scheen wel aan te kondigen, dat Willem I het nu met de mogendheden eens geworden was, om een einde te maken aan de woelingen die hun zooveel last veroorzaakten. Maar spoedig rees er weêr twijfel, en het scheen dat dit des Konings bedoeling toch niet zoo geheel geweest was. Toen hij door deze strenge maatregelen den revolutionairen invloed in de Zuidelijke Nederlanden naar zijne meening genoegzaam had beteugeld, was zijn doel bereikt, en verder ging hij niet. De overige réfugiés die, al werd hun werk niet openbaar, daarom toch niet hadden stil gezeten, en wier uitzetting niet minder dringend werd gevorderd, liet men allen met rust; zelfs werd niet cens gezorgd, dat zij tegen wien het decreet van verbanning was uitgesproken het land verlieten, en kon Cauchois le Maire een jaar lang in Nederland omzwerven, zonder dat de policie hem scheen op te merken.
Wanneer wij in het oog houden, dat Koning Willem zich in den nazomer van 1816 formeel verbonden had tot de uitzetting der réfugiés waarvan de lijst door de conferentie te Parijs was opgemaakt, en tegen alle vermaningen in de uitvoering van zijne belofte ad calendas graecas verschoof, dan steekt zijn gestrenge han-
{==83==} {>>pagina-aanduiding<<}
delwijze tegen die enkelen onder hen die zich te veel met zijn eigen politiek bemoeiden, wonderlijk af. De kuiperijen toch tegen Frankrijk gingen niettegenstaande de opheffing der fransche bladen ongehinderd voort, en het kon niet anders of de Koning laadde den schijn op zich van behagen te scheppen in die woelingen.
Tot het einde van 1817 bleef de nederlandsche regering in haar politiek van oppositie volharden; in het volgend jaar echter had er eene gebeurtenis plaats die eene omkeer in haar handelwijze te weeg bragt en voor de réfugiés noodlottig werd. In Maart 1818 werd te Parijs een schot gelost op lord Wellington, en het bleek weldra dat deze moordaanslag door de réfugiés in België beraamd, en waarschijnlijk door een van hen uitgevoerd was. Dezen hadden, vooral sinds hun het gebruik van de pers ontzegd was, allerlei dolle plannen op touw gezet om eene omwenteling in Frankrijk te bespoedigen. Sommigen hadden in vereeniging met hunne vrienden in Amerika een plan beraamd om Napoleon van St. Helena te doen ontsnappen; eenige voorstanders van den Prins van Oranje te Parijs hadden de stoutheid gehad zich tot den generaal Woronsof te wenden, die over het russische contingent in Frankrijk het bevel voerde, en hem rondweg aangezocht om met zijn leger Parijs te bezetten en den Prins tot Koning uit te roepen; anderen weder, in wier oog lord Wellington het groote struikelblok was waarop de revolutie afstuitte, hadden het misdadig plan beraamd Frankrijk van zijn hatelijke tegenwoordigheid voor altijd te verlossen. Deze aanslag werd uitgevoerd doch mislukte, en onder degenen, die, van medepligtigheid verdacht, te Parijs in hechtenis werden genomen, bevond zich een graaf de Croquembourg, broeder van een aide de camp van den Prins van Oranje.
Groot was de ontsteltenis, die deze gebeurtenis vooral buiten Frankrijk te weeg bragt, inzonderheid bij de leden der conferentie. Was het niet als een openbare aanslag op het Heilig Verbond zelf gepleegd? Nu was het de vraag wat de Koning der Nederlanden zou doen en vooral zijn zoon, de Prins van Oranje, wiens naam op zoo bedenkelijke wijze met die der zamenzweerders werd in verband gebragt. Nu hielp geen talmen, en met uitvlugten was de eer van het nederlandsche gouvernement niet te redden. Tot hiertoe hadden de uitgewekenen des Prinsen naam gebruikt en daarmede hunne kuiperijen gedekt, zonder dat van hem een open protest daartegen was uitgegaan. De regering had alles

{==84==} {>>pagina-aanduiding<<}
oogluikend toegezien, hoewel zij door haar vroegere verbindtenissen jegens de mogendheden erkend had de wapenen te bezitten en te willen gebruiken om een einde daaraan te maken.
Wat vroeger met behoud van eigen waardigheid had kunnen en moeten geschieden, werd nu onvermijdelijk, en wat vroeger als eene daad van loyauteit zou zijn geëerd, was nu niet veel anders dan eene bekentenis van schuld. De Prins, die altijd als de beschermer der ballingen was opgetreden, scheidde zich openlijk van hen af. Hij schreef een brief aan lord Wellington, waarin hij zijn onwetendheid van dit snood opzet betuigde en spijt aan den dag legde over de bescherming die hij zulke onwaardigen verleend had; hij verzocht hem tevens om een onderhoud tot het geven van ophelderingen over zijn gehouden gedrag. De regering bleef ook niet achter, maar legde terstond de grootste bedrijvigheid aan den dag in het opsporen en vervolgen der zamenzweerders.
In het complot, dat vermoed werd ten huize van mevrouw Regnault St. Jean d'Angély ontworpen te zijn, was de geheele partij van den Nain Jaune min of meer betrokken: Brice, Sausset, Guyet en le Maire, Collignon en du Fermont. Deze allen werden, voor zooverre het hun niet gelukt was tijdig te ontsnappen, in arrest genomen evenals zekere Marinet, die met Cantillon voor de uitvoerder van den aanslag gehouden werd. Van de overigen werd aan sommigen het verder verblijf in Nederland ontzegd, terwijl anderen een goed heenkomen zochten. Zoo werd de aanslag op lord Wellington gepleegd het sein voor de verstrooijing van de partij der uitgewekenen in Nederland. De flaauwe teekenen van leven die de achtergeblevenen na dien tijd nog tot in 1820 van zich gaven, waren zoo weinig beduidend, dat de diplomatie ze hare aandacht niet langer waardig keurde. De regering bleef op den nu ingeslagen weg voortgaan. Eene poging om de revolutionaire pers in de zuidelijke provinciën door eene strengere wet te beteugelen, faalde wel is waar door dat het ontwerp in de Tweede Kamer verworpen werd, maar de goede verstandhouding met de mogendheden werd door de genomen maatregelen geheel hersteld, en daarmede was de kwestie, die aan de kabinetten zooveel werk verschaft had, voor goed geëindigd.
Bij het betrachten van de gebeurtenissen, in deze bladzijden geschetst, kan het niet anders, of de aandacht wordt daarbij bijzonder gevestigd op twee mannen, wier handelingen den nederlandschen lezer meer dan die der overigen belang inboezemen, Koning

{==85==} {>>pagina-aanduiding<<}
Willem en den Prins van Oranje. Alvorens van dit onderwerp af te stappen dient dus, al is het slechts kortelijk, beider houding in deze zaak opgehelderd. De vraag die daarbij op den voorgrond treedt is deze: in hoeverre hebben beiden, de Koning zoowel als zijn zoon, in de orangistische woelingen der ballingen zich laten medesleepen? Wanneer men de gevoelens raadplegen wilde van de diplomaten die te Parijs vergaderd waren en zelfs van onzen gezant te Parijs, Robert Fagel, dan blijkt daaruit de heerschende meening, dat zoowel de Koning als zijn zoon het plan heimelijk ondersteunden. De schrijver van een uitstekend werk over Frankrijks parlementaire geschiedenis, aan de voortzetting waarvan nog steeds gearbeid wordt, neemt die meening voor waarheid aan 1); dr. Bosscha daarentegen, in zijn welbekend Leven van Willem II, werpt deze beschuldiging ten opzigte van beiden geheel weg. Voor zoover het nu mogelijk is uit hetgeen in 't volle daglicht geschiedt over geheime handelingen en bedoelingen te oordeelen, acht ik dat van beide zijden te ver gegaan wordt, en de waarheid in het midden ligt. Dat de voorzigtige Koning zich met de onbekookte plannen der réfugiés zou hebben ingelaten, is een beweren dat op geen goede gronden bewijsbaar is. De meening van Wellington doet hier weinig af en evenmin die van Fagel; deze toch steunde alleen op den indruk van 's Konings onwil om de mogendheden in deze zaak ter wille te zijn, en die onwil had veel natuurlijker oorzaken. Koning Willem wilde zich niet aan een Europeeschen vierschaar onderwerpen, hij wilde zich niet in de armen der reactie werpen ten koste van den binnenlandschen vrede, en zijn onverzettelijk karakter was tegen de bedreiging en der diplomatie opgewassen. Hij ging dus alleen met zijn eigenen met de nederlandsche belangen te rade, en het eenige wat men hem met schijn van
waarheid kan ten laste leggen is, dat hij, welligt toegevende aan een gevoel van schadenfrende, met opzet weigerde de hand te leenen tot het stuiten van ongeregeldheden, waar men dit van een goeden nabuur met regt verwachten kon. De jegens Koning Willem zoo weinig welwillende uitgever van Van der Duyns gedenkschriften, de baron de Grovestins die het hof van die dagen zoo van nabij gekend heeft, aarzelt ook niet gezegd beweren eene dwaasheid te noemen.

{==86==} {>>pagina-aanduiding<<}

Van den Prins van Oranje echter kan men niet geheel dezelfde getuigenis afleggen. Lord Clancarty, die hetgeen hij te Brussel onder zijne oogen zag gebeuren getrouw aan het Foreign Office te Londen rapporteerde, heeft daaromtrent de onwraakbaarste bewijzen nagelaten. De Prins had even als zijn vader de réfugiés in zijne bescherming genomen, en wie zou het laken? - maar hij ging verder. Zijn naam werd door hen tot eene oproerige leuze gemaakt zonder dat hij de minste poging deed hen daarvan af te brengen; ja, daarmede niet tevreden, sloot hij zich aan de aanzienlijksten van hen persoonlijk aan. Er was in die dagen te Brussel een kring van oudere dames waarin de Prins zich bij voorkeur bewoog, - spotvogels hadden daaraan den naam van la vieille garde gegeven, - en onder die dames bekleedden mevrouw Berenger en mevrouw Regnault St. Jean d'Angély eene aanzienlijke plaats. Een van de grootste aanstokers te Brussel was Lord Kinnaird, de bijzondere vriend van Byron, een man van groot fortuin, die de partij mildelijk van geld voorzag. Ook deze behoorde tot de intieme vrienden van den Prins en geen waarschuwingen of verwijten konden hem van zulken verdachten omgang afbrengen.
Bij de bekende bedoelingen der partij waaraan de Prins zich zoo naauw aansloot, is het niet wel mogelijk deze handelwijze anders te verklaren dan als bewijs dat hij daarmede instemde en de hem aangeboden candidatuur werkelijk had aangenomen. Hoever hij zich echter daarin heeft laten medesleepen is, naar hetgeen tot hiertoe bekend is, onmogelijk te bepalen. Of de zending van den graaf de Croquembourg naar het geheime comité te Parijs al of niet met zijn medeweten had plaats gehad, heeft de schrijver niet kunnen nagaan. Het heeft niet aan schrijvers ontbroken, die over dit punt hebben gefantaiseerd, doch aan bewijzen ontbreekt het voorshands ten eenenmale.
Was de handelwijze van den Prins in hooge mate onvoorzigtig, men kan die in den ridderlijken vorst, die meer veldheer dan staatsman was en zich ligt door zijn gevoel liet medesleepen, eenigzins verklaren. Een man van gelijk karakter, zijn zwager keizer Alexander, bragt hem daarvan het eerst terug. Deze onderhield hem in een brief van Januarij 1818 ernstig over het dwaze en onuitvoerbare van de onderneming waarin hij zich gewikkeld had, en toen twee maanden later de aanslag op zijn vriend Wellington plaats had, was hij geheel en al berouw over

{==87==} {>>pagina-aanduiding<<}
den steun dien hij den uitgewekenen gegeven had, en die nu met zulke wrange vruchten werd beloond.
Van dien tijd af liet de Prins van Oranje de réfugiés aan hun lot over, die, daarover teleurgesteld, zich ook van hem afscheidden en hunne blikken voortaan naar eene andere zijde gewend hielden.
Het kwaad dat deze fransche bezoekers door hunne taal en handelingen gesticht hebben, is ten slotte voor het land waar zij gastvrijheid genoten, van ernstiger gevolgen geweest dan voor hun vaderland. Het is waar, zij waren er in geslaagd den geest der revolutie in Frankrijk niet alleen wakker te houden maar zelfs meer op te wekken, en de goede werking die men minder van de vreemde bezetting dan wel van de bevredigende politiek van het ministerie Richelieu en Des Cazes had mogen verwachten, werd door hun toedoen grootendeels verijdeld. Doch dit kwaad was voorbijgaande en slechts eene kleine bijdrage tot het onkruid, dat op Frankrijks bodem zoo welig tierde. Voor de Zuidelijke Nederlanden echter werd deze partij eene schadelijke leerschool. Van hen vooral hebben de Belgen geleerd, hoe men van de pers gebruik maakt om de volksmassa tegen het gezag op te zetten, hoe iedere handeling eener regering verdacht te maken, iedere gedachte te vergiftigen. Dat kwaad was vóór hunne komst in België niet inheemsch; naauwelijks echter waren hunne persen vernietigd, of de vruchten van het zaad door hen gestrooid kwamen rijkelijk aan het licht; en toen in het jaar 1830 het gebouw der Vereenigde Nederlanden in een stortte, kwam aan de mannen die in die school waren opgevoed, mannen als De Potter en Van de Weijer, de droevige eer toe, van het meest te hebben bijgedragen tot de ondermijning, niet alleen van het staatsgebouw, maar tevens van datgene wat een vrij volk boven alles van noode heeft, van de politieke eerlijkheid en moraliteit.

's Gravenhage, 1 October 1864.





{==88==} {>>pagina-aanduiding<<}

Tweederlei beschouwing der geschiedenis.

Medegedeeld door P. Bruijn.

De geschiedenis verhaalt ons de lotgevallen der ‘Menschheid;’ zij is het register, waarin de geheele ontwikkelingsgang van ons gezamentlijk Leven staat geboekt. Intusschen, men kan haar door twee kijkglazen bezien: òf door een donker glas, met de walmen eener pessimistische waereldbeschouwing bedekt, òf door een, dat blinkt en vonkelt van hoop. Door het eerste zullen wij een Panorama zien voorbij schuiven van op elkaêr volgende volken, beschavingstoestanden en dynastiën, die allen, hoewel vruchteloos, de wanhopendste pogingen in 't werk stellen, om zich staande te houden, of om een zekere ideaalhoogte te bereiken; door het tweede zullen wij de verschillende perioden van den vooruitgang elkander in geleidelijker orde zien opvolgen. Welke van die beide gezichtspunten is het ware? Is de geschiedenis niets anders dan een hopeloos vooruit- en achteruit gaan, een onophoudelijk klimmen en vallen, - of wel beweegt zij zich op den weg van trapsgewijs, hoewel langzaam voortschrijdende ontwikkeling? Wij lezen hoe het eene volk na het andere het waereldtooneel betrad om er te strijden, te heerschen en onder te gaan. Kunstvoortbrengselen, eens de roem van hun tijd, bergen van kennis met ongeloofelijke inspanning opeengehoopt en met argus-oogen bewaakt, rijkdommen van onmetelijk gehalte - allen zijn zij verbruikt en verdwenen. De groote volken der oudheid zijn niet meer, en zelfs de taal waarin zij schreven is

{==89==} {>>pagina-aanduiding<<}
vergaan. Waar zijn thans Babel en Nineveh? Wat is er overgebleven van al hun weelde, kunst en beschaving? Waar zijn Jeruzalem, Athene, Alexandrië, Bagdad en Bassora?
De wijsgeer legt het hoofd neêr bij die feiten, maar hij ziet boven deze een feit van oneindig hooger beteekenis, dit namelijk: dat de menschheid een organisch, een zamenhangend geheel vormt, waarvan de volken de deelen, en de individuën de onderdeelen zijn.
‘In 't verleden lag het heden, in 't geen is wat worden zal.’
Iedere volgende periode moge geen verbetering schijnen der voorafgaande, ze is toch in werkelijkheid een schrede voorwaarts op den weg der ontwikkeling, even als ook bij den groei van het dierlijk organisme sommige veranderingen schijnbaar de bestaande vormen te niet doen, maar om ze weldra door schoonere te doen vervangen.
Volken verdwijnen, individuën gaan onder, maar het geslacht ‘mensch’ leeft voort, en voortlevende komt het der volmaking gedurig nader. Menschen, die den ondergang van vroegere beschavingstoestanden betreuren, zullen niet te min, zonder van wanhoop zich de hairen uit te rukken, den stokouden, levensmoeden grijsaart in het graf zien zinken, om voor jeugdiger, frisscher wezens plaats te maken. Het bestaan van dien ouden man was intusschen de noodzakelijke voorbereiding van dat des jongeren. Al schijnt er veel te vergaan, er is ook niet weinig, dat niet vergaat. De grijsaart vermaakt altoos iets aan die na hem komen, al is het, helaas! ook waar, dat er menig rijpe vrucht door hem in den hof der ervaring geplukt - juist omdat hij ze zich persoonlijk had toegeëigend - met hem verloren gaat. Toch laat hij invloed achter, 't zij ten goede, 't zij ten kwade. Zijn werk is nooit geheel verloren. Zijn handelingen, zijn woorden, de meer- zoowel als de minbelangrijke, werkten iets uit bij den tijdgenoot, bij gevolg moeten zij het ook doen bij den nazaat. Het meest bescheiden leven zelfs draagt er iets toe bij om het algemeen eer- en zelfgevoel wakker te houden, - voert dit soms op tot een hooger peil.
Eenerlei wet beheerscht de zedelijke en stoffelijke welvaart. Al laat iemand ook geen kapitaal aan zijn erven achter, zoodat zij hun vermogen er mede kunnen uitbreiden, hij heeft toch door zijn arbeid den algemeenen welvaartstoestand helpen schragen.
De geschiedenis van onzen aardbol wijst mede op een gelei-
{==90==} {>>pagina-aanduiding<<}
delijke opklimming van lager- tot hooger- bewerktuigd leven. Bodem en klimaat moeten worden voorbereid, zal er zich een rijke en gevariëerde plantengroei in kunnen ontwikkelen. Een uitstekend voorbereidingsmiddel vooral is het vergaan van plantaardige stoffen. Op de kale granietrotsen kan slechts het eenvoudig mosplantjen tieren. Het vermenigvuldigt zich, het sterft, en uit hetgeen er van overblijft ontwikkelt zich een hoogere vorm van leven. Zoo gaat het ook met de geschiedenis der menschheid. Blijkbaar is de toestand, waarin wij leven, voorbereid door vroegere toestanden, en ook waar dit niet volkomen zichtbaar is, hebben wij niettemin grond om te gelooven, dat die invloed bestaat. Bezie eenvoudig onze taal: is zij niet de vrucht van vele eeuwen, de erflating van een mengelmoes van volken? Neem onze minst zamengestelde kunsten, onze dagelijksche gereedschappen, en hetzelfde feit doet zich voor.
Ik ben geen voorstander van zoodanig optimisme, dat het bestaan van het kwaad of van verkeerdheden loochent, noch ook van zulk eene beschouwing der geschiedenis, die hetgeen eenmaal geschied is, als het beste beschouwt dat onvermijdelijk voor het heil der menschheid had kunnen geschieden; maar toch houd ik het er voor, dat, 't zij ten goede, 't zij ten kwade, nooit iets te vergeefs is gebeurd. Geen streven blijft gandsch zonder vrucht, en zelfs in zulke treffende gebeurtenissen als de ondergang der Atheensche beschaving, de invallen der barbaren, gevolgd door de dusgenaamd ‘donkere middeleeuwen,’ zie ik geen wezenlijk vertragingsmoment in de ontwikkelings-geschiedenis van ons geslacht. Athene viel, en die val moge ons leed doen, even als de dood van een of ander wijs of braaf man: maar al ging de Atheensche staat onder, de wereld had de Helleensche beschaving in zich opgenomen. Met al de geniën en machten waarover zij te beschikken had, al den schaarsch geevenaarden luister, dien zij op 't gebied van kunst, wijsbegeerte, staat- en krijgskunde ten toon spreidde, was toch haar inrichting in menigerlei opzicht te bekrompen voor een meer zamengesteld leven. Zij pastte niet voor een groot rijk; - zij beantwoordde niet ten volle aan het menschelijk ideaal, en daarom viel zij weg, gelijk alle onvolmaakte vormen wegvallen. - Laat ons dan geen klaagzang aanheffen over die ingestorte tempelen, op wier bouwvallen barbaren den voet hebben gedrukt, of, zoo wij klagen, laat voor 't minst dat leedgevoel getemperd worden door andere

{==91==} {>>pagina-aanduiding<<}
gedachten, even als wij, bij het staren op de verwelkte schoonheid eener lieftallige vrouw, ons vermeiden in de herinnering, hoe zij voor weinige jaren het oog bekoorde en de inborst verzachtte van allen die haar zagen, hoe haar vergankelijk schoon dus een onvergankelijken invloed heeft geoefend. De waereld heeft veel gewonnen bij hetgeen Athene haar heeft vermaakt. De zichtbare schatten zijn bijkans geheel verzwonden, maar de onzichtbare werpen rente af tot op den huidigen dag en hebben, in vereeniging met andere middelen, krachtig meêgewerkt tot de vorming der waereld, zooals zij thans is.
Hoe weet ik, dat die onzichtbare invloed bestaat? Op dezelfde wijze als ik weet, dat de rivieren die in zee uitloopen in die zee, vereenigd met andere stroomen, hun bestaan voortzetten, en te zamen de zee maken tot wat zij is, niettegenstaande hun spoor bij geen mogelijkheid kan worden gevolgd.
Van den Griekschen invloed zijn niet alle sporen uitgewischt. Op meer dan één gebied valt deze noch te ondekken. En al ware dit ook niet het geval: - al had Europa nooit getrild bij 't genot der meestergewrochten van Homerus, Sophokles of Phidias, - nimmer zich gevoed met de denkbeelden van een Plato, Aristoteles of Hippocrates, zoo zouden wij nogtans ééne belangrijke reeks van verschijnselen kunnen aanwijzen, waaruit de invloed van Griekenland (en dus ook van Athene) onloochenbaar blijkt; ik bedoel sommige leerbegrippen der Christelijke kerk. De naam zelf van het Christendom is Grieksch; en gelijk Herder 1) schoon heeft gezegd: ‘Indien men Jeruzalem de wieg van 't Christendom kan noemen, dan is Alexandrie zijn school geweest.’ Zoo drukt in gelijken geest Milman zich uit: ‘Ofschoon de godsdienst van Christus te midden van een Syrisch volk is ontstaan en zijn verheven stichter van den Arameeschen tongval zich bediende, zoo is nogtans het Christendom reeds bij zijne eerste ontwikkeling een Grieksche godsdienst geworden. In het Grieksch werden de Evangeliën opgesteld of bewerkt. Grieksch werd er gesproken van Indië tot de Atlantische Zee, van Lybië tot Thule. Paulus was een Grieksche Jood. De schrijver van het vierde Evangelie was niet vreemd aan Plato. De oudste kerkvaders waren opgevoed in de begrippen der Grieksche wijsbegeerte, en hunne godsdienstige opvatting werd door den invloed dier wijsbegeerte

{==92==} {>>pagina-aanduiding<<}
beheerscht. Gedurende een zeer groot (met geen juistheid op te geven) gedeelte der drie eerste eeuwen waren de gemeente van Rome en vele, zoo niet alle, gemeenten der kerk van het westen, om zoo te spreken Grieksche godsdienst-kolonies. Zij spraken Grieksch, werden bestuurd op zijn Grieksch, schreven Grieksch, lazen Grieksch, en zelfs vinden wij in vele overblijfselen en overleveringen van hen de sporen, dat ook hunne kerkelijke gebruiken en plechtigheden op Griekschen leest waren geschoeid. Door middel van het Grieksch onderhielden de gemeenten van Rome en van het Westen met die van het Oosten voortdurend gemeenschap; - en door middel van het Grieksch ook propageerde ieder ketterhoofd, als hij eenmaal den weg naar Rome had weten te vinden, met meer of minder goed gevolg zijn bijzondere gevoelens. Grieksch was door het geheele keizerrijk heen de handelstaal waarin de Joden, die reeds vóór de verwoesting van hun stad door de gansche waereld verspreid waren, en overal de markten vulden, hunne zaken dreven. In de buitenlandsche Synagogen las men de Grieksche vertaling van het Oude Testament. De Evangeliën en Apostolische geschriften werden, zoodra men ze mede bij de openlijke godsdienstoefening begon te bezigen, even als de Septuagint, gelezen in de oorspronkelijke taal. Al de ons bekende Apostolische schriften, die te Rome en in het westen in omloop kwamen, zijn of waren van Griekschen oorsprong. Zoo was het ook in Gallië. De eerste Christenen vestigden zich daar hoofdzakelijk in de Grieksche steden, die Marseille als haar moeder erkenden, en waar men van het Grieksch als van zijn moedertaal zich was blijven bedienen.’ 1) Ja - ik ga verder en beweer, dat de zoo bij uitstek fijne en buigzame Grieksche taal ook de eenige geschikte was, om zich ten aanzien van al de leerbegrippen en ketterijen, waarover door de heethoofdige, tuk op
bespiegeling zijnde menigte, destijds vaak tot dol wordens toe werd gestreden, eenigzins verstaanbaar uit te drukken.
Wij die in Europa te midden der XIXde eeuw leven kunnen bezwaarlijk ons voorstellen, hoe de menschen over zulke nietige, ragfijne onderscheidingen, als oudtijds de kerk in rep en roer brachten, zoo geweldig in hartstocht konden ontvlammen. Maar voor gemoederen, die van jongs af die Grieksche spitsvondigheden en oostersche mystiek hadden ingezogen, be-
{==93==} {>>pagina-aanduiding<<}
helsden ze werkelijk levensvragen. Zoo zegt dr. Stanley over de hevige Ariaansche twisten: ‘Als wij bedenken, over welke afgetrokken onderwerpen er werd gestreden: als wij nagaan dat het verschil geenszins liep over de betrekking tusschen God en den mensch, noch zelfs wel beschouwd over de godheid of menschheid van Christus, noch over het leerstuk der Drieëenheid (want op al deze punten waren beide partijen het met elkander eens (?)), - maar over de onnaspeurlijke handelingen der Godheid lang vóór het begin der waereld, dan kost het ons moeite te begrijpen, hoe nasporingen van dien aart zulke aan woede grenzende driften hebben kunnen opwekken’.
En toch is dit het geval geweest - ten minste in Egypte waar de strijd begon. Menschen uit alle standen mengden er zich in, en bijkans ieder koos met nadruk voor een of andere zienswijze partij. Bisschop, zegt Eusebius, stond op tegen bisschop, landschap tegen landschap; zoo hevig liepen de twisten, dat ze op de Heidensche schouwtooneelen voor de klucht werden nagebootst, en dat de keizerlijke standbeelden op de pleinen nu en dan in het strijdgewoel werden omvergeworpen. Den Arianen en hun gevoelens wierp men den schimpnaam van waanzinnigen! Ariaan-dollen!...naar het hoofd. En werkelijk, de onzinnige wijze waarop zij in 't publiek zich aanstelden, heeft later die benaming maar al te zeer gerechtvaardigd. Matrozen, molenaars, reizigers neurieden, te midden hunner bezigheden of op hun wandeltocht, liedjens op de kwestie's van den dag. In iederen hoek, iedere steeg der stad (men verhaalde dit later van Constantinopel, en 't zal dus wel te meer op Alexandrië van toepassing zijn geweest), op de straten, de marktpleinen, bij de lakenhandelaars, de geldwisselaars, de spijskoopers, overal hoorde men van Arius. Vroeg men iemand naar de prijs van eenig artikel, dan kreeg men ten antwoord een leerstellig betoog over ‘generatie’ of ‘aanvangloos worden.’ Wilde men weten wat het brood kostte, de bakker gaf u bescheid door te zeggen dat: ‘de Zoon ondergeschikt was aan den Vader.’ Deedt gij navraag of uw bad gereed was, men zeide u: ‘de Zoon is uit niets geschapen.’ 1)
Hoe lachwekkend zulk een schildering moge zijn, ze geeft ons niettemin een getrouwen afdruk van de bedrijvige bespiegelings-
{==94==} {>>pagina-aanduiding<<}
drift, die destijds groot en klein bezielde. Dat die drift aanstekelijk moet zijn geweest voor andere volken, zal bezwaarlijk iemand ontkennen. Wij kunnen de sporen er van niet altoos nagaan, maar weten nogtans dat ze veel invloed heeft gehad.
En zijn dan nu de ‘donkere eeuwen’ die volgden louter eeuwen van teruggang, dood en duisternis geweest, of is ook wellicht die duisterheid bevorderlijk geweest aan den wasdom? Zeker! - beschouwt men ze alleen met het oog op letteren en wetenschap, dan zien wij er niet veel licht in; met het oog daarentegen op de menschelijke beschaving in 't algemeen, hebben er zich machtige kiemen in ontwikkeld. De geheele ‘moderne waereld’ is er uit voortgesproten, eene waereld die, niet alleen wat het maatschappelijke leven, maar ook wat wetenschap en letteren betreft, onvergelijkelijk veel hooger staat dan de oude. Ik bedoel hiermeê niet dat Shakespeare en Dante grooter dichters dan Sophokles en Virgilius, of dat Newton en Cuvier grooter wijsgeeren dan Hipparchus en Aristoteles zijn geweest; maar alleen dat, even als de standaard van het maatschappelijk leven is verhoogd en zijn inhoud meer zamengesteld is geworden dan oudtijds, zoo ook in omvang en peil de nieuwere poëzie en wetenschap de oude overtreft. 't Geen men gewoon is de ‘donkere eeuwen’ te noemen, kan men beschouwen als een tijd van ontbinding en tevens van reconstructie. De oude waereld zakte ineen, en op haar puinhoopen verhief zich de nieuwe. Door de vervanging overal van de slavernij door het lijfeigenschap, en door de trapsgewijze opheffing ook dezer laatste, greep er eene omwenteling plaats, die in haar gevolgen oneindig verder reikte, en die vrij wat krachtiger levenskiemen in zich bevatte, dan wellicht eenige omwenteling van vroeger tijd. Het volk betrad van nu af het tooneel. En met het volk verhief zich, bestemd tot evenredige machtsontwikkeling, de Industrie: zij, die de gedaante der waereld zoo ten eenenmale heeft doen veranderen en steeds voortgaat zulks te doen.
De moderne wereld heeft - behoeft het gezegd? - oneindig veel boven de oude vooruit. Zij bezit nieuwe organen voor ontwikkeling. Zoo, onder anderen, is eerst door haar het denkbeeld van ‘vrijheid’ volledig aan 't licht gebracht. De oude volken, het is waar, hadden eenig begrip van vrijheid, maar deze rustte bij hen op de slavernij als op haar natuurlijken grondslag, en was bijgevolg slechts het voorrecht van enkele individuën. Wij

{==95==} {>>pagina-aanduiding<<}
bewonderen hun schitterende volzinnen over de vrijheid, maar weten intusschen, dat het volk er geen deel aan had: zoo bewonderen wij evenzeer de fraaije, koninklijke Romeinsche wegen, schoon het ons niet onbekend is, dat zijwegen bij hen ganschelijk ontbraken. De breede heirbaan liep van stad tot stad. Het land aan weêrszijde vormde ééne groote oppervlakte, bezaaid met akkers, wouden of moerassen, doch met geen enkelen weg of laan doorsneden. De Germanen - aan wie men gewoonlijk het vaderschap van de idée vrijheid toeschrijft: - hadden er in wezendlijkheid niet meer gevoel van, dan de Grieken of Romeinen. Hun slaven waren lijfeigenen: geen onbelangrijke wijziging zeker in het gehalte der slavernij, maar toch ook niet meer dan een wijziging. Het waarachtig begrip van vrijheid, als van een heilig recht, dat aan allen toekomt, is eerst een spruit der nieuwere tijden. De nijverheidsstand heeft haar gekweekt, en zelfs nog in onze dagen vinden wij de idee vrijheid 't zuiverst verwezenlijkt onder die volken die op industriëel gebied tot de hoogst aangeschrevenen behooren, als de Engelschen, Amerikanen, Hollanders en Zwitsers.
't Blijkt dus, dat zelfs in de zoo vaak verguisde middeleeuwen de ontwikkeling der volken niet heeft stilgestaan. Het geloof aan vooruitgang rust op dezen grond, dat men zich de menschheid, 't zij met meerdere of met mindere klaarheid, voorstelt als een groot geheel, uit ontelbaar vele deelen zamengesteld. Pleit de waarschijnlijkheid voor zulk eene voorstelling? Tal van wijsgeeren houden de zaak voor zoo goed als uitgemaakt. Zij beweren, dat even als ons organisme uit talloos vele, voor het bloote oog onzigtbare cellen bestaat, die elk heur eigen zelfstandig leven hebben, geboren worden, zich ontwikkelen en sterven, en door hun bestaan tot de instandhouding van het groot organisme, waarvan zij een deel uitmaken, moeten dienen; even zoo ook de menschheid eene zamenvoeging is van talloos vele individueele levens, die ieder op zich zelv' onafhankelijk, niettemin tot bereiking van het algemeene doel zamenwerken. Beide opvattingen zijn van den nieuweren tijd. Lang heeft het geduurd eer de natuurwetenschap bij machte was te bewijzen, dat ons organisme uit cellen is zaâmgeweven. Lang ook eer de wijsbegeerte kon aantoonen, dat de levens der afzonderlijke individuën gezamenlijk één leven vormen; maar van het oogenblik af ook, dat eens die waarheid vaststond, was haar kracht onwe-
{==96==} {>>pagina-aanduiding<<}
derstaanbaar. Nu eerst begonnen wij de beteekenis van dat overoud, vroeger onverstaanbaar en schemerachtig gezegde: ‘Menscheschelijk geslacht,’ recht te vatten. Nu leerden wij inzien, dat, gelijk de leden eener familie één leven en ééne geschiedenis hebben: - gelijk de individuën, tot ééne volksstam behoorende, gezamentlijk één leven en ééne geschiedenis hebben, - zoo ook àlle volken en àlle families onderling door één band zijn verbonden. - Nu begrepen wij dat, al rolde er ook een breede oceaan tusschen twee natiën, al hadden ze ook
van eeuwen her elk hun eigen geschiedenis, al ware er ook geen enkel zichtbaar snoer van belangen dat ze aaneenschakelde, ze nogtans noodwendig, al kon misschien geen oog het zien, vereenigd waren, en onbewust gezamenlijk arbeidden aan de bereiking van één gemeenschappelijk doel. Een bittere ervaring is juist in onze dagen bezig deze waarheid duizenden op het hart te drukken, en hun voelbaar te maken hoe van hetgeen er aan dezen of genen uithoek der aarde gebeurt, de weêrslag wordt gevoeld in ons eigen leven. Het door honger geteisterde Lancashire kan nu tot besef komen, hoe eene onregtvaardigheid, gepleegd op Afrika's kusten, haar Nemesis vindt, wier voetstappen waarneembaar zijn tot zelfs in Manchester's fabrieken. - Zoo geen enkele boom, in een of ander maagdelijk woud geveld, zonder invloed blijft op de algemeene luchtgesteldheid, zoo iedere uitvinding den algemeenen rijkdom vermeerdert, het komt, doordien een onzichtbare draad zich kronkelt langs duizendvoudige slingerpaden, die, al kunnen wij ze niet zien, daarom niet minder zeker naar het bestemde doel leiden. En zoo, mits wij maar bij machte waren volkomen helder te zien, zouden wij ook in ieder tijdperk der geschiedenis, die volgens eene hopelooze wijsbegeerte louter een tooneel is van vernieling en wisseling, de wet van gestadige ontwikkeling en van vooruitgang met zekerheid kunnen waarnemen.

Vrij naar het Engelsch.
(Cornhill Magazine.)





{==97==} {>>pagina-aanduiding<<}

Iets over de zoogenaamde Generatio Spontanea.

Door Dr. J.W. Gunning.

Natura saltus non facit - de natuur maakt geene sprongen - deze spreuk verraadt blijkbaar de overtuiging, niet alleen dat de natuur met al de rijke verscheidenheid van voorwerpen en verschijnselen die zij aanbiedt, eene organische eenheid is, maar ook dat die eenheid door het onderzoek kan worden aangetoond. Een leenw en een eikenboom mogen, bij vergelijking met elkander, slechts enkele zeer algemeene en daardoor hoogst onbepaalde en weinig beteekenende punten van overeenkomst aanbieden, eene klove, die niet te dempen zou zijn, bestaat er tusschen hen niet. Aan het volkomenste dier en de meest volmaakte plant sluiten zich bij vergelijking andere iets minder volkomen dieren en planten aan, aan deze weder minder volmaakte en zoo verder; in deze beide reeksen zoo ver mogelijk van het meer tot het minder volkomene afdalende stuit de natuuronderzoeker eindelijk op wezens, die door gemis aan sprekende kenmerken al grooter en grooter overeenkomst met elkander aanbieden en eindelijk niet meer van elkander onderscheiden kunnen worden. Vruchteloos zoekt de natuurkundige naar eene bepaling of omschrijving, waarmede een scherpe grens kan getrokken worden tusschen planten- en dierenrijk; daar is een neutraal gebied, waar functiën noch vormen genoeg ontwikkeld zijn, om er de tegenstellingen en verschillen, die meer volkomen dieren en planten aanbieden, aan te kunnen waarnemen.

{==98==} {>>pagina-aanduiding<<}

Maakt de natuur nergens sprongen? Loopt er een nergens afgebroken draad door het geheele gebied der schepping, van de doode steenmassa af, die het verstijfde gedeelte der aardkorst zamenstelt, door al de reeksen van levende schepselen heen, tot aan haar kroon, den mensch? Hier weigert een ons ingeschapen gevoel van waardigheid om bij voorbaat een toestemmend antwoord te geven, en slechts noode zouden wij er in berusten, wanneer het natuuronderzoek ons noodzaakte te erkennen, dat er geene hoogere gedachte in de schepping is uitgesproken dan die, welke zich openbaart in den dooden steen, in het infusiediertje en de gistplant, ja zelfs in het 't meest aan den mensch gelijkvormige dier. Maar het natuuronderzoek leert dit niet en zal dit naar onze overtuiging nimmer leeren. Al is het volkomen bewezen, dat de ligchamen van menschen, dieren en planten stoffelijk geen onderscheid aanbieden, maar uit dezelfde elementen zijn opgebouwd, die ook aan de zamenstelling der aardkorst deelnemen, en dat de chemische en physische wisselwerking der stofdeeltjes in al de drie rijken der natuur op dezelfde wetten berust, er is een verschil, niet in graad, maar in aard, een onverklaard, en uit de stof zelve niet verklaarbaar verschil, niet alleen tusschen mensch en dier, maar ook tusschen het minst volkomen levend wezen en de - om zoo te zeggen - hoogst georganiseerde steen.
Deze overtuiging is evenwel niet de uitsluitend heerschende; en evenmin als zij het tegenwoordig is was zij het ook vroeger. In de oudheid en tot aan het einde der middeleeuwen geloofde ieder aan het ontstaan van levende wezens uit de onbezielde stof, zonder voortplanting, zonder tusschenkomst van andere levende wezens van hunne eigene soort. Men noemde dit: generatio spontanea, een ontstaan, geboren worden uit zich zelf. Beter noemt men dit onderstelde verschijnsel heterogenie, wording uit ongelijksoortige dingen (levende wezens uit levenlooze voorwerpen), en van dezen naam zullen wij ons in het vervolg bedienen. Onder gewijzigde vormen heeft dit geloof zich tot op onzen tijd voortgezet en zich met zooveel waarschijnlijkheidsgronden weten te omkleeden, dat het nog warme verdedigers vindt. In de laatste jaren is zelfs op wetenschappelijk gebied over dit punt een ernstige strijd gevoerd, die wel verdient èn om het belang der zaak zelve èn om de scherpzinnigheid en volharding waarmede de kampvechters elkander bestreden, in ruimer kring bekend te worden. Wij stellen ons voor in de volgende bladzijden eene

{==99==} {>>pagina-aanduiding<<}
poging daartoe te wagen en meenen daarbij op de belangstelling der lezers van dit tijdschrift te mogen rekenen. Vooraf wenschen wij evenwel aan de geschiedenis der wetenschap een en ander te ontleenen dat strekken kan om de zaak zelve in een juist daglicht te stellen.
Het geloof aan heterogenie is zijn oorsprong verschuldigd aan de waarneming, dat zeer dikwijls levende wezens ontstaan op plaatsen waar het schijnt dat zij niet van elders kunnen zijn aangebragt, en onder omstandigheden die een geboren-worden dier wezens uit andere van hunne soort niet schijnen toe te laten. Een stuk vleesch dat bederft, eene snede brood die op eene vochtige plaats bewaard wordt, een stuk oude kaas zijn de woonplaatsen van ontelbare scharen van insecten en schimmels, wier ontstaan juist als het onbedriegelijk kenteeken van bederf wordt beschouwd. De oppervlakkige waarneming besluit uit de afwezigheid van deze wezens zoolang de voorwerpen versch zijn, en uit de schijnbare onmogelijkheid dat zij er van buiten zouden zijn ingebragt, dat de rottende stoffen zelven zich vervormen tot wormen, mijten en schimmels. Evenzoo is het met het volksgeloof, dat onreinheid ongedierte doet ontstaan, omdat zindelijkheid en reinheid de beste voorbehoedmiddelen daartegen zijn.
In de oudheid had dit geloof evenwel eene veel grootere uitbreiding dan thans. Gesteund door zekere wijsgeerige begrippen die eene soort van eigen zelfstandig leven toekenden aan de deeltjes ook der onbezielde stof, en niet minder door de zucht tot het wonderbare, die overal waar zékere kennis ontbreekt eene overwegende magt op de voorstellingen en begrippen uitoefent, zag men er niets vreemds in om nevens de gewone voortplanting, vooral bij dieren, niet alleen bij lagere maar ook bij hoogere, een ontstaan uit andere voorwerpen, eene heterogenie aan te nemen. Volgens de begrippen van Aristoteles brengt elk droog voorwerp dat nat wordt en elk vochtig ligchaam dat droog wordt dieren voort, wanneer het slechts in staat is die te voeden. Algemeen werd aangenomen, dat mollen en slangen door de aarde of de steenen zelven, kikvorschen en onderscheidene visschen door het slijk der poelen waarin zij leven, vlinderpoppen door de planten waaraan zij gehecht zijn, worden voortgebragt. Het versche slib van den Nijl, verhaalt Diodorus Siculus, wordt bij het opdroogen onder onze oogen tot eene menigte van dieren, die zich als het ware ontworstelen aan de moederaarde welke hen doet

{==100==} {>>pagina-aanduiding<<}
geboren worden, en bij Ovidius vinden wij de wederbevolking van de aarde na den vloed van Deucaleon toegeschreven aan de heterogene geboorte der dieren uit het slijk der opdroogende aarde. In het bijzonder was het evenwel de verrotting van plantaardige en dierlijke stoffen, die voor de bron van nieuw leven gold. Corruptio unius est generatio alterius, het bederf van het eene is de geboorte van het andere, was eene stelling wier waarheid nog aangenomen werd lang nadat door naauwkeurige waarnemingen het terrein der heterogenie voor hooge diersoorten reeds was gesloten.
In de middeneeuwen vinden wij onder de eigenaardige mystieke vormen dier tijden het geloof aan de heterogenie terug en zelfs het betoog van hare mogelijkheid meer of min met wetenschappelijke redenen omkleed, ontleend aan de kennis, die men van de natuurwerkingen destijds bezat. Op grond daarvan ging men zelfs zoo ver van te beweren, dat de kunst de werkingen der natuur bij de heterogenie kon nabootsen. Velen geloofden aan de mogelijkheid om dieren te maken. Van Helmont beschrijft de handelwijze voor de vorming van muizen. Palingenesie noemde men de kunst om planten weder te doen ontstaan uit de asch die zij na de verbranding overlaten, eene kunst waaraan velen geloofden en die sommigen beweerden gevonden te hebben. De theorie van den homunculus of de mogelijkheid der vorming van den mensch, zonder voortplanting, werd door velen verdedigd, en Paracelsus beschrijft in zijn werk: de Natura rerum (over de natuur der dingen) de wijze om een onvolkomen maar voor ontwikkeling vatbaar mensch kunstmatig te doen ontstaan 1).
De geest van onderzoek die in de 16de en 17de eeuw zich in Europa ontwikkelde deed echter een ander licht opgaan over het tot nog toe onaangetaste geloof aan de heterogenie. Een der leden van de Academia del Cimento te Florenee, aan welke instelling de wetenschap der natuur een aantal belangrijke onderzoekingen te danken heeft, Redi, toonde door proeven aan dat eene menigte insecten, even als andere meer volkomen diersoorten, alleen door voortplanting kunnen ontstaan. Hij omgaf een stuk rottend vleesch met een fijn gaas, en bemerkte dat er geene wormen in ontstonden, en dat de vliegen door den reuk aangetrokken, maar het niet kunnende naderen, hare eijeren zoo digt moge-
{==101==} {>>pagina-aanduiding<<}
lijk bij het vleesch op het gaas nederlegden, uit welke eijeren dan de bekende wormen ontstonden. Hij besloot daaruit dat de wormen, die in rottend vleesch ontstaan, de larven zijn van de vliegen die daarop azen, en derhalve op den gewonen natuurlijken weg en geenszins uit het vleesch ontstaan.
De naauwkeuriger kennis van de leefwijze der insecten door de onderzoekingen van Valsneri, Swammerdam, Reaumur, Goedaart, Leeuwenhoek en anderen verkregen, deden eene menigte soortgelijke gevallen aan het licht komen, en allengskens vestigde zich de overtuiging, dat al deze dieren niet anders ontstaan dan op zoodanige plaatsen, die toegankelijk zijn voor de volwassen individus, die er hunne eijeren nederleggen, en waar de voorwaarden voor de ontwikkeling van dezen gunstig zijn. Reeds in het midden der zeventiende eeuw sprak Harvey het uit: al wat leeft, ontstaat uit een ei (omne vivum ex ovo); en met die uitspraak, gegrond op de overeenstemmende waarneming van vele natuuronderzoekers, dreigde hij de heterogenie met den genadeslag.
Sedert dien tijd heeft de overtuiging dat dieren en planten slechts ontstaan kunnen uit levende voorgangers zich meer en meer bevestigd en uitgebreid; alle latere onderzoekingen, in die rigting gedaan, hebben tot overeenstemmende resultaten geleid. Wel is het gebleken dat de voortplanting bij de lagere diersoorten op meerdere wijzen plaats grijpt en dat de vermenigvuldiging der soort hier oneindig gemakkelijker en sneller geschieden kan dan bij de hoogere, maar alle proeven hebben bevestigd, dat bij het volkomen ontbreken van levende voorgangers geene nakomelingen ontstaan. Het langst heeft het voorkomen van ingewandswormen en andere woekerdieren, die in grootere dieren huisvesten, en zich daar vaak ophouden in ligchaamsholten die schijnbaar ontoegankelijk zijn voor de buitenwereld, ten steun verstrekt aan de vroegere meeningen. Doch voortgezette onderzoekingen hebben ook hierover licht doen opgaan; het blijkt meer en meer dat de natuur ook hier, hoewel soms met de zonderlingste vormveranderingen, slechts uit levende wezens andere doet geboren worden, en de overtuiging daarvan heeft zich allengskens ook buiten den kring der eigenlijke natuuronderzoekers voor goed gevestigd.
Gedurende het tijdperk echter, waarin deze onderzoekingen aanvingen, was men nog niet of slechts weinig bekend met die wereld van levende wezens die het zamengestelde mikroskoop ons heeft doen kennen. De ontdekking van wezens van zoo geringen

{==102==} {>>pagina-aanduiding<<}
omvang dat er eenige millioenen van leven in een enkelen waterdroppel, wezens die de natuuronderzoeker in aftreksels van plantaardige of dierlijke stoffen als het ware onder zijne oogen zag geboren worden, en aan welke aanvankelijk geene organen werden waargenomen die ter voortplanting konden dienen, deden althans omtrent deze schepselen het geloof aan heterogenie, dat nog niet gansch was uitgestorven, weder ontwaken, en onder de natuurkundigen herleefde op dit thans meer beperkte terrein een nieuwe strijd, die nu reeds meer dan eene eeuw voortduurt, en in vele opzigten hoogst belangwekkend is.
Niet alleen de oneindig verbeterde hulpmiddelen waarover de tegenwoordige wetenschap in vergelijking met de vroegere beschikt, en de meer empirisch-kritische methode die zij volgt, maar ook de moeijelijkheid van het vraagstuk zelf, die de onderzoekers doet wedijveren in scherpzinnigheid en vernuft, geven aan dezen strijd een geheel eigen karakter. Gold het vroeger slechts het in het werk stellen van naauwkeurige nasporingen omtrent de leefwijze en voortplanting van betrekkelijk hoogere diersoorten, thans moest het ontstaan van het leven worden bespied in zijn meest rudimentairen vorm en bij wezens die met het mikroskoop naauwelijks kunnen worden onderscheiden. Dit terrein kan alleen met behulp van opzettelijke proefnemingen worden doorvorscht, die, zoo zij eenige bewijskracht zullen bezitten, aan vele niet gemakkelijk te vervullen eischen moeten voldoen, en wier resultaten slechts met de grootste omzigtigheid en zaakkennis als wapenen voor of tegen kunnen worden aangewend.
Alvorens wij de hoofdtrekken van dezen strijd gaan schetsen, mogen enkele bijzonderheden over den bouw en de levensverrigtingen dezer wezens hier eene plaats vinden.
De wereld van levende schepselen die meerendeels slechts voor het sterk gewapend oog zigtbaar zijn, behoort deels tot het plantenrijk en wordt om de overeenkomst in vormen tot de familie der zwammen (fungi) gebragt, waartoe ook de schimmels behooren; deels, wegens de vrije beweging en de wijze van voeding, tot het dierenrijk, en dan worden zij infusoriën genaamd, omdat zij het eerst in aftreksels (infusiën) van organische stoffen zijn waargenomen; deels ook vertoonen zij zoo weinig sprekende eigenschappen en onderscheidingsteekenen, dat men ze noch tot de eene noch tot de andere afdeeling der levende natuur brengen kan.
Wat wij gewoonlijk schimmel noemen bestaat, onder het mikros-
{==103==} {>>pagina-aanduiding<<}
koop gezien, uit een digt netwerk van draden, of juister van lange buisvormige cellen, tusschen welke zich mikroskopisch kleine korrels (kiemkorrels of sporen genoemd) afzonderen, wier functie dezelfde is als die van het zaad bij de hoogere planten; zij zijn namelijk bestemd tot de voortplanting der soort. Het aantal dezer sporen dat zich uit een enkel schimmelvlokje kan afzonderen en als een fijn stof zich door de lucht verspreidt, is buitengemeen groot. De schimmels leven alleen op en van organische voorwerpen. Nog lager in de rij van ontwikkeling staan de zoogenaamde fermenten, zoo genoemd omdat zij gedurende haar leven in vloeistoffen van organischen oorsprong zekere scheikundige veranderingen te weeg brengen, zooals b.v. de gist, die, in eene suikeroplossing gebragt, deze weldra in alcohol en koolzuur doet veranderen. Onder het mikroskoop vertoont zich de gist als eene verzameling van onzamenhangende cellen, die zich door verdeeling en knopvorming vermenigvuldigen.
Van de infusoriën worden naar vorm, grootte, voedings- en voortplantingswijze - voor zoo verre deze kunnen worden waargenomen - verschillende geslachten en soorten onderscheiden. Tot de grootsten behooren de kolpoden, die eene grootte van ongeveer 1/10 ned. streep kunnen bereiken, en waarvan men daarom ook onderscheidene bijzonderheden, hunne organisatie en hunne leefwijze betreffende, kent. Zij zijn onder anderen van afzonderlijke werktuigen tot spijsverteering en tot voortplanting voorzien.
Veel kleiner, naauwelijks 1/2000 ned. streep, zijn de monaden, die zich als niet veel meer dan bewegende punten vertoonen; men kent slechts weinig van hunne organisatie, behalve een werktuig dat hun tegelijk als bewegingswerktuig en tot het grijpen hunner prooi dient. Op de oppervlakte van hun ligchaam ontstaan kleine uitwassen, die aangroeijen en zich eindelijk losmaken en nieuwe monaden vormen.
Nog lager staan de vibrionen, zich vertoonende als fijne draden, zamengesteld uit verschillende geledingen in wier afscheiding van elkander de wijze bestaat, waarop zij zich vermenigvuldigen; hiertoe behooren ook de bacteriums en de spirillen, die voornamelijk slechts in de wijze waarop zij zich bewegen van de vibrionen onderscheiden zijn 1).

{==104==} {>>pagina-aanduiding<<}

Hoe ontstaan nu deze wezens? Het feit dat men onveranderlijk waarneemt, is dit: Als men een aftreksel met water gemaakt van een of ander plantendeel, b.v. van een vlok hooi, of van eenig deel van een dier, of als men bloed, melk, en in 't algemeen elke vloeibare stof afkomstig van een levend wezen, eenigen tijd in ongehinderde aanraking met de lucht laat staan, dan bespeurt men, sneller of langzamer, naar gelang de temperatuur der omgeving hooger of lager is, aan de oppervlakte der vloeistof eene wolkachtige troebeling, die zich weldra als een vlies over de vloeistof uitspreidt. Een gedeelte daarvan onder het mikroskoop gezien, blijkt te wemelen van levende dieren en vervuld te zijn van schimmeldraden. Te gelijker tijd ontwaart men de duidelijkste kenteekenen van verrotting. Niet in alle vloeistoffen van dien aard worden alle vormen van infusoriën en schimmelplanten waargenomen. Elke soort zoekt als het ware het vocht uit, dat voor hare ontwikkeling en voortplanting het meest geschikt is. Bij het voortschrijden der verrotting, die gepaard gaat met scheikundige veranderingen in den aard der vloeistof, wisselen dan ook vaak de soorten van dieren of planten, die haar bevolken, af.
Alle omstandigheden leiden er toe om bij de oppervlakkige waarneming dezer verschijnselen het ontstaan dier wezens toeteschrijven aan de verrotting zelve der organische stof, en dus hier het bestaan van heterogenie aan te nemen. Gelijk wij dan ook reeds opmerkten, is de ontdekking der infusoriën- en mikroskopische schimmelwereld het sein geweest tot eene herleving der heterogenie. Intusschen niet dan met eenige beperking; want de ervaring, bij hoogere diersoorten door vroegere onderzoekingen opgedaan en die zoozeer pleitte tegen hare waarschijnlijkheid, maakte de nieuwe voorstanders der heterogenie eenigzins omzigtiger. De erkende waarheid dat er in de natuur eene scherpe grens bestaat tusschen onbezielde stof en levende wezens, liet men onaangevochten. 1). De meening der nieuwere heterogenisten kan in ongeveer de volgende woorden zamengevat worden: In de

{==105==} {>>pagina-aanduiding<<}
levende wezens is de stof bedeeld met eene zekere vormkracht (force plastique); zij verliest die bij den dood van het individu niet onmiddellijk en de organische stofvormen die bij de verrotting van het ligchaam vrij worden, bevatten nog een deel dier vormkracht, welke nu onder gunstige omstandigheden aan andere wezens van eene andere organisatie het aanzijn schenken kan 1); of, gelijk Jamin het uitdrukt in zijn aangehaald opstel: ‘wanneer men een deel, welk ook, van een levend wezen afscheidt, dan houdt dit op te leven; de organische elementen worden vrij, en het aandeel in het leven dat zij bezaten, is ontslagen van de solidariteit met het geheele wezen waarvan zij afstammen. Het leven wordt van collectief, individueel, en verbruikt om het aanzijn te geven aan infusorien en schimineldraden, en deze wezens, die hun ontstaan te danken hebben aan de oplossing en verbrokkeling van een vorig leven, leiden onder gunstige omstandigheden een individueel bestaan.’ De voorstanders dezer theorie nemen dus zelfs de stelling van Harvey aan, met de, trouwens ook om andere redenen noodzakelijk geworden verandering van het omne vivum ex ovo in omne vivum e vivo, onder beding dat onder vivum niet uitsluitend verstaan worde een nog levend individu, maar ook datgene wat er na den dood van overblijft, zoolang de levens-vormkracht er nog niet uit verdwenen is.
Wij toetsen deze met een ietwat mystieken tint overtogen stelling niet, maar merken op, dat de tegenpartij in zooverre meer aan den geest van het natuuronderzoek getrouw blijft, als zij niet de toevlugt neemt tot het uitdenken en aannemen van nieuwe natuurkrachten, maar uit het bekende het onbekende door analogie tracht te verklaren. Aangenomen, wat de vroegere onderzoekingen hebben geleerd, nl. dat alle hoogere dier- en plant-vormen slechts door voortplanting uit andere ontstaan, moet bij uitbreiding hetzelfde ook worden aangenomen voor deze lagere levensvor-
{==106==} {>>pagina-aanduiding<<}
men. De daartegen bestaande bezwaren, nl. het niet bemerkbaar zijn van soortgelijke levende wezens als de infusorien en schimmeldraden, noch in de infusies noch in de daarmede in aanraking gebragte lucht, en het ontbreken van erkende voortplantingswerktuigen bij velen dier infusorien, moest men door verdere nasporingen en door hypothesen die voor proefondervindelijke toetsing vatbaar zijn uit den weg trachten te ruimen.
Ziehier - zoo antwoordt de panspermie, met welken naam om straks te vermelden redenen de rigting, aan de heterogenie tegenovergesteld, wordt aangeduid, aan deze laatste - hoe wij over de zaak denken. Dat wij aan vele der besproken wezens geene voortplantings-werktuigen of verrigtingen waarnemen is een gevolg van hunne uiterst geringe grootte en de betrekkelijke onvolmaaktheid onzer mikroskopen. Maar wat wij met zekerheid daaromtrent althans bij sommigen dier wezens waarnemen, geeft ons het volle regt om aan te nemen, niet alleen dat zij ook bij de andere bestaan, maar ook dat de vermenigvuldiging bij allen buitengemeen, ja ongeloofelijk groot is; en de uiterst geringe omvang en de gemakkelijke beweegbaarheid der kiemen en sporen door welke zij zich voortplanten, maakt het niet alleen denkbaar maar zelfs zeer waarschijnlijk, dat deze laatsten in grooten getale overal in de lucht verspreid zijn en kleven aan alle met deze in aanraking komende voorwerpen. Als, gelijk wij aannemen de ruimte vervuld is met de natuurlijke dragers van leven, dan is er geene reden om er zich over te verwonderen dat overal, waar de omstandigheden het toelaten, dat sluimerende leven ontwaakt, zich ontwikkelt en vermenigvuldigt. En welke die gunstige voorwaarden zijn, leeren ons de proeven zelven: nl. organische stoffen, in een zekeren graad van vochtigheid, want in droogen toestand vertoonen zij nimmer sporen van leven, eene zekere, niet te lage noch te hooge, temperatuur, en de aanraking althans tijdelijk met de lucht of met voorwerpen die zelven met de lucht in contact zijn geweest. De onderstelling dat kiemen en sporen overal aanwezig zijn (dit is de beteekenis van het woord panspermie) verklaart op natuurlijke wijze alles wat gij als een bewijs voor uwe stelling aanziet. En wat de verrotting aangaat, die gij als de oorzaak van het leven beschouwt, zij is voor ons veel meer het gevolg daarvan; zijn niet de rottingsverschijnselen
gelijksoortig met de gisting van suiker en dergelijke chemische veranderingen van organische stoffen? En voorlang heeft men toch reeds gewe-
{==107==} {>>pagina-aanduiding<<}
ten, dat niet de gistende suiker gist voortbrengt, maar de gist de gisting van suiker veroorzaakt.
Men gevoelt oogenblikkelijk, dat de quaestie, aldus geformumuleerd, vatbaar is om door proefneming verder gebragt te worden. Reeds in het midden der vorige eeuw ziet men dan ook een experimenteele strijd over het vraagstuk ontstaan tusschen twee katholieke geestelijken, beiden beoefenaars der natuurwetenschap, Needham in Engeland en de abt Spallanzani van Pavia. Een korte aanduiding van de wijze waarop die strijd werd gevoerd, is zeer geschikt om een denkbeeld te geven van de groote mocijelijkheden die aan de experimenteele toetsing van het vraagstuk verbonden zijn, en om ons tevens de geheel verschillende stelling te doen zien welke de beide systemen tegen over het experiment innemen.
Needham, die de partij der heterogenisten was toegedaan, stelde zich voor om de hypothesen der panspermisten op de volgende wijze te toetsen. Hij nam organische vloeistoffen, die hij vooraf aan de kookhitte onderwierp, met het doel om de kiemen en sporen die daarin volgens de theorie der panspermisten aanwezig konden zijn, te dooden. Hij bragt daarop deze vloeistoffen in glazen toestellen, die zij slechts gedeeltelijk vulden, zoodat zij daarin met lucht in aanraking waren, en sloot deze toestellen daarna op zoodanige wijze af, dat de communicatie van den inhoud met de buitenlucht nu voor goed was opgeheven. De toestellen werden daarop, - ten einde ook de kiemen te dooden welke de panspermisten mogten onderstellen aan de binnenwanden van het glas te kleven, of voorhanden te zijn in de mede ingesloten lucht, - in kokend water gebragt en daarin gedurende eenige minuten gehouden. Op deze wijze meende Needham was te gemoet gekomen aan al de bezwaren wclke de panspermisten konden maken, en daar hij nu waarnam dat de vloeistoffen in de zoo voorbereide toestellen steeds na eenigen tijd met mikroskopische wezens bevolkt waren, beschouwde hij, en met hem vele anderen, waaronder b.v. ook de groote Buffon, zijne proeven als beslissende bewijzen voor de waarheid der heterogenie.
Maar Spallanzani oordeelde anders. Juist het ontstaan van levende wezens, merkte hij aan, bij de proeven van Needham was het sprekend bewijs, dat de handelwijzen door hem gevolgd om de kiemen en sporen te dooden onvoldoende waren. Zet de verwarming der gesloten toestellen in kokend water een uur,

{==108==} {>>pagina-aanduiding<<}
anderhalf uur voort, en de vloeistoffen en de lucht in de flesschen zullen blijken volkomen onvruchtbaar te wezen. Alleen dit, het onvruchtbaar blijven, is het bewijs dat de kiemen gedood zijn.
Waarop Needham antwoordde: wat gij noemt de kiemen te dooden door aanhoudende warmte, is niets anders dan een martelen uwer vloeistoffen, waardoor de vormkracht, die de natuur aan de levende stof mededeelde, spoorloos wordt vernietigd en waarbij de lucht van haar vermogen om het leven te onderhouden wordt beroofd. 1)
Het is duidelijk dat op dezen weg geen afdoend resultaat te verkrijgen is; de beteekenis van de waargenomen feiten, het al of niet ontstaan van levende organismen, is voor beide partijen eene verschillende, en zoolang daarin geene overeenstemming is gebragt, blijft de strijd een duel met degens op 20 pas afstand.
Men zal welligt vermoeden dat Needham in dit opzigt eene grootere waarschijnlijkheid op zijne zijde heeft, dan zijn tegenstander, wanneer hij beweert, dat de toestellen slechts weinige oogenblikken in kokend water behoeven te verblijven om zeker te zijn dat alle daarin voorkomende organismen en kiemen gedood zijn. Uit de teederheid van den bouw der mikroskopische wezens, uit de eenvoudigheid hunner organisatie en levensfunctien is men alligt geneigd af te leiden, dat zij weinig weerstand kunnen bieden aan den ongunstigen invloed van uitwendige omstandigheden. Die gevolgtrekking is evenwel niet volkomen juist; dieren van eenvoudiger organisatie en van eenvoudiger levensfunctiën kunnen juist dien ten gevolge het leven bewaren onder omstandigheden, die hooger georganiseerde wezens onmiddellijk den dood zouden aandoen. Van de infusoriën is het bewezen dat zij snelle en belangrijke afwisselingen van temperatuur zonder letsel kunnen ondergaan. Maar er is meer. Het is bekend dat het eiwit, in den toestand waarin het in de vogeleieren niet alleen maar ook in alle dierlijke en plantaardige weefsels wordt aangetroffen, dus opgelost in water, stolt, wanneer het aan de temperatuur van kokend water wordt blootgesteld. Maar de

{==109==} {>>pagina-aanduiding<<}
scheikundigen hebben aangetoond, dat datzelfde eiwit, indien het eerst bij gewone temperatuur wordt gedroogd, in droogen toestand uren lang aan een warmtegraad van 100o kan worden blootgesteld, zonder de eigenschap te verliezen van na bekoeling zich weder in water, met al zijne oorspronkelijke eigenschappen, op te lossen. De ervaring heeft nu geleerd, dat het leven bij de infusoriën en de levensvatbaarheid van hunne kiemen evenmin worden vernietigd wanneer zij in geheel droogen toestand aan de hitte van kokend water of zelfs daarboven worden bloot gesteld. Hetzelfde geldt ook voor de sporen van schimmels.
Men kan deze wezens op het mikroskoopglaasje laten uitdroogen en in dien toestand jaren lang bewaren; na bevochtiging ziet men weldra het sluimerende, maar niet vernietigde leven weder ontwaken. De toepassing hiervan op de straks vermelde proeven volgt van zelf. Indien de lucht kiemen en sporen bevat zijn dezen daarin ongetwijfeld als drooge mummien voorhanden; en het is dus klaar dat de kortstondige inwerking van eene vochtige hitte van 100o nog geene genoegzame waarborgen geeft voor de vernietiging van hunne levensvatbaarheid.
In lateren tijd - in het tijdperk dat wij beleven - zijn door onderscheidene natuuronderzoekers, soortgelijke proeven genomen, waarvan het onnoodig is de bijzonderheden te bespreken, te meer daar zij niet allen regtstreeks betrekking hadden op het vraagstuk der heterogenie. Meest stelden zich die onderzoekers, waartoe behalve Schwann, Schulzeen, Schröder en Dusch, ook onze landgenoot Dr. van den Broek behoort, meer ten doel na te gaan, welken invloed de lucht op het ontstaan van de rottingsverschijnselen in organische ligchamen uitoefent, en wordt daarbij de vraag naar het al of niet voorkomen van levende wezens in deze laatste of geheel ter zijde gesteld of slechts van ter zijde besproken. Wanneer wij intusschen bedenken dat het ontstaan van levende organismen in organische stoffen steeds vergezeld gaat van de verrotting dezer laatsten, (de vraag welke van beide verschijnselen als oorzaak te beschouwen is, laten wij voor het oogenblik daar) dan kunnen ook aan deze proeven argumenten ontleend worden voor ons doel.
Wanneer men een organisch aftreksel, na het lang genoeg gekookt te hebben om zeker te zijn dat alle mogelijke daarin voorhanden organische wezens en hunne eitjes, kiemen of sporen gedood zijn, aan den invloed der gewone dampkringslucht

{==110==} {>>pagina-aanduiding<<}
blootstelt, dan ontstaan daarin steeds en gelijktijdig met de gewone rottingsverschijnselen infusoriën en schimmels, hetgeen bewijst, dat de vatbaarheid om levende wezens voort te brengen of te onderhouden, (de onderstelde vormkracht der heterogenisten) door die koking niet is vernietigd. Maar rigt men het toestel, waarmede de proef wordt genomen zoodanig in dat de lucht, die tot het gekookte vocht toetreedt, daarmede niet in aanraking kan komen zonder eerst op haren weg blootgesteld geweest te zijn aan eene hooge temperatuur (zwakke gloeihitte) of aan den invloed van vitrioololie en dergelijke sterkwerkende scheikundige stoffen, of wel nadat zij is gefiltreerd door digte lagen boomwol, papier of soortgelijke vezelachtige stoffen, dan ontstaan er òf geene òf gewijzigde rottingsverschijnselen; en worden deze vloeistoffen mikroskopisch onderzocht, dan blijkt tevens in de meeste gevallen, - wanneer geene verrotting ingetreden is altijd - dat er geene organismen zijn ontstaan.
Van veel gewigt en naar het schijnt niet genoeg gewaardeerd zijn de hiertoe betrekking hebbende proeven van Van den Broek; deze toch wist de door alle vroegere en latere onderzoekers noodzakelijk bevonden koking der organische vloeistoffen te vermijden. Het gelukte hem, dierlijke vloeistoffen: bloed, urine, eiwit, onmiddellijk uit het ligchaam (of uit het ei) en zonder dat zij ook maar een oogenblik in aanraking kwamen met de gewone lucht, over te brengen in ruimten, waar zich gegloeide of door boomwol gefiltreerde lucht, of gegloeide zuurstof bevond. Zoo er immer sprake kon wezen van eene levensvatbaarheid der organische stoffen op zich zelve, dan had zij zich in deze proeven moeten openbaren. En wat zag Van den Broek, zelfs na jaren lang deze vloeistoffen op de beschrevene wijze en onder overigens voor de rotting en voor de ontwikkeling van levende wezens gunstige omstandigheden bewaard te hebben? Of in het geheel geene verandering, òf eene scheikundige ontleding, geheel verschillende van die welke in aanraking met de gewone lucht ontstaat, en daarenboven hij het mikroskopisch onderzoek geen spoor van infusoriën of schimmels. 1)
De algemeene gevolgtrekkingen die wij uit deze verschillende

{==111==} {>>pagina-aanduiding<<}
proeven kunnen afleiden zijn ongunstig voor de denkbeelden der heterogenisten. De resultaten, die daardoor verkregen zijn, laten zich alleen verklaren wanneer wij aannemen, dat de dampkring vervuld is van levensvatbare kiemen, die slechts op een vruchtbaren bodem en gunstige omstandigheden wachten om zich te ontwikkelen. Deelen van planten of dieren in zekeren toestand van vochtigheid of in oplossing en een zekere mate van warmte, zijn daartoe de eenige voorwaarden. Wordt echter de lucht, waarmede deze in aanraking komen, vooraf op zoodanige wijze behandeld dat de daarin onderstelde kiemen worden teruggehouden (filtreering door boomwol) of gedood (gloeijing of blootstelling aan sterkwerkende stoffen), dan blijven de organische voorwerpen, mits zij zelven geene levende wezens of kiemen bevatten, - geheel onvruchtbaar en levenloos.
Wat ontbreekt er nog aan de volledige overwinning der panspermie? Het antwoord op deze vraag zal de belangstellende lezer in het volgende nummer van dit tijdschrift vinden.




John Hamming Speke.

In de maand October des vorigen jaars, - 't is al onzen lezers uit de dagbladen bekend, - leed de wetenschap, bepaaldelijk die der land- en volkenkunde een belangrijk en treffend verlies. Kapitein Speke, de beroemde ontdekker van de Nijlbronnen, is, terwijl hij zich in zijn vaderland gereed maakte tot een nieuwe togt naar Afrika's binnenlanden, alleronverwachtst en op noodlottige wijze om het leven gekomen. Ieder weet, hoe. Op de jagt, bij het overspringen van een muurtje, ging plotseling de haan van zijn geladen geweer over, en....John Hamming Speke was voor zijne betrekkingen en vrienden, voor zijn vaderland, voor de wetenschap en die haar liefhebben, verloren.
Grillige loop van het lot! Speke - gedurende zooveel jaren aan tallooze gevaren van de ergste soort gelukkig ontkomen; meer dan eens reeds in Engelsch Indië op zijne avontuurlijke jagten en later ook weder op zijne togten door Afrika bijna als van onder de klaauwen der roofdieren gered; in den loop zijner ontdekkingsreizen eens zoo-goed-als, een andermaal werkelijk gevangene van de meest bloedgierige inlanders, maar beide keeren door voorzichtigheid en beleid aan een schier wissen dood

{==112==} {>>pagina-aanduiding<<}
ontsnapt; met zijn ijzeren lichaam en gehard gestel de ontelbare, voor zoovelen reeds doodelijke vermoeijenissen, ontberingen, klimaatziekten aan zulke ontdekkingstogten verbonden, ongedeerd te boven gekomen; - diezelfde Speke sterft in zijn vaderland, waar hij kwam rusten van zijne vermoeijenissen en voor nieuwe zich voorbereiden, den meest roemloozen en ellendigen dood, den dood der onvoorzigtigheid, - door een schot uit zijn eigen duizendwerf beproefd jagtgeweer! Het is als de veel-bevaren zeeman, die tal van stormen en orkanen op den onbetrouwb'ren oceaan trotseerde en ten slotte verdronk in een trekvaart! Het is als de Amerikaansche stoker-machinist, die vuur en smook en kolendamp haast beschouwen mogt als zijn levenselement en in zijn eigen huis omkwam, verstikt door den damp van een kole vuurs in zijn slaapvertrek.
Wij komen later in dit tijdschrift op Speke's ontdekkingstogten en haar gewigt naar aanleiding van het thans reeds in drie talen verschenen dagboek zijner reizen terug. Thans, bij zijn welgelijkend portret den lezer hier aangeboden, slechts het volgende ter herinnering:
Speke was tot 1856 officier in werkelijke dienst van het Engelsch-Indisch leger. Daar had hij zich door moed en koelbloedigheid, door bekwaamheid en beleid bijzonder onderscheiden, niet het minst op de groote Indische gouvernements-jagten. Toen nu het Britsch aardrijkskundig genootschap te Londen besloten had tot het uitvaardigen eener wetenschappelijke zending tot onderzoek van de oostelijke binnenlanden van Afrika, inzonderheid tot opsporing van de nog altoos onbekende Nijlbronnen, vond het in hem benevens in zijn vriend en krijgsmakker Burton de mannen, die men meende te behoeven. Hun eerste togt ving aan in 't midden van 1856, van Berbera uit, een kleine stad op Afrika's Oostkust aan de golf van Aden gelegen. Deze eindigde echter zeer spoedig met den weinig gelukkigen uitslag, dat zij door de woeste stam der Saumalis aangevallen werden, waarbij Burton gewond werd, terwijl Speke in de handen der inboorlingen viel, maar nog gelukkig wist te ontsnappen. - Weldra daarna, in Jan. 1857, aanvaardden zij op nieuw hunne reis; ditmaal echter niet van Berbera maar van het bekende eiland Zanzibar uit (6o 26' Z.b.) en op het vaste land van de daar tegenover gelegen haven Bagamoyo. Ook ditmaal moesten zij spoedig terugkeeren, thans door gebrek aan de noodige uitrusting en zware ziekte. In Junij 1857 hervatten zij den togt

{==t.o. 112==} {>>pagina-aanduiding<<}


{== afbeelding 
	
D.H. Speke==} {>>afbeelding<<}
    


{==113==} {>>pagina-aanduiding<<}
ten derden male en kwamen in Maart 1858 bij het beroemde meer Tanganika, dat zij in kaart bragten, maar 't welk hun tevens bleek niet de moederbron van Egypte's hoofdrivier te zijn. Weder door ziekte tot terugkeeren gedwongen, bleven zij een poos te Kaseh (5o Z.b. en 30o 36' O.l.). Terwijl Burton nog ziek was, ondernam Speke alleen een klein togtjen naar het Noorden, en ziet - bij die gelegenheid had hij het geluk het meer Ukéréwé te ontdekken, dat hij naar zijn koningin het Victoria-meer doopte, en reeds terstond als het groote water-reservoir beschouwde, waaruit de Nijl zijn oorsprong neemt. Hij kon zich toen echter daarvan de zekerheid niet verschaffen. Naar Kaseh en van daar met Burton naar Zanzibar en het vaderland wedergekeerd, maakten zij hunne ontdekkingen openbaar en werden met de gouden medaille van het genootschap bekroond. Op nieuw aanvaardde Speke in 1860, ditmaal niet met Burton, maar vergezeld van zijn vriend, kapitein Grant, de reis. Wederom ging het van Zanzibar uit en vervolgens, met een karavaan van 800 man, de binnenlanden in. Na ontelbare moeijelijkheden, vermoeijenissen en gevaren te hebben overwonnen, mogt alleen de eerste, Grant was ziek geworden, den 28 Julij 1862 eindelijk de voldoening smaken, den schoonen waterval te aanschouwen, dien hij den ripon-val doopte, waarmede de wateren van het Victoria-meer zich uitstorten in de bedding van den Nijl. In meerdere bijzonderheden te treden is ons thans niet vergund. Genoeg. Voor zich-zelf volkomen verzekerd de bronnen van den Nijl te hebben ontdekt en het groote raadsel van zooveel eeuwen te hebben opgelost, wendde Speke zich nu - altijd zoo digt mogelijk den loop van den Nijl volgende - naar Chartum, waar hij den 23 Febr. 1863 aankwam en van daar naar Kaïro en Alexandrie. Van zijn 800 reisgenooten die met hem van Zanzibar waren vertrokken, waren slechts 8 met hem gebleven. De overigen waren gedood,
ziek achtergebleven, ontslagen of gevlugt. Na een afwezigheid van 3 jaar en 2 maanden kwam hij in zijn vaderland terug.
Het hierbij gevoegd portret is in steen gebragt naar de schoone staalgravure vooraan in zijn dagboek geplaatst, die op haar beurt is genomen naar een zeer getrouwe photografie. Men ziet hem hier omringd van zijn instrumenten, tot wetenschappelijke waarnemingen steeds hem vergezellende, zijn trouw en ten slotte zoo trouweloos jagtgeweer nevens zich, en het Victoria-meer op den achtergrond.
J.W.B.






{==114==} {>>pagina-aanduiding<<}

Een ontzettend koopjen.

Nieuwe bijdrage tot kennis van de zeden en usantiën der Europeesche Maatschappij in Nederlandsch-Indië. 1)

Door Jan van Houten.

- ‘Und das hat mit ihrem Singen Die Loreley gethan.’

heinrich heine.

I. Een gepensioneerd assistent-rezident.

Jan Willem Brandelaar was nog voortdurend eerste klerk op een groot handelskantoor in de Stad (Oud-Batavia). Nog altijd was zijn gelaat doodsbleek, - nog altijd klonk zijne stem zeer indrukwekkend; zijn leven vloeide kalm en zonder sterke aandoeningen voorbij. Als zijne ambtsbezigheden omstreeks vier uren afgeloopen waren, rolde zijne bendi (tilbury) met kalme waardigheid het voorplein van 't Marine-Hôtel binnen. Dan stapte hij steeds met zekere deftigheid uit zijn rijtuig en gaf hij zijne orders voor den avond aan zijn koetsier, die spoedig achter van de bendi was afgesprongen, om het paard bij den teugel stalwaart te voeren. Daarna trad hij zijne kamer binnen - het vertrek, 't welk hij reeds zeven jaren als bachelor bewoond had.

{==115==} {>>pagina-aanduiding<<}
Daarna maakte hij zich lekker en sliep hij soms eene pooze op zijne sofa. Omstreeks vijf uren nam hij een bad, en kleedde hij zich, om tegen zessen eene kleine wandeling langs Molenvliet of Rijswijk te maken en een half uur later zich onder de habitués en logeergasten van het Marine-Hôtel te mengen. Dan dronk hij nimmer iets, zoo als de baren deden. Dan sprak hij zeer weinig en andwoordde hij met monosyllaben. Als er voor het diner gescheld werd, bleef hij soms nog eene pooze achter en kwam hij eindelijk met de uiterste achteloosheid zich op zijn zetel vleyen, hoofdknikken uitdeelend aan diegenen der gasten, welke hij nog niet gezien had. Aan tafel werd Brandelaar stilzwijgend door ieder der aanzittenden als eene autoriteit in het goed- of afkeuren der spijzen beschouwd; sprak hij, dan volgde er een choor van eenstemmige zielen, die hem allen luide hun bijval te kennen gaven. Doch dit betrof alleen de vraag of de soep deugde, of de visch goed was toebereid, of het vleesch redelijk mocht genoemd worden. Buiten dezen kring strekte zich Brandelaars autoriteit niet uit. Met zijne buren aan tafel, op eene enkele uitzondering na sints jaren dezelfde, begon hij niet te spreken, voordat de vruchten werden opgedragen. Wanneer echter de cigaren te voorschijn kwamen en men er zich toe zette het rantsoen wijn van dien dag langzaam geheel te doen verdwijnen, schoof Brandelaar zijn stoel wat af en liet hij, achterover leunend, zijne basstem van tijd tot tijd hooren.
Een van zijne buren voerde daar meestal den boventoon. Deze had een zeer fatsoenlijk uiterlijk, was keurig in 't wit met een extra-specialiteit van faux-cols en elegante dassen. Hij droeg zijn sluik blond hair midden op 't hoofd gescheiden, en liet altijd zeer opvallend zijne glinsterende witte tanden zien. Hij sprak zeer doordringend schel, maar hoogst fatsoenlijk, en had de gewoonte bij elk gezegde van eenig gewicht de oogen half te sluiten. In 't algemeen kon men niet bemerken, dat zijne gesprekken met grooten eerbied werden gevolgd, daar men hem soms zonder eenig exkuus in de rede viel en over iets gants anders een nieuw gesprek aanving. Sommigen evenwel luisterden naar hem en boven alle tegenspraak was het feit verheven, dat hij op zeer ‘gedistingeerde’ wijze redeneerde en ook in zijn geheelen persoon zeer ‘gedistingeerd’ was. Doch er was het een en ander onder de antecedenten van dien netten heer 't welk enkelen nog steeds in 't geheugen lag en hun een weerzin

{==116==} {>>pagina-aanduiding<<}
tegen hem inboezemde. Men wist algemeen: dat hij een half jaar na zijne aankomst uit Europa eenhuwelijk had gesloten met de dochter van een rijk grondbezitter in Buitenzorg, dat er iets zonderlings was voorgevallen tusschen hem en eene zeer knappe goevernante, dat er een duël had plaats gehad, waarbij wederom iets zeer zonderlings was voorgevallen en waarbij zijn vijand de verloofde der genoemde knappe goevernante bleek te zijn. Daarna had men eene feitelijke scheiding tusschen de jonggehuwden zien tot stand komen, en was de nette heer met de glinsterende tanden onder de habitués van 't Marine-Hôtel opgenomen. En Brandelaar, die hem kende, had hem een weinig geprotegeerd en het diepste stilzwijgen over het voorleden bewaard. Hij was tweede kommies ter Goevernements-Sekretarie en voerde den titel - reeds was het te vermoeden - van Jhr. Eduard van Spranckhuyzen.
De vruchten waren juist opgedragen. Brandelaar greep een paar mangistans en schonk een glas wijn in. Daarna zag hij met eenige levendigheid om zich heen en knikte zonder reden tot een zijner buurlieden, een jong mensch met lang zwart hair en een spitsen neus.
- ‘Stil, hè!’ - galmde Brandelaar - ‘nu Van Starrenborg vertrokken is!’
Met Van Starrenborg bedoelde de spreker een zeer levendig en zeer levenslustig advokaat, een gast aan de tafel in vroegere dagen, die onlangs vertrokken was naar het vaderland, om te trouwen.
- ‘Ja, wel stil!’ - andwoordde de aangesprokene. - ‘Ik ben nog lang niet op mijn gemak. Ik weet met mijne vrije avonden geen weg!’
- ‘En hij plaagde je nog al, Max!’ - zei Brandelaar weêr.
- ‘Onzin! Hij maakte me lekker en liet me versjens opzeggen! 'n Patente vent! Alles is duf, nu hij weg is!’
- ‘Hola, mijn waarde! Men amuzeert zich nog al wel in ons voortreffelijk Batavia. Gisteren bij voorbeeld was je nog heel aardig opgewonden bij Buys. En Saturdag weêr bal in Concordia,- dan mag je weer je hof maken aan Mevrouw Dubois, aan Mevrouw Buys, aan Mevrouw Ruytenburg, aan Jufvrouw Serpensteyn.....’
- Soedah! soedah!’ - schreeuwde Max, die driftig om api (vuur) begon te vragen, ten einde de aandacht op iets anders te vestigen en er dadelijk bijvoegde:

{==117==} {>>pagina-aanduiding<<}

- ‘Maar is er van avond niets te doen Van Spranckhuyzen?’
Jonkheer Eduard blies eerst eene duchtige rookwolk in de lucht en zei toen doodbedaard:
- ‘Ik weet het niet!’
- ‘Er is Woensdags nooit veel’ - merkte Brandelaar op - ‘ik ga naar mijne kamer en verwacht een bezoek van den onvolprezen Pénurot! Kom jelui ook?’
- ‘Wat wil je met dien gek doen?’ - vroeg Van Spranckhuyzen.
- ‘Praten!’
- ‘Bah! Dan ga ik zien of ik ergens een partijtjen kan maken!’
- ‘Maar ik kom!’ - riep de jonkman, welken de anderen Max noemden.
- ‘Braaf!’ - bromde Brandelaar, - ‘zie, dat je nog een paar engageert, om meê te komen. Ik ken Pénurot volstrekt niet. Ik zag hem gisteren voor 't eerst bij Buys en heb hem in opgewondenheid voor van avond geïnviteerd. 't Is een mooi koopjen!’
- ‘Dat zal nog moeten blijken! Pénurot is soms subliem..........’
Maar hierop zwegen de heeren, terwijl Van Spranckhuyzen zijn stoel met luid gedruisch over den marmeren vloer wegschoof en zich driftig uit de pendoppo verwijderde.

Anderhalf uur na dit gesprek vinden we Brandelaars kamer op luisterrijke wijze verlicht. De deuren zijn wijd geopend en Brandelaars lijfjongen Ketjil ligt met de tali-api op den drempel te dommelen, in afwachting van de dingen die komen zullen. In het vertrek zit de eigenaar nog geheel alleen op zijn schommelstoel zich heen en weêr te wiegelen, te gapen en te rooken. Daar klinkt een vlugge tred over het steenen plaveisel der kleine voorgaanderij. Brandelaar ziet op en bemerkt met eenige verwondering, dat Jonkheer Eduard van Spranckhuyzen vrolijk binnentreedt.
Ketjil is opgesprongen en draagt een luyerstoel voor den binnentredenden gast aan.
- ‘Was er niemant in de Harmonie?’ - vraagt Brandelaar.
- ‘Geen enkel redelijk schepsel! Reeve zat er met zijn klub, maar je weet, dat we sints het duël........’
- ‘Hm, hm!’ - liet de gastheer hooren met dat onbeschrijfelijk maleisch keelgeluid, 't welk eene vage toestemming moet uitdrukken.
- ‘Die Reeve is een pretentieus troupier en mijn broêr Hektor is maar weinig beter!’
- ‘Hoe sta je nu met je broêr?’

{==118==} {>>pagina-aanduiding<<}

- ‘Zoo, zoo! Een paar maanden na de affaire, kwam hij me weêr opzoeken, om eens te zien hoe ik den toorn van sommige gemoedelijke bataviasche dames wist te dragen. Hij sprak alleen van zijne Caroline en van zijn aanstaand huwelijksgeluk. Maar het schijnt, dat de kleine vuurroode Papa Deeselaar niet razend veel kan doen, want de zaak blijft zoo. Hektor verwacht elken dag overplaatsing naar de “Buitenbezittingen,” zoo als ze op de Sekretarie zeggen!’
- ‘A propos kom je bij de Deeselaars?’
- ‘Laatst ben ik er even geweest, maar de lui bleven uiterst koel. Gelukkig zag ik Mevrouw Ruytenburg, die altijd heel wel is, zooals je weet. Ik hoorde van haar nog al't een en ander nieuws!’
- ‘Uit Buitenzorg?’
- ‘Natuurlijk! De deugdzame meneer en mevrouw Outshoorn zijn naar het verste bergdistrikt van Bokkermans landen verzonden, omdat Lucy en de andere jonge dames geen vrede konden bewaren met de jonge mevrouw. Lucy blijft altijd zeer kwaad gehumeurd en spreekt met niemant. Je weet, dat ze eenvoudig: “Neen!” zei, toen Papa Bokkerman haar vroeg of ze eene separatie begeerde. Ze wil naar Batavia, maar Ruytenburg schijnt er niet aan te denken, om haar bij zich aan huis te ontvangen. De dwaze vent wil Outshoorn en zijne vrouw hebben en het is waarschijnlijk, dat we het beminnelijk tweetal over eenigen tijd zullen zien verschijnen. Mevrouw Ruytenburg rocpt nu al over de soesah (moeite.) 't Is tegenwoordig eene zonderlinge verhouding tusschen haar en Ruytenburg! Gelukkig helpt de goevernante haar zooveel mogelijk!’
Brandelaar glimlachte vlugjens en sprak:
- ‘'n Kapitale dame, die jufvrouw Serpensteyn! Maar bizonder mooi vind ik haar niet.’
- ‘Dat is tot je dienst, Brandelaar! Maar ik ken hier niemant onder de bataviasche dames, die zoo door en door fatsoenlijk is!’
Brandelaar zweeg en wierp zijn cigaar naar buiten. Na eene pauze, zeide hij:
- ‘En is er niets gekomen van je diplomatische depèches naar Mevrouw Van Spranckhuyzen?’
- ‘In Gods naam wees toch diskreet en spreck er niemant over!’
- ‘Wees bedaard amice! Ik houd niet van praten! Hoe is de zaak afgeloopen?’

{==119==} {>>pagina-aanduiding<<}

- ‘Mevrouw Ruytenburg vermoedt, dat de ouwe Bokkerman de brieven heeft ver-donkere-maand. Geen letter andwoord!’
- ‘Lucy is koppig, he?’
- ‘Ja, maar au fond houdt ze van mij. En de zaak heeft nu lang genoeg geduurd.....’
Jonkheer Eduard kneep bij deze woorden zijne oogen volkomen dicht. Hij boog zich voorover naar Brandelaar, maakte eene niet raadselachtige geste met duim en index der rechterhand en fluisterde:
- ‘Ik zou Mevrouw Van Spranckhuyzen met genoegen weder ten mijnent ontvangen!’
Er volgde een oogenblik stilzwijgen. Driftige stappen in de gaanderij kondigden een nieuwen bezoeker aan. Na een paar sekonden trad het jonge mensch met lang zwart hair en spitsen neus binnen, dien men aan tafel Max had genoemd.
- ‘Is de onsterfelijke Pénurot nog niet gekomen?’ - vroeg hij aanstonds met de eigenaardige opgewondenheid, die hem karakterizeerde.
- ‘Neen! Ga zitten! - Ketjil! Bawa minoeman! (Breng dranken!)’
Max ging zitten op den stoel, door Ketjil weder ijlings aangeschoven; hij wierp zijn zonderlingen grijs-vilten bandieten-hoed in een hoek van 't vertrek. Max heette eigentlijk Maximiliaan, en voorts was zijne familie-naam Maaning Scheinman. Hij was om zijne algemeen erkende bekwaamheid in oostersche talen bij de Goeverncments-Sekretarie tot tweeden kommies bevorderd en zocht met de hem persoonlijk kenmerkende veranderlijkheid eene plaatsing op een handelskantoor, schoon hij van 't overige met zeer weinig begaafdheid voor den handel was toegerust. Hij was van middelmatige lengte, tenger tot mager wordens toe in gelaatstrekken en ledematen. Hij bezat levendige bruine oogen, welke zich bij zijn bleek wezen en puntigen neus op de zonderlingste wijze aansloten en eene zeer karakteristieke uitdrukking aan zijn gantsche voorkomen schonken. Maximiliaan, was zeer gezien bij dc jongelui en de dames te Batavia: in de eerste plaats, omdat hij eene onverstoorbare vrolijkheid bezat en altijd zijn lust voor gezelligheid en konversatie deed blijken; in de tweede plaats, omdat hij dichter was en soms in opgewonden oogenblikken komische versregels improvizecrde, en in de derde plaats, omdat hij aan eene chronische verliefdheidskwaal laboreerde, die van de eene schoonheid op de andere oversloeg,

{==120==} {>>pagina-aanduiding<<}
met al de overijling van een grillig, overgevoelig gemoed, schoon jong-getrouwde dames tot zijne bijzondere protégées behoorden. Maar in den grond was Maximiliaan Maaning Scheinman een uitmuntend jong-mensch, met een ridderlijk gemoed en voortreffelijke beginselen: een coeur-d'or, zooals ieder getuigde.
- ‘Daar is uitstekend nieuws!’ - begon hij, terwijl Van Spranckhuyzen en de gastheer zich met groote bedaardheid een glas arak met water gereed maakten.
- ‘Welk nieuws?’ - vroeg Brandelaar.
- ‘De beide dames Nuyts van Weely zijn met de Thetis uitgekomen! Reeve heeft ze gezien en is enthoeziast over hare schoonheid en élégance. Ik was even in de Harmonie en sprak den advokaat Dubois, die ze reeds ontmoet had. Hij is vol lof over den geest en de knapheid der beide dames!’
- ‘Ik wist niet, dat Van Weely nog zulke volwassen dochters had!’ - riep jonkheer Eduard uit.
- ‘Ik had er van gehoord!’ - dreunde 's gastheers stem. ‘'t Is nog geen jaar geleden, dat Mevrouw Van Weely terugkwam en toen zei ze aanstonds, dat hare dochters binnen kort zouden volgen, maar nog cerst een jaartjen op 't kostschool moesten doorbrengen. Dat weet Hektor wel, Van Spranckhuyzen! want hij is te gelijk met haar uitgekomen.’
- ‘Wij komen niet meer bij de Van Weelys.’ - luide 's jonkheers andwoord. - ‘Die lui protegeeren de Outshoorns en de Dubois' en hunne gantsche côterie van hooggeschatte en eerbiedwaardige christenmenschen - tout ce qu'il y a de plus parfait!’
- ‘En ik kom veel bij de Van Weelys!’ - riep Maximiliaan uit. - ‘Ik durf volhouden, dat geen van de familiën hier met zooveel takt en smaak ontvangt! Ze zijn soms een ziertjen hoog en ceremoniëel, maar dat hoort zoo bij de betrekking van den heer des huizes. Van daag over acht dagen is er receptie - 't zal fameus zijn, fameus!’
Maar Jonkheer Eduard keek met een blik vol stillen toorn naar buiten en dronk zijn glas bij langzame tusschenpoozen leêg. Daarna zong hij binnensmonds een wijsjen uit eene franschen opera en wierp hij zich op en neer in zijn luyerstoel, zonder verder eenige notitie van Maximiliaans andwoord te nemen.
Brandelaar zweeg, zonder partij te kiezen, en moedigde Maximiliaan aan, om brandy-sama-ajer. (arak met water) te nemen. En terwijl deze, onder nadere uitbreiding zijner lofspraak op de

{==121==} {>>pagina-aanduiding<<}
Van Weelys, zijn glas aan Ketjil reikte, om het met water te vullen, klonk er een zware stap op den drempel, en trad de lang verwachte gast, de heer Pénurot, binnen.
- ‘Alleraangenaamst de jongelui bij elkaar te vinden!’ - riep deze aanstonds met eene luidklinkende, schoon wat gebroken stem uit, terwijl hij ieder met bedrijvigheid de hand schudde, onder welke kunstbewerking Jonkheer Eduard eene pijnlijke grimace maakte. Daarna wierp hij zich naast den gastheer neêr, terwijl Maximiliaan plaats maakte - en oogenblikkelijk daarop schreeuwde hij:
- ‘Kassi minoem!’ (Geef te drinken!)
Ketjil staat reeds gereed met eeu mand, waaruit allerlei halzen van flesschen, bierflesschen, wijnflesschen en arakflesschen omhoog steken. Pénurot volgt het voorbeeld der anderen en neemt arak. Daarna ziet hij het gezelschap zeer tevreden aan en wrijft hij zich in de handen. De heer Jean Jacques Guillaume Pénurot heeft iets zeer in 't oog vallends en zonderlings, 't welk reeds bij een eersten blik de aandacht trekt. Zijn gelaat is dofgeel met tallooze rimpels en bezit dat karakteristieke waas, 't welk men met een bastaardterm: gechiffonneerd zou kunnen noemen. Zijne oogen zijn klein, grijs, ingezonken. Zijn stoppelachtig hair, zwart en grijs dooreengemengd, rijst recht overeind op zijn schedel. Zijn kostuum is allerzonderlingst. Hij draagt eene hooge zwarte stropdas op militaire wijze en een rok van blaauw laken, met metalen knoopen en van zeer ouderwetsche snede. Zijn vest is van zwart satijn, hoog toegeknoopt en glanzend van lang gebruik en veeljarige trouwe dienst. Zijn pantalon is van eene grijze stof en in geen beteren toestand, dan het vest. Hierbij voegen zich nog een paar eigenaardigheden. De heer Pénurot maakt een hartstochtelijk gebruik van rappé uit eene kolossale zilveren snuifdoos en bestrooit zijn bovenlip, zijn vest en de problematische sporen van linnengoed, die daaruit te voorschijn komen - met aanzienlijke hoeveelheden snuif. Daarbij haalt hij gedurig een vuilgelen foulard te voorschijn, waarvoor Van Spranckhuyzen de oogen dichtknijpt. Eindelijk prijkt hij somtijds met een wanstaltigen bril van schildpad, als hij iets met aandacht moet zien, of wanneer hij in 't vuur van zijn betoog door de eene of andere beweging zijne opgetogenheid wil te kennen geven.
Hij vormde een allervreemdst kontrast met de gants in 't wit gedoste jongelieden, mocht ook Maximiliaan een licht jasjen van zwart orléans dragen. En toch was de heer Jean Jacques Guil-
{==122==} {>>pagina-aanduiding<<}
laume Pénurot geen baar, hij in zijn europeesch kostuum van ouden stempel. Wellicht was niemant op Batavia zoo door en door oudgast als hij. Hij was jong op Java gekomen, men wist niet van waar en hoe, had een avontuurlijk leven geleid en vele bedrijven uitgeoefend. In dienst van 't nederlandsche goevernement had hij allerlei rangen doorloopen, had hij door velerlei kleine vaardigheden zich onmisbaar weten te maken en was hij eindelijk tot civiel gezachhebber op een der buitenbezittingen gestegen. Tot twee malen toe was hij naar Europa vertrokken, maar telkens had hem het verblijf daar verdroten en zag men hem spoedig weder in Batavia terugkeeren, om op nieuw zijn rusteloos, avontuurlijk leven voort te zetten. Thands had hij eervol ontslag uit 's lands dienst verkregen en zwierf hij doelloos door Batavia. Eene eigenaardigheid van den zonderlingen man was nog, dat hij steeds gebrek aan gereed geld had, schoon hem een redelijk pensioen was toegekend, en dat hij onder de aanzienlijkste mannen der hoofdstad vele beschermers en vrienden bezat. Zijne taal werd voortdurend aaneengeregen door vloekformulen, fransche, engelsche en hollandsche vloeken uit de vischhal en de kazerne.
Hij had zich eenige ongenblikken met opgetogenheid in de handen gewreven. Daarna wendde hij zich tot Brandelaar:
- ‘'n Lekker avondjen gister bij Buys, hè? (engelsche vloek).....ik was zoo op m'n dreef!’
- ‘Buys schenktuitmuntende champanje!’ - galmde de gastheer.
- ‘Rijnwijn, champanje, brandy, alles is er satansch lekker! 'n Uitmuntende vent, die Buys! Waren er meer zoo........! Maar ik heb er ook van die lamme kerels gezien, als die........sche Dunsinger, die altijd volhoudt, dat de Javaantjens het goed hebben. 'k Wou, dat ik hem de waarheid zeggen mocht......(hollandsche vloek). Kasi lagi minoem! (Geef nog een glas!)’
De rijkdom van 's heeren Pénurots verwenschingstermen is zoo groot, dat we, om verwarring te voorkomen, ze geheel zullen achterwege laten of wellicht een paar streepjens zullen stellen tot plaatsvervanging.
- ‘Dunsinger! O! dat is de papa van die charmante dame!’ - had Jonkheer Eduard uitgeroepen. - ‘Heb je daar geen koeplet op, Max?’
Maximiliaan wierp zich achterover en reciteerde met eene komiesch-melancholische stem:

{==123==} {>>pagina-aanduiding<<}


‘Als een vlinder of als een gazelle, lief kind! 
Zweeft ge vlug in den wieglenden wals! 
Maar mijn blik smeekt vergeefs om een oogwenk van u 
En verdwaalt langs.....uw mageren hals!’ 

- ‘Voortreffelijk amice!’ - roept Pénurot, die eene duchtige prise neemt. - ‘Sta me toe u met dit glas mijn kompliment te maken! Weergaâs aardig! - - knap! Ik heb in mijn tijd ook verzen gemaakt, toen ik op de westkust van Bornéo rezideerde, maar ik heb mijn dichterlijken aanleg geheel moeten verwaarloozen, om de belangen van den inlander - van den inlander, mijne heeren! te behartigen!’
- ‘U waart een vader voor uwe bevolking, meneer Pénurot!’ - zegt Maximiliaan. - ‘Dat heb ik overal hooren beweeren! Onder uw bestuur heerschte er welvaart en werd er niemant gekweld of gekneveld!’
- ‘Dankje jongelief! Ik heb mijn best gedaan en mijne Alfoeren nooit bestolen, toen ik assistent in de Minahassa was. Geene drukkende belasting op eigen gezach voorgeschreven, - zoo als Dunsinger en die andere kerels zouden doen met hun gezanik over adat en heerendiensten en hoe die satansche winkel verder heeten mag - -!’

- ‘“De Javaantjens hebben, 't heel wel, meneer! 
En 't batig slot is heel zoet! 
Er hapert niets aan 't Bestuur!” - “Kasian! 
De heeren zijn waarlijk wel goed!”’ 

En Maximiliaan wierp zich wederom achterover en hulde zich in de rookwolken van zijne manilla. Pénurot zette zijn schilpadden bril op en applaudizeerde. Brandelaar deed Ketjil met de mand rondgaan en Maximiliaan vroeg om water met wijn - een bewijs, dat hij zijne dichterlijke stemming door den scherpen prikkel der brandy niet behoefde op te wekken.
- ‘Ik houd meer van je erotische poëzie Max!’ - sprak Van Spranckhuyzen. - ‘De politiek verveelt me nu al bijna twee jaren!’
- ‘Soedah! Geen politiek!’ - valt Pénurot in. - ‘Als meneer Maaning Scheinman eens een avontuurtjen op rijm wou vertellen!’

- ‘De waereld is slecht en de dames zijn slecht! 
Bij voorbeeld: de Veuve Cliquot. 
Vertel ons dus zelf maar wat hartigs en flinks, 
Mijn waarde meneer Pénurot!’ 


{==124==} {>>pagina-aanduiding<<}

- ‘Bravo! Max!’ - juicht de gastheer. - ‘Je bent en veine jongen! Willen we een half fleschjen Moëtte et Chandon voor je bestellen!’
- ‘Trema-kassi (Dank je)! Ik wil mijn dichtaar niet verdrinken! Ketjil! Kassi lagi anggor sama ajer! (Breng meer wijn met water)! Het woord aan onzen hooggeschatten Pénurot!’
- ‘Ik weet voor den - - niets nieuws! Maar geef me eens een mes en een paar kaarten, dan zal ik voor jelui goochelen!’
Het behoorde tevens tot de kleine talenten van den gepensioneerden assistent, dat hij allerlei goocheltoeren met geldstukken, kaarten, messen en cigaren uitvoerde, - schoon sommige zijner intiemen verklaarden, dat hij steeds dezelfde wonderen deed toejuichen. Zoo was het ook met zijne lange verhalen, die meestal een relaas van buitengewone krachtsinspanning, van buitengewone jagersvlugheid en buitengewone ruwheid met buitengewone vloeken behelsden.
Brandelaar hielp hem met groote welwillendheid aan 't goochelen en Jonkheer Eduard zong iets luider, dan te voren. Bij de vele bekwaamheden van den schranderen jonkheer voegde hij nog geenszins het vermogen om veel arak met water te kunnen drinken. Maximiliaan juichte de kunststukken van Pénurot toe en Brandelaar deed champanje ontkurken. De feestelijke stemming van 't gezelschap klom hierdoor tot belangrijke hoogte en de verzen van Maximiliaan vloeiden gestaâg vlugger. Met een gevulden champanjekelk - welken hij ter hoogte van zijn gelaat verhief en waarop hij met de uiterste inspanning tuurde - in de hand, ving hij thands aan eene rij van toostkoepletten te reciteeren, welke met uitbundigen bijval werden begroet.

- ‘Gij blonde doctren van 't kille 
En vochtige Avondland! 
Uw matblaauwe oogjens getuigen 
Het meest van.....gezond verstand! 
 
U, meen ik, hollandsche dames! 
U, britsche schoonen vooral! 
Met de duitsche, mijn waarde Heeren! 
Is het somtijds een ander geval. 
 
Ik denk om die Veilchenaugen 
En 't marmer bleeke gelaat 
Van die dames, waar Heinrich Heine 
Zoo honend satyriesch van praat. 

{==125==} {>>pagina-aanduiding<<}

Een toost aan die blonde kindren 
Van 't vocbtige Avondland! 
Ach waren ze minder sehnsuchtich, 
We schonken ze hart en hand!’ 

De tevredenheid van Pénurot grensde aan het uitgelatene. Hij liep thands het vertrek driftig op en neêr en reciteerde brokken van zijne eigen poëzie, waar niemant naar luisterde. Brandelaar en Van Spranckhuyzen fluisterden saâm. Maximiliaan lag te mijmeren in zijn stoel.
- ‘En thands een lied voor de zwartoogige nonnaas van Javaas gezegenden grond!’ - riep Pénurot tot den improvisator, die ijlings eene afwijzende geste maakte.
- ‘Maar waarom niet?’
- ‘Ze inspireeren me niet!’
- ‘Gebrek aan smaak!’
- ‘Meneer Pénurot!’
- ‘Meneer Maaning Scheinman!’
En de beide sprekers stonden komiesch dreigend tegen elkander over, barstten in vrolijk lachen uit en vingen aanstonds weder aan.
- ‘Je hebt geen verstand van die zaken jongelief! De nonnaas van Java bewogen krachtiger snaren, dan er op jou lier zijn gespannen!’
- ‘Dank u, meneer Pénurot. Ik denk maar aan de platte hollandsche spreuk: ‘Onbekend maakt onbemind!’
- ‘Tant pis pour toi! Je bent nog nooit bij mij aan huis geweest, hè?’
- ‘Neen, waarom?’
- ‘Omdat je dan nonna Sofie, mijn pleegkind, mijne huishoudster zoudt ontmoet hebben, - en ik weet zeker, dat je een lied op haar zoudt maken! Ze ziet er deksels goed uit!’
- ‘Zoo, meneer Pérunot!’
- ‘Ja, meneer Maaning Scheinman! Kom sta op en rijd meê, dan zal ik je eens aan haar prezenteeren! Gaan de andere heeren ook meê?’
- ‘Waarheen?’ - vroeg Brandelaar, die in zijn druk gefluister met Jonkheer Eduard op de woordenwisseling tusschen de beide anderen niet gelet had.
- ‘Naar mijn huis in de Berendrechtslaan, om mijne nieuwe platen en schilderijen te zien!’ - zei Pénurot vlug.
- ‘Ik ga meê!’ - riep Maximiliaan.

{==126==} {>>pagina-aanduiding<<}

- ‘Mijn rijtuig staat u te wachten!’ - voegde de exassistent er bij.
Brandelaar zag Van Spranckhuyzen aan, beiden stonden daarna zonder aarzeling op, en volgden de twee anderen, die reeds vooruitsnelden.

II. In de Berendrechtslaan.

Een palankijn met geopende stores rolde zoo snel mogelijk langs Noordwijk. De heeren, die er binnen in zaten, waren vrij luidruchtig. Men hoorde ze luide zingen en disputeeren. 't Was omstreeks middernacht. Alles was buiten stil en scheen in de diepste rust gedompeld. Het tintelend wit licht van den vollen maan viel over de boomgroepen en de woningen rechts en deed overal bij vooruitspringende lijnen en hoeken de ondoordringbaarste slagschaduwen vallen. Het rijtuig had intusschen Noordwijk eene pooze gevolgd, een zijgang ingeslagen en naderde weldra na eene wijle rijdens de Berendrechtslaan. De zware basstem van Brandelaar klonk uit den palankijn en scheen iets te beweeren, 't welk door het schorre geluid van Pénurot werd ontkend. Plotseling stond het rijtuig stil en sprongen de vier heeren met kluchtige haast te voorschijn. Den koetsier werd bevolen, om te wachten. Daarna snelde men de vier steenen trappen van de voorgaanderij op en begon de heer des huizes met een sleutel aan de deur te rammelen. Het openen der deur scheen echter niet te gelukken, althands Pénurot slaakte allerlei verwarde uitroepingen en beproefde te vergeefs met geweldige rukken tot zijn doel te komen. Eindelijk stond hij plotseling stil, sloeg met den sleutel op de kozijnen en riep met zijne gebroken stem, zoo luid hij konde:
- ‘Sidin! boekah lekas, boekah’........ 1)
Daarop zweeg hij eene pooze, de heeren wachtten zonder te spreken en niets klonk in 't ronde, dan de kirrende zang van het koor der krekels. Oogenblikkelijk echter vangt de vertoornde exassistent weêr met zijn schreeuwen aan, waarop Van Spranckhuyzen hem zwijgend zijn sleutel ontneemt en zeer handig binnen eenige sekonden de deur opent. 't Is raadselachtig duister in het binnenvertrek. Pénurot dringt de anderen voorbij, tast in het donker om zich heen en ontsteekt eindelijk met luide uitroe-
{==127==} {>>pagina-aanduiding<<}
pingen een lucifer. Spoedig branden een paar waskaarsen en plaatst de heer des huizes op eene tafel eenige lampen, welke door Brandelaar en Jonkheer Eduard worden opgevangen en alras ontstoken. Men kon thands duidelijk waarnemen, in welk een soort van vertrek men zich bevond. Een vluchtig rondzien reeds staafde, dat de bewoner op ieder voorwerp den stempel zijner avontuurlijke zonderlingheid had afgedrukt. In de hoeken stonden kamerorgels, draaiorgels en speeldoozen, soms in bonte verwarring, opeengehoopt. Eene zonderlinge menigte kleine tafels, allen met vuurroode kleeden getooid, versperden den vrijen doorgang in de kamer, terwijl in elken mogelijken hoek een luyerstoel of een taboeret was weggeschoven. Maar de zonderlingste verwarring heerschte er vooral in al datgeen, wat de eigenaar tot verciering van zijne woning had meenen te moeten aanbrengen. Op de tafeltjens en de kamerorgels waren allerlei kleine porceleinen figuurtjens saâmgeschikt, en waar die ontbroken hadden, waren ze vervangen door kleine spiegeltjens, door reukfleschjens van allerlei gestalten en met veelkleurige etiketten voorzien, door allerhande toiletgereedschap, tot schuyers en tandeborstels inkluis. Boven eene deur tegenover den ingang hing een hooggekleurd portret van Garibaldi in eene breede vergulde lijst. Wat lager aan den wand bevond zich eene reeks even bontgekleurde vrouwenportretten, wier gloeyende blos en glinsterende oogen, in verband met hare zeer
gedecolletteerde schouders van voorbeeldige blankheid tegen den roetzwarten achtergrond dier konterfeitsels een schreeuwend kontrast maakten. Voorts was elk plekjen aan den wand in beslag genomen door een of ander onbeduidend schilderijtjen of fotografietjen. Hier en daar was eene trofée van jachtgeweeren, rijzweepen, revolvers en krissen.
Zoo spoedig Pénurot ontwaarde, dat het licht helder brandde, greep hij eene zijner speeldoozen en zocht hij naar het sleuteltjen, om haar op te winden. Inmiddels opende hij een kamerorgel, dat gedraaid moest worden, en riep:
- ‘Meneer Van Spranckhuyzen, als je nu eens een - - mooi air uit de Favorite wilt hooren, draai dan eens een oogenblikjen, hè? Tjoba (kom) draai eens wat!’
Jonkheer Eduard gaf hem geen andwoord en begon de schilderijtjens aan den wand op te nemen. Pénurot ging intusschen ijverig voort en deed weldra eene speeldoos een smartelijk tiktak. kend walsjen aanheffen.

{==128==} {>>pagina-aanduiding<<}

- ‘Wat zullen de heeren gebruiken? Sapada! kassi minoeman!’ 1)
Maar Brandelaar en Maximiliaan poogden hem duidelijk te maken, dat hun eerste dorst gelescht was - en wierpen zich elk in een der stoelen aan den wand, uit vreeze een of ander der veelvuldige cieraden van het vertrek te beschadigen. Pénurot was hierdoor echter niet te bewegen en te midden van het geraas, thands door twee speeldoozen te weeg gebracht, hoorde men de stem van den heer des huizes, die eene deur geopend had en driftig schreeuwde:
- ‘Sidin! Sidin! Nenneh! lekas, lekas! Ali, di manah loe setan?’ 2)
En telkens schreeuwde hij luider en heftiger en telkens vormde zijne stem een komischer kontrast met de rinkelende walsjens der speeldoozen. Brandelaar en Maximiliaan schaterden het uit en Van Spranckhuyzen staarde nieuwsgierig door de geopende deur, daar Pénurot verdwenen was en zijn roepen nu uit de achtergaanderij naar voren galmde. Op eens stuift Jonkheer Eduard een stap achteruit. 't Is de gepensioneerde Assistent, die eene zijner bedienden in galop naar binnen duwt. Een zonderlinge glimlach speelde thands om de lippen van Maximiliaan. In plaats van de hoog geprezen Nonna verscheen er eene oude maleische vrouw, die het schilderachtigste exempel van haveloosheid en verval aanbood, 't welk ooit de stoutste fantazie kon droomen.
Met dreigende woorden overstormd bleef ze in de deuropening staan en vestigde de starre, verglaasde blik op de drie vreemdelingen. Het weinige grijze hair zwierde in dunne, lange draden om de rimpels van het bruine, hoekige voorhoofd en de knokige schouders. Hare gantsche figuur scheen uit scherpe hoeken te bestaan. Ze had de rechterhand beschermend opgeheven en ontdekte zoo haar tot op het been vermagerde pols en bovenarm. Ze zag vol stille vrees naar haar meester op, en hijgde van schrik en verbijstering. In de beweeglijke rimpels van haar mond schoot echter een trek, die van machtelooze woede sprak. Maar Pénurot legde, zijne hand ruw op haar schouder en sprak:
- ‘Mijne hoogbejaarde en zeer geachte huisvoogdes, mijne heeren! Nenneh heeft me gekend toen ik maar één paar schoe-
{==129==} {>>pagina-aanduiding<<}
nen bezat en voor twee duiten nassi 1) kocht bij de warong! 2) Eh, kasi tabeh sama toewan-toewan!’ 3).
Maar Maximiliaan was opgestaan en had den driftigen spreker iets in 't oor gefluisterd. Daarop had deze de oude met scheldwoorden weggejaagd en nogmaals de gantsche woning met luid gerucht vervuld. Eindelijk kwamen twee uit den slaap opgeschrikte jongens te voorschijn, die haastig hunne hoofddoeken vastknoopten en aanstonds allerlei flesschen bier, wijn en rum opentrokken. Alleen Brandelaar nam een glas wijn, om de moeite der jongens te loonen. Intusschen bleef Pénurot weg, men hoorde zijne stem niet meer. De drie jongelieden, die begrepen, dat hij verlegen was, om te staven, wat hij beweerd had - Maximiliaan had den twee anderen de aanleiding tot den tocht medegedeeld, - maakten zich vrolijk over zijne aanstaande verlegenheid. Plotseling klinkt een luide kreet, die door eene heldere vrouwenstem werd geslaakt. Het gezelschap in het voorvertrek begint teekenen van nieuwsgierigheid te geven.
Hierna volgde eene lange stilte. Toen klonk weêr de stem van Pénurot luid bevelend en bevende van toorn. Op 't zelfde oogenblik verscheen hij zelf, een jong meisjen bij den arm naar binnen sleurend. Hij duwde haar naar voren tot zij in het volle licht der lampen stond en bleef toen met de armen gekruist over de borst bij de deur staan.
De nieuw-binnengekomene stond met de handen voor de oogen en gebogen hoofd. Maar aanstonds hief ze het hoofd weêr op en zag het gezelschap onverschrokken in 't aangezicht. Hare groote zwarte oogen waren vol tranen, het prachtige zwarte hair golfde los en verward naar omlaag; de kleine hand hield de kabaai met angstige zorg bij den hals vast. Verried reeds de gele tint van 't gelaat, dat zij kleurlinge was, nog duidelijker werd dit voor wie haar oplettender gadesloeg en de eenigzins vooruitpuilende lippen, de beweeglijke neusvleugels en de opwaart loopende ooghoeken had waargenomen. Maar in elk geval was zij schoon, voortreffelijk schoon, op dat oogenblik wellicht dubbel schoon, terwijl hare gantsche gestalte gramschap en schaamte in de allerzonderlingste mengeling uitdrukte.

{==130==} {>>pagina-aanduiding<<}
Ze scheen van haar leger ijlings te zijn opgestaan, de kleine naakte voet gluurde allerbevalligst onder uit den rand van haar sarong en de slinker hand poogde te vergeefs de stroomen van git zwart hair naar achter de ooren weg te schuiven.
De uitwerking dezer verschijning was bij de drie jongelieden zeer verschillend. Van Spranckhuyzen stond langzaam op en ving op nieuw aan, om de schilderijtjens aan den wand te bestudeeren. Brandelaar bleef zonder merkbare verandering zitten. Maximiliaan vloog op en zag Pénurot vragend aan.
- ‘Heb ik je te veel beloofd?’ - had deze gezegd. - ‘Zullen we nu een versjen hooren? Dat kleine meisjen daar is door mij aangenomen, toen ze een wicht van vijf jaren was; - ouders mij alleen bekend en lang dood. Ze volgt me na als een hond, mijne heeren! Ik heb haar een en ander geleerd. Schrijven, Hollandsch spreken, en de rest. Kom Sofie! vooruit, zeg eens wat tegen dien heer met zijn spitsen neus!’
Maar Maximiliaan deelde niet in het luid gelach dat thands door de heeren werd aangeheven.
- ‘Laat haar met rust!’ - smeekte hij.
- ‘Gekheid!’ - riep Pénurot.
En de daad bij het woord voegende trad hij op de kleurlinge toe en vatte haar op nieuw vast bij den arm.
- ‘Adoe!’ 1) - kreet het meisjen.
- ‘Allons! spreken! Lekas! (spoedig) Anders zeg je genoeg, hè?’
En de zonderling schudde haar met geweld heên en weêr. De kleurlinge verdedigde zich zoo goed mogelijk en gaf eindelijk een luiden schreeuw van smart.
- ‘Laat haar los, meneer! Dadelijk zeg ik u. Ge zijt geen gentleman, ge zijt een lafaart! Eene vrouw te slaan! Schaam u, meneer! Ik had altijd nog een restantjen van achting voor u; - maar nu ken ik u! Ik dacht, dat alles een grap of een bluf was, want ik geloofde niets van uw zeggen zoo even, maar nu het ernst wordt, meneer Pénurot, zal ik ook zorgen, dat het ernst blijft! Ga naar je bed man! en slaap uit; - dan kan je me morgen nader spreken!’
Een ontzettend kabaal volgde. Pénurot schreeuwde een stortvloed van verwenschingen en vloog op Maximiliaan toe. Brandelaar poogde hen te scheiden. De kleurlinge was, zoo spoedig

{==131==} {>>pagina-aanduiding<<}
ze vrij werd, naar buiten geslopen. Op hetzelfde oogenblik was ook Jonkheer Eduard verdwenen.

III. Oude en nieuwe kennissen.

Donderdag avond. Alle lampen in de Sociëteit de Harmonie zijn ontstoken. Heden is het soirée musicale. De muziek ruischt vrolijk naar buiten. Rondom het gebouw is een druk gewoel van jeugdige leden en niet-leden der welgeliefde Sociëteit. Eene groote menigte van rijtuigen is op korten afstand gestationneerd. Een goed deel der elegante dameswaereld van Weltevreden is er aanwezig, om, naar den term van sommigen onder haar, te nontonnen. 1) De felle hitte van den dag is een weinig geweken, de starren tintelen als van louter levenslust. De weg, die naar Rijswijk voert, is bezaaid met voetgangers en rijtuigen. De krijschende uitroep van den maleischen waronghouder klinkt galmend uit de verte. Het dreunen van rijtuigen en paarden over den brug naar Noordwijk voltooit het concert van verwarde geruchten en gonzend gedruisch.
De equipaadje van mevrouw Ruytenburg heeft op eenigen afstand van de anderen post gevat. Zij zelve heeft zich achteloos neêrgevlijd op de place d'honneur, aan hare zijde manoeuvreert eene lange, magere jonge-dame met haar waayer. Tegenover deze twee is eene dame van middelbaren leeftijd gezeten, die diep in een donkeren sjaal is gedoken en het voorkomen heeft als of ze dommelt. Mevrouw Ruytenburg is nog altijd even indiesch in denkbeelden en sympathieën. Het huiselijk verkeer met haren echtgenoot en hare kinderen is in de laatste tijden nog een weinig onaangenamer geworden, dan het reeds vroeger was. De aanleiding tot hare meestal vrij gemelijke stemming klimt nog altijd op naar het tijdvak, toen hare voorlaatste goevernante Mejufvrouw Van Hilbeeck haar huis verliet, om hare hand te schenken aan den heer Outshoorn. Ze bleef nog steeds bij haar oordeel, dat deze jonge dame een intrigant schepsel was vol leelijke tinkaas (grillen), de eenige oorzaak, waarom de jonge

{==132==} {>>pagina-aanduiding<<}
Van Spranckhuyzen van de Sekretarie zich met zijne vrouw in onaangenaamheden had moeten wikkelen. Maar Mevrouw Ruytenburg had het anders begrepen en ze zou wel eens willen weten, hoe Lucy - Mevrouw Van Spranckhuyzen - eigentlijk dacht, kasian! Thands had ze zelve eene goevernante gekozen, die hare volle sympathie had, Jufvrouw Serpensteyn, die daar juist tegenover haar zat en, met de oogen dicht, een weinig nadacht over het een en ander. In dien zin had ze juist een gesprek gehad met Jufvrouw Dunsinger, die het ook geheel met haar eens was en die natuurlijk niet nalaten kon op te merken, dat ze over het algemeen niet bizonder met de heeren. Van Spranckhuyzen was ingenomen, maar dat die van de Sekretarie toch nog de beste was.
Dat dacht Jufvrouw Serpensteyn ook, en voorts, dat de Van Spranckhuyzens tot de fatsoenlijke familiën in Holland behoorden. Ze opende hare oogen bij dit gezegde zoo wijd mogelijk en staafde zóó allerduidelijkst, dat ze steeds een oreille en campagne had gehouden. Het gesprek werd nu zeer geanimeerd, en Jufvrouw Serpensteyn bracht er niet weinig toe bij, om het interessant te maken. Ze liet haar sjaal een weinig vallen en daar juist de volle maneschijn zich boven de woningen tegenover de Sociëteit vertoonde, viel het gemakkelijk hare trekken waar te nemen. Vooreerst was het moeyelijk te bepalen, welken leeftijd ze bereikt had; 't kon acht-en-dertig zijn, 't kon ook wel acht-en-veertig wezen, dachten sommige oneerbiedige jongelieden. Van haar voorkomen was niet anders te zeggen, dan dat het zeer alledaagsch was; hare oogen waren levendig, maar flets blaauw tot grijs wordens toe. Om haren mond waren zekere plooyen en groeven, die door een bestendig, welwillend glimlachjen zoo goed mogelijk werden gemaskeerd. De linten van haar kapsel waren van breeden omvang en de geringe voorraad van donkerbruin hair was zoo zorgvuldig mogelijk langs de slapen glad gestreken. Had ze een hoed mogen dragen, zoo als in Nederland, ze zou er wellicht nog een belangrijk gebruik van hebben kunnen maken tot opluistering van hare waardige persoon.
Hare houding was zeer bescheiden, zoo bescheiden, als met hare niet al te sterk uitkomende korpulentie mogelijk was. Al wuivend met de waayers hadden de drie dames de hoofden naar elkaêr toegestoken en werd er druk geredekaveld:
- ‘En ik geloof zeker!’ - ging Jufvrouw Serpensteyn voort - ‘dat ze alles overdreef, want meneer Van Spranckhuyzen is een

{==133==} {>>pagina-aanduiding<<}
zeer fatsoenlijk man, - en ik begrijp niet, hoe die meneer en mevrouw Dubois juist zoo op den tijd moesten komen, - en ik weet zeker dat niemant van de jongens of de meiden iets gehoord hebben!’
- ‘Daar komt bij,’ - vervolgt Mevrouw Ruytenburg - ‘die perkara (zaak) met Bokkerman! jij weet wel Marie?’
(Jufvrouw Dunsinger knikte.)
- ‘Spranckhuyzen wil naar Buitenzorg, hij zegt mij zelf, hij kan niet bestaan van zijn geld. Maar Bokkerman spreekt met dien Outshoorn, ja? Outshoorn moet kontroleur worden, soedah!’
- ‘En daarom, geloof ik Mevrouw!’ - valt Jufvrouw Serpensteyn in - ‘dat er geïntrigeerd is, - en ik mocht wel eens met de jonge Mevrouw Van Spranckhuyzen spreken, dan zou het wel uitkomen, wat zij er van dacht!’
Waarom is Jufvrouw Serpensteyn zoo ijverig voor onzen goeden vriend Van Spranckhuyzen in de weer? Om vele redenen. In de eerste plaats, omdat zij gaarne in alles met mevrouw Ruytenburg eens is. Vervolgens om nog eene andere zeer gewichtige oorzaak. Eindelijk - maar we zullen het weten, daar op dit oogenblik zich eenige bezoekers bij het rijtuig van Mevrouw Ruytenburg vertoonen. Aan de eene zijde is het Reeve, de model-luitenant, die zijne courtoisie aan Mejufvrouw Dunsinger komt bewijzen, door haar eenige opmerkingen over het klimaat en de hitte op passend hoffelijken toon toe te fluisteren. Aan de andere zijde vertoonen zich Brandelaar en Jonkheer Eduard. De eerste heeft zich spoedig met Mevrouw Ruytenburg in wijdloopige beschouwingen over de bataviasche nieuwtjens verdiept, aanvangende met:
- ‘Heeft u goed geamuzeerd op die receptie bij Buys?’ - enz. - en het brommend andwoord van Brandelaar, wiens geweten door de verwaarloozing der nederlandsche voornaamwoorden volstrekt niet werd geschokt.
Maar Van Spranckhuyzen had zich met zijne allerbeleefdste buiging naar Jufvrouw Serpensteyn gewend en haar met de hoogste onderscheiding en zijn meest gedistingeerden toon begroet.
Uit hun gesprek teekenen we het volgende op:
- ‘Mevrouw Ruytenburg heeft me gezegd, dat u met groot genoegen weêr bij ons zult worden ontvangen, maar dat het beter is, zoo u wacht, tot de jonge mevrouw uit Buitenzorg is teruggekomen: daar meneer nog altijd tegen u is ingenomen door de intriges van de Dubois' en de Van Weelys. Wilt u

{==134==} {>>pagina-aanduiding<<}
komen op een stil avondjen, als er niets te doen is, dat kan ook zeer goed, want meneer is 's avonds meest altijd uit!’
- ‘En dat alles ben ik zeker aan uwe vriendelijke voorspraak verplicht? Ik kan u niet zeggen, Jufvrouw Serpensteyn! met hoeveel genoegen ik bemerk, dat u mijne belangen heeft willen voorstaan! Er zijn hier in Batavia zoo'n massa parvenufamiliën, waarmeê ik gebrouilleerd ben om haar belachlijken toon, dat het eene ware verademing is eene enkelc waarachtig beschaafde vrouw te ontmoeten!’
- ‘Niet vleyen, meneer Van Spranckhuyzen!’
- ‘Doe me het genoegen, - doe me de eer mij kortweg bij mijn naam te noemen!’
- ‘We zullen er eens over denken; - maar ik heb u nog iets anders meê te deelen. Ik heb eergisteren zeer lang met Mevrouw Buys gesproken, die niet begrijpt, dat u niet meer op hare recepties komt. Ze is het geheel met ons eens, dat de Dubois' en de Van Weelys de zaken zoo bestuurd hebben, alsof u geheel in 't ongelijk waart en Jufvrouw Van Hilbeeck een engel van onschuld, kasian! Mevrouw Buys heeft een briefwisseling met Buitenzorg........’
- ‘Met Lucy?’ -
- ‘Met Lucy! En wat het aardigste is, als alles wel gaat, komt Lucy binnen kort hier en zal ze bij Mevr. Buys logeeren.....’
De beide sprekers bogen de hoofden zeer intiem naar elkander over en het gesprek werd zoo fluisterend gevoerd, dat niemant der omstanders er een enkelen klank van mocht opvangen. Na lange pooze dus zachtkens te hebben gesproken, werd Van Spranckhuyzen opgeschrikt door eene vraag van Mevrouw Ruytenburg en bemerkte hij, dat Brandelaar verdwenen was. Hij bleef nog eene korte pooze, maar scheidde weldra van zijne patronessen, om zich onder de wandelaars te mengen.
Weinige schreden verder stuitte hij op Brandelaar en Maximiliaan, waarvan de laatste hem aanklampte met eene vraag naar zijn zonderling verdwijnen den vorigen avond gedurende den twist bij Pénurot; - een onderwerp, dat hij aan 't diner niet had willen aanroeren. Jonkheer Eduard verklaarde kalm, dat hij de verschrikte nonna eene pooze had toegesproken en dat hij het niet gemerkt had, toen de anderen waren weggereden. De beide jongelieden hadden hem daarop zeer vragend en uitdagend aangestaard, maar niets verders van hem vernomen, terwijl

{==135==} {>>pagina-aanduiding<<}
zij op hunne beurt verklaarden, dat de twist met Pénurot oogenblikkelijk was bijgelegd door het amende honorable van den merkwaardigen ex-assistent. Men wandelde verder, maar het gesprek wilde niet vlotten. Van Spranckhuyzen bleef in diepe gedachten peinzen en scheiddc daarop, na een korten groet, van 't gezelschap. Brandelaar schudde bijna onmerkbaar het hoofd en vloog de trappen der Sociëteit op. Maximiliaan stond gants alleen, maar scheen plotseling iets te zien, 't welk zijne aandacht in hooge mate boeide. Hij wandelde op en neêr langs de rijtuigen, maar toefde het meest in de nabijheid van eene calèche, welke buiten den kring der anderen in de slagschaduw van een bijgebouw der Sociëteit verscholen was. Na eenige oogenblikken van beraad, waagde hij zijne schreden derwaart te richten en verwelkomde hij met eene diepe, eenigzins gedwongen buiging Mevrouw Nuyts van Weely en de beide dames, pas uit Europa aangekomen. Mevrouw van Weely stelde hem vriendelijk voor aan hare dochters Louize en Anna. Max was zeer verlegen, wat hij zeggen zou en babbelde zenuwachtig haastig over allerlei onbelangrijke zaken. De dames beandwoordden hem beleefd, maar spraken meest met Mevrouw Dubois, die naast hare moeder gezeten was. Ten slotte moest Mevrouw Van Weely den hoffelijken improvisator aankondigen, dat ze het terrein verlaten ging en bleef hij alleen staan, verbaasd, onthutst en met iets onvoldaans in zijn hart, dat hij zich niet verklaren konde. Hij had de beide dames Nuyts van Weely gezien! Arme Maximiliaan! Hij was in gevaar zijne specialiteit te verliezen, - zijne sporadische verliefdheidskoorts was volkomen geweken, - hij was er van genezen, totaal genezen, maar er dreigde eene andere zware ongesteldheid voor den armen bachelor!
De calèche van Mevrouw Van Weely voerde intusschen het gezelschap huiswaart op den breeden rijweg langs het Koningsplein. Het schitterende maanlicht ontdekte nu volkomen, wie de beide pas aangekomen jonge dames waren. Al wat jeugd, gezondheid, schoonheid en smaak konden bijbrengen, om een tweetal bevallige jonkvrouwen te vormen, was in de beide zusters vereenigd. Louize had de regelmatigste trekken, de donkerste oogen en iets uitnemend geestigs in den glimlach, dien ze karig aan hare woorden toevoegde. Anna was vrolijker, levendiger, kinderlijker; ze lachte soms luide; - hare heldere stem had een klank, die aan eene zilveren klok deed denken. Hare oogen waren zachtblaauw en vriendelijk, - zoo vriendelijk, dat Maxi-
{==136==} {>>pagina-aanduiding<<}
miliaan zich tweemaal heel dwaas versproken had, toen hij haar aanzag. Mevrouw Nuyts van Weely scheen door de tegenwoordigheid van hare dochters jeugdiger en opgewekter dan vroeger. Mevrouw Dubois zag er zoo gelukkig en innemend uit, als de schoone echtgenoote van Mr. André Antoine Guirault Dubois sints haar huwelijk steeds gewoon was.
- ‘Mama!’ - sprak Anna thands - ‘ik zou Batavia niet meer gekend hebben, maar van het Koningsplein wist ik me toch nog iets te herinneren. Welk een prachtige starrenhemel, hoe tintelt alles van zilver in 't maanlicht! Ik ben recht blij, dat ik weêr bij u ben!’
- ‘Lief kind!’ - fluisterde de moeder en drukte haar zacht de hand. - ‘En wat zegt Louise?’ - vroeg ze een weinig nieuwsgierig.
- ‘Ik wist niets meer van Batavia!’ - andwoordde deze - ‘maar ik kan u niet zeggen, hoe alles me op nieuw treft en boeit. Alles is hier zoo ruim, zoo wijd, zoo flink ingericht! Geen benaauwde straten en bekrompen huizen! Zie dien trotschen kokos, zijne pluimen ritselen naauwelijks op den nachtwind, hoe rustig schoon, hoe elegant is die boom! Eén ding verwondert me maar........’
- ‘Welnu?’
- ‘Dat de meeste menschen, welke we van avond weêr ontmoet hebben, zoo weinig overeenstemmen met de grootsche natuur, die hen omringt. Wat boezemt hen belang in, waar spreken ze over? Over bals, receptie, muziek.....Altijd over amuzementen! Is er hier dan zulk eene dringende behoefte aan amuzement?’
- ‘Meer misschien dan in Holland, kindlief! Maar we zijn juist bij huis. Ik zal het u straks wel eens laten uitleggen door Dubois, dien ik in de voorgaanderij zie!’
- Gelukkig, dat er niemant meer is, ik heb geen behoefte aan amuzement, als ik mijne lieve ouders na zoo lange scheiding eindelijk mag weêrzien!’
De calèche stond stil, twee heeren ijlden den trap der veranda af, om de dames bij 't uitstijgen behulpzaam te zijn.

(Wordt vervolgd.)







{==137==} {>>pagina-aanduiding<<}

De Katholieke kerk in Nederland in de 16de en 17de eeuw.

Door Dr. A.H.A. Ekker.

De hierboven geplaatste titel verleide den lezer niet, om ligtvaardig dit opstel, als zullende wel tot de godsdienstige polemiek behooren, voor onleesbaar te verklaren. Ik verzeker hem, dat er geen polemiek in voorkomt. Ik verzeker hem verder, op eigen ervaring afgaande, dat hij hier dingen lezen zal, die hij nog nooit in onze groote handboeken over Vaderlandsche Geschiedenis las. En bij deze beweerde onschuld en nieuwheid voeg ik, als derde lokaas om hem te vangen, de merkwaardigheid van het onderwerp. Die Moederkerk, waartoe onze voorouders minstens tot in de 16de eeuw behoord hebben, welke dagen heeft zij beleefd sedert Calvijn hier zijne tente opsloeg? Welke waren, tijdens den opstand tegen Spanje, hare lotgevallen, hare wederwaardigheden? Welken strijd voerde ook zij in eigen boezem, en hoe hield zij na den Spaanschen tijd in de Vereenigde Provinciën stand? Ziedaar vragen, dunkt mij, wier rigtige beantwoording den weetgierige boeijen kan.
De Transvaalsche Boer moge - sedert de chirurgijn van Riebeek in 1650 met zijne kolonisten aan Afrika's zuidpunt landde - van lieverlede, van ouder tot ouder inheemsch geworden zijn in zijn nieuwe werelddeel; toch doet het hem goed van het land zijner Europeesche vaderen te hooren. De Katholieke

{==138==} {>>pagina-aanduiding<<}
Kerk is ons eerste vaderland. Daarin werden onze voorgeslachten opgekweekt, daarin ontvingen ook zij hunne opvoeding, die wij dankbaar als de stichters onzes nieuwen levens begroeten. Wij, protestanten, mogen de Moederkerk verlaten hebben; maar haar vergeten kunnen wij niet. - Bovendien, niet alle Nederlanders verlieten haar: op dit oogenblik staan in ‘het Protestantsche Nederland’ hare belijders tot de protestanten als 2 tot 3; en zij heeft in de bangste dagen der vervolging vrome aanhangers gehad die hunne trouw bezegelden met hun bloed.
Inderdaad, het is eene leemte in onze Vaderlandsche-Geschiedenisboeken dat wij er zoo weinig in opgeteekend vinden van dat deel onzer landgenooten, dat thans naast ons en met ons zoo rustig de zegeningen der vrijheid geniet.
d' Oude veete werd vergeten:
thans zijn wij allen vrije burgers, elk zijnen God dienende naar zijne conscientie. Dat vrijheidsgevoel deed Israëlieten, katholieken, protestanten in November '63 als broeders feestvieren; dat is de constitutioneele Eendragt die Magt maakt. En als de hemel helder blijft (want de politieke wigchelaar heeft op meer cyclonen te rekenen dan de Utrechtsche meteoroloog), als de hemel helder blijft, dan zult ge datzelfde vrijheidsgevoel zich wederom zien lucht geven in den aanstaanden zomer, als Waterloo verjaart. Dan zal wederom katholiek en Israëliet zich met ons opmaken om, wanneer Blücher en Wellington het Plaudite! roepen bij den afloop van het groote drama, eene dankbare hulde te brengen aan de helden van het huiveringwekkend stuk.
Tot dezen welbehagelijken toestand zijn we echter niet pijlsnel gekomen. Godsdienstige en staatkundige vrijheid is eene rijpheid waartoe men zeggen zou dat de zon slechts enkele volken stoven kan. Neem Engeland, neem Nederland; maar dan hebt ge ook alle luwe plekjes, waar de gouden appel rijpt, in Europa's fruittuin geteld. En ook hier te lande is die volle rijpheid evenmin als in Engeland eeuwenheugend. Als het zwaarbeladen schip dat de rivier met tegenwind oplaveert, gaan de volken ‘en zigzag’ vooruit. Werkelijke vrijheid in politiek en godsdienst zal wel het laatste station zijn, door de ingenieurs voorlang uitgebakend, maar in de meeste landen door het staatsspoor zeker in de 19de eeuw nog niet bereikt. Eene schets te nemen van den grond eer hij wordt opgehoogd en met onze rails overdekt, is even wenschelijk en praktisch als à tête reposée eens na

{==139==} {>>pagina-aanduiding<<}
te gaan wat er alzoo geschied is alvorens wij, vergeleken met andere volken, thans gezegd mogen worden in Abrahams schoot te wonen.
De mensch is van nature geneigd, de kritiekste momenten des levens bij voorkeur te gedenken, daar omheen alle bijzonderheden te groepeeren en er, hetzij voor zich zelven, hetzij voor anderen, leering uit te putten van allerlei aard. Dat is ook in het staatsleven het geval. Zie eens hoe onze opstand tegen Spanje Nederlanders en vreemden aantrekt, hoe menig peinzende geest door dat onderwerp werd geboeid. Zie eens hoe telkens het Hollandsche jaar 1672 en het Engelsche 1688 van alle kanten beschouwd worden en wat al deducties uit die historische beschouwingen door de nakomelingschap zijn gemaakt.
Onder andere schoone verzen (in der tijd in de Vaderlandsche Letteroefeningen geplaatst) die de kleinoodiën mijner kindsheid waren, zong, drie- vier en dertig jaren geleden, de jeugdige Potgieter, uit Noorwegen, dit kort maar roerend liedje aan Nederland toe:

Graauw is uw hemel en stormig uw strand, 
Naakt zijn uw duinen en effen uw velden: 
U schiep Natuur met een stiefmoedershand; 
Toch heb ik innig u lief, o mijn land! 
 
Al wat Gij zijt is der Vaderen werk: 
Uit een moeras wrocht de vlijt van die helden, 
Beiden, de zee en den dwingland, te sterk, 
Vrijheid een tempel en Godsvrucht een kerk. 
 
Blijf wat ge waart, toen ge blonkt als een bloem: 
Dat U Europe den zetel der orde, 
Dat de verdrukte zijn wijkplaats u noem, 
Land mijner vad'ren, mijn lust en mijn roem! 
 
En wat de donkere toekomst bewaart, 
Wat uit haar zwangere wolken moog worden, 
Lauw'ren behooren aan 't vleklooze zwaard, 
Vaderland, eenmaal het vrijste der aard! 

Dat die vrijheid thans het deel aller Nederlanders is, dat danken wij aan het Protestantisme.
De actueele toestand hier en in Engeland zal den katholiek het wenschelijke van persoonlijke en godsdienstvrijheid doen beamen; maar de geschiedenis leert, dat niet één katholiek volk in dit opzigt den trap van ontwikkeling bereikte, waarop wij Nederlanders en de Engelschen thans staan. Met hoeveel vormelijks ook bezwaard, hoe gebrekkig ook uitgevoerd door zijne adepten, het Protestan-
{==140==} {>>pagina-aanduiding<<}
tisme was de drager der ware humaniteit. Het bragt de godsdienst uit de kerk in den mensch, stelde twee geboden: ‘Hebt elkander lief’ en ‘Onderzoekt alle dingen,’ en den trouwhartigen onderzoeker, tot in de ziel verontrust bij zijne resultaten, troostte het met de verzekering ‘De waarheid zal u vrijmaken.’
Hoe langzaam nu die vrijheid moge zijn gekomen; hoezeer zij ten slotte nog een krachtigen schok van de Revolutie van 1789 behoefde om in Nederland van stapel te loopen, - God lof, zij is er; maar, uitvloeisel van den zuiveren geest des Christendoms, zij zou er nimmer gekomen zijn als niet, vóór drie eeuwen, het Protestantisme, met zijn verzet tegen het onheil door de ‘vaderlijke regeringen’ gesticht, was verschenen.
Dat is de leering die de onpartijdige beschouwer trekt uit de geschiedenis. Die leering is vertroostend, al is zij beschamend. Zij is vertroostend voor hem die bij een wereld vol ongeregtigheid soms wanhoopt aan verbetering. Verbetering komt er; helaas, zij komt traag, zij komt spade.
Maar de reden, dat de vrijheid die wij bezitten zoo spade kwam is: dat zij werd tegengewerkt door bekwame belangzuchtigen; dat de kleine schare verlichten niet altijd verstandig te werk ging en dat hare energie, om op de indolente massa in te werken veelal ontoereikend was. Een gevoel van billijkheid, van verdraagzaamheid zien we thans, meer dan vroeger, die massa doorstroomen. Moge slechts de School één der hoofdbronnen blijven, waaruit de frissche wateren des levens naar alle woningen worden geleid. Waar het onderwijs het denkvermogen gaande maakt en aan dat vermogen stof om te verwerken bijbrengt; waar de opvoeding, niet alleen de huiselijke maar ook die der school, bezield door den geest des Christendoms die intellectueele krachten voorzigtig ten goede rigt, - daar wandelt een volk, uit de doornstruiken der bekrompenheid, op de baan der ware humaniteit....Maar genoeg van het Heden.
Moge de mensch als hij krank is eerst ten volle den schat der gezondheid waardeeren, de gezonde kan leering trekken en dankbaar zijn aan de legerstede des kranken. Om ons, zoo noodig, te verzoenen met het Heden, om den heugelijken toestand onzer maatschappij te waardeeren, beschouwen wij van nabij de troebele dagen van olim, toen de zwaarden werden aangegespt en ‘het vuur der Inquisitievlammen’ op het vaandel onzer vaderen de leuze deed schitteren: ‘Liever Turksch dan Paapsch.’


{==141==} {>>pagina-aanduiding<<}

Opkomst der hervorming in Nederland.

Onze natie is eene lezende natie. Amédée Pichot, de hoofdredacteur der Revue Britannique, sprekende, niet sans phrases, over Koning Willem III die in 1861 een bezoek bragt aan het Fransche hof, vermeldt dit voor ons opmerkelijk feit, dat zijne Revue in Nederland zóóveel lezers telt, dat hij er somwijlen over gedacht heeft of het niet billijk was zijn hoofdbureau naar Amsterdam, 's Gravenhage of Rotterdam te verplaatsen.
Ik zou durven gissen dat de Revue des deux Mondes ten onzent, vooral in den laatsten tijd, voor de Britannique in exemplarental niet onderdoet. Dat zijn verblijdende opgaven die den trek naar gezonden kost bij de natie bewijzen. Welnu lezen - dat niet genoeg geprezen werk! - was reeds in Luthers tijd voor den Nederlander een behoefte; maar het was een werk toen gevaarlijker dan thans. Want keizer Karel, 't gemeenschappelijk hoofd van Duitschland, Spanje en Nederland, zag ongaarne de beweging door Luther en de zijnen in de kerk verwekt, waaruit hij, niet ten onregte, bewegingen duchtte in den staat. Luther werd dan ook in 1521 op den Rijksdag te Worms, in plaats van wederlegd, met zijne aanhangers en zijne geschriften ten vure gedoemd. De doodstraf werd ook op het lezen der bijbelvertaling gesteld en in 1522 werden Inquisiteurs benoemd; want inniger dan ooit met den Paus verbonden, was Karel thans vast besloten alle ketterij uit te roeijen. - Jan de Bakker, een 26jarig priester was de eerste in Noord-Nederland die, in 1525 te 's Gravenhage, gewurgd en verbrand werd.
Na hem trof dit lot, althans kerkerstraf en boete, meerderen. Telkens worden de plakkaten gescherpt. In 1529 ‘zouden de ketters gedood worden, de mans door het zwaard, de vrouwen met de putte (d.i. door ze levend te begraven), de relapsen (die ten tweeden male afgevallen waren) door het vuur.’ Teunis Teekszoon te 's Gravenhage, in 1530, ten vure verwezen, gaat zingend en God dankend naar den brandstapel. In 1531 wordt in Limburg een gansch gezin, de man, de vrouw, twee dochters, twee schoonzonen, verbrand: zij riepen den naam huns Zaligmakers aan tot aan hun jongsten snik. De plakkaten, hoe scherp ook, zijn ongenoegzaam. In 1540 wordt den ketters de beschikking over hunne goederen ontzegd, in 1544 hun het

{==142==} {>>pagina-aanduiding<<}
vlugten zooveel mogelijk belet, in 1550 het aanbrengen eens ketters met de helft der goederen des veroordeelden beloond.
Maar genoeg feiten 1) ten bewijze dat de landvoogdessen Margaretha († 1530) en Maria, die in 's Keizers afwezigheid deze landen bestuurden, al het mogelijke deden om de nieuwe leer tegen te gaan. De Inquisitie, d.i. het opsporen, vatten en vonnissen van andersdenkenden kwam in vollen gang; ja Ruard Tapper van Enkhuizen gedroeg zich als opperinquisiteur zoo gestreng, dat de Landvoogdes zelve bij Karel op verzachting der plakkaten moest aandringen. Het eenige echter wat zij bewerken kon was, dat de gehate naam van Inquisitie verwisseld werd met die van ‘Geestelijk Gerecht.’
Terwijl overigens Frankrijk, Italië en Duitschland door burgeroorlogen werden verscheurd, bloeiden hier in vollen vrede handel en fabrijken, en tal van vreemdelingen, waaronder vele die de nieuwe leer beleden, bezochten ons land. Slechts die plakkaten wierpen daarop een zwarte schaduw. Omdat zij de H. Schrift gelezen, een heiligenbeeld onëerbiedig aangezien of gespot hadden met de werkelijke tegenwoordigheid van het ligchaam en bloed van Christus in een ouwel, werden er - volgens geloofwaardige schrijvers - krachtens Karels plakkaten wel 100,000 levend begraven, onthoofd, geworgd of verbrand. Maar de ketterij wies als een mosterdzaad: ook in Nederland zou bewaarheid worden het woord van Gaillard, den historieschrijver van François I: ‘Vervolg een mensch om een gevoelen dat nog niet geheel het zijne is en gij zult het hem weldra geheel doen aannemen.’

Toch was nog verreweg het grootste deel der landzaten katholiek, toen Karel V in 1556 zijnen troon van Spanje, Napels en de Nederlanden afstond aan zijnen zoon Filips II. IJverig katholiek en in gemoede overtuigd van het heilzame der plakkaten tegen de ketters, was Filips echter de drie eerste jaren daarmede niet gestreng, omdat hij ongenoegen vreesde bij de Nederlanders, wier geldelijke hulp hij behoefde in den oorlog tegen Frankrijk. Na drie jaren strijdens wisten de alvermogende kardinaal van Lotharingen en de schrandere Granvelle (de hoofden der katholieken

{==143==} {>>pagina-aanduiding<<}
in Frankrijk en Nederland) den vrede tusschen hunne dweepzieke meesters te bewerken, onder belofte van wederzijdsche zamenwerking ten einde de ketterij uit te roeijen met geweld. Dit plan, in een gesprek met koning Hendrik van Frankrijk in 1559 vernomen, stuitte Willem van Oranje geweldig tegen de borst. Hoewel zelf katholiek, was Oranje hoogst verdraagzaam. Zachtzinnig van aard, verfoeide hij het onregt, dat men in den zin had tegen eene partij waartoe zijne brave moeder, zijne vier broeders, eenige zijner zeven schoonbroeders, zijn talrijke vrienden van hooge geboorte behoorden. Van het jaar 1559 dagteekenen dan ook de bijnaam van ‘Zwijger’, het wantrouwen het vormen eener oppositie, het uiten van grieven door de Edelen en Staten. Van die oppositie was, toen Filips zich in 't najaar van 1559 naar Spanje inscheepte en zijne kloeke zuster Margaretha in de landvoogdij achterliet, Willem van Oranje het hoofd.
Eerst was hij echter in eene moeijelijke stelling. Als Filips' stadhouder in Holland, Zeeland en Utrecht was hij genoodzaakt de hand te houden aan 't uitvoeren der plakkaten tegen de ketterij; maar in 1561 hertrouwd met Anna, de Luthersche dochter van Maurits van Saksen, moest hij de nieuwe leer gedoogen in eigen huis. Hij vertrouwde echter op 's konings staatkunde, die hem in dezen zou te hulp komen. Hij rekende er vast op, dat Filips het onuitvoerbare zijner plakkaten spoedig zon inzien. Hoe? zou hij in 't kleine Nederland - de veelbetreden brug tusschen de twee groote rijken Duitschland en Frankrijk - vernietigen willen, wat hier zelfs aan 't vorstelijk hof in eere stond en ginds sedert vier jaren een regt had van bestaan?

Te Parijs had zich reeds in 1555 eene protestantsche gemeente gevormd en 8,000 hervormden vergaderden eerlang des nachts op het Pré-aux-Cleres om te zamen de psalmen te zingen die Marot in het Fransch op rijm had gebragt. Daar kwamen de koning van Navarre, Anton van Bourbon en zijne vrouw, de heldhaftige Jeanne d'Albret, daar kwamen de prins van Condé, Coligny, Dandelot en eene menigte heeren van het hof. En eer nog de edele Anne du Bourg zijn geloofsmoed boette met de galg (1559), waren de Hugenooten in Frankrijk reeds ‘een volk’, volgens de uitdrukking van den ijverig katholieken Pasquier. De élite der maatschappij, de bekwaamste prelaten, hooge edellieden, nagenoeg alle groote mannen van wetenschap, waren

{==144==} {>>pagina-aanduiding<<}
opentlijk of in hun hart, hervormingsgezind. Toen Karel IX, onder de voogdij zijner moeder Catharina de Medicis in 1560 den troon beklom, had de hervorming zulke vorderingen gemaakt, dat schier de geheele adel het katholicisme verlaten en minstens een zesde deel der bevolking de nieuwe leer omhelsd had. En een pauselijk legaat verklaarde te vreezen dat het geheele koningrijk voor de hervorming zou gewonnen zijn. Dat was de vrucht der eenvoudige lezing des bijbels in de landtaal, waarvoor Ramus ijverde met woord en daad.

En Duitschland? - Het had meer gedaan dan Frankrijk. Het had met het zwaard in de vuist den keizer officiëele vrijheid voor Luthers doctrijne afgedwongen.
Van Wittenberg als uitgangspunt, onder de hoede van den Saksischen Keurvorst en den Hessischen Landgraaf in beider landen ingevoerd, allengs in Noordelijk Duitschland inheemsch geworden, doorgedrongen in Frankenland en Zwaben, geplant aan Donau en Rijn, uit Straatsburg door Lotharingen en den Elzas verbreid, was de Evangelische leer het palladium geworden der ontwikkelde burgerklasse, van de boorden der Noorden Oostzee tot aan Zwitserlands bergen, in de talrijke Rijkssteden, als daar waren Maagdenburg, Neuremberg, Hamburg, Bremen, Lubeck, Brunswijk, Rostock, Goslar, Straatsburg, Ulm. Geen Rijksdag vermogt met zijnen glans de geloovigen te verblinden of hunne (Augsburgsche) confessie met zwakke gronden te weerleggen; geen Keizer met zijnen toorn de nieuwe sccte te verstrooijen die, te Smalkalden in 1531 tot eendragt verbonden bij mogelijk gevaar, haar vertrouwen uitte in het juist nu gedichte lied:
‘Een vaste burg is onze God.’
Tot dat verbond, althans tot de Evangelische leer, treden allengs, terwijl de Keizer door buitenlandschen krijg zich de handen gebonden heeft, vorsten en volken toe. Leipzig, Meissen en Dresden onder hertog Hendrik van Saksen (1539); Joachim III, keurvorst van Brandenburg (1539); Anhalt en Mecklenburg sluiten zich aan. De Aartsbisschop van Mainz laat in zijne stiften Maagdenburg en Halberstadt der reformatie haar vrijen loop, onder voorwaarde dat de stenden op zich nemen zijne schulden te betalen (1539). Wolfenbuttels hatelijke hertog wordt door de Saksers en Hessen verjaagd. In weerwil der Beijersche hertogen volgt de rijksstad te Regensburg het voorbeeld van Augsburg. Otto

{==145==} {>>pagina-aanduiding<<}
Hendrik van den Opperpaltz neemt deel aan 't Smalkaldisch Verbond, gelijk Frederik II, de keurvorst van den Rijnpaltz, de nieuwe leer vrijelijk in zijne staten toelaat in 1546. Ook Baden-Durlach omhelst de nieuwe leer: zelfs legt de keurvorst van Keulen zijn' stenden een door Butzer en Melanchton bewerkt hervormingsplan voor.
Wel mogt men dus van weêrszijden trachten zich vriendschappelijk in een godsdienstcongres, te Regensburg in 1541 gehouden, te verstaan. Doch de toeleg mislukte, en Karel met Frankrijk vrede, met de Osmanen een wapenstilstand gesloten hebbende, gaat nu tot ernstige stappen ter onderdrukking der kerkelijke revolutie over (1544). Deels door omkooping, deels door wapengeweld lost hij het Protestantsch Verbond op, en is reeds in 1547 volkomen overwinnaar. Kerk en staat op nieuw willende regelen, wil hij aan het Keizerschap zijn ouden luister hergeven door het te verheffen boven de magt van Rijksvorsten en Pausen. ‘Wereldlijk hoofd der Christenheid’ zal hij worden, als zijn lievelingsdroom wordt vervuld. Maar die wordt niet vervuld. Dezelfde man aan wien hij zijnen triumf te danken had, werd de oorzaak zijner schande. Maurits van Saksen berouwde het de zaak der Protestanten te hebben verraden. Hij keert terug, en met hem keert de krijgskans tegen den keizer die, jichtig en moedeloos, in het holle van den nacht over de besneeuwde bergen van Tyrol naar Karinthië vlugt. Den 26sten September 1555 komt de gedenkwaardige godsdienstvrede van Augsburg tot stand, waarbij den aanhangers der Augsburgsche geloofsbelijdenis niet slechts volledige gewetens- en godsdienstvrijheid werd gewaarborgd, maar ook burgerlijke gelijkheid voor 't geregt en 't voortdurend bezit der kerkegoederen die zij tot dus verre hadden gehad.

Ziedaar de toestand van Midden-Europa en de les der historie, die Karel V zijnen zoon Filips medegaf op den troon. Oranjes verwachting - dat die zoon zijn voordeel zou doen met de ervaring des vaders - werd bitter teleurgesteld. Filips' laatste daad vóór zijn vertrek was de nieuwe regeling der Roomsch-katholieke Kerk, die hij door de aanstelling van meerdere kerkvoogden op hechteren grondslag meende te vestigen. Zijn laatst vaarwel aan zijne zuster was eene aanbeveling om streng op de handhaving der plakkaten toe te zien.
Wat er in de 8 volgende jaren tot aan Alva's komst (1567)

{==146==} {>>pagina-aanduiding<<}
gebeurde zijn algemeen bekende feiten die ik, mede ter herinnering, van mijn standpunt even aanstip.
Nationale haat tegen Spanje doet duchten voor partijdigheid van Filips, den geboren Spanjaard, vooral voor de officiëele invoering van despotieke instellingen zooals de Inquisitie. Roomsch en onroomsch is ontevreden over het oprigten dier menigte nieuwe bisdommen: een maatregel even onverstandig als die welke onze Aprilbeweging in het leven riep. - Men uit klagten over hetzij vermeende, hetzij wezentlijke grieven, b.v. het achterblijven van een klein getal (3,000) Spaansche soldaten en de tegenwoordigheid van Granvelle, welke staatsman niets misdeed dan dat hij der oppositie in den weg was. 't Verbranden der ketters houdt aan; maar de Nederlandsche protestanten vatten moed uit den gunstigen keer dien de zaken in Frankrijk nemen (1561 en '63): dáár en in Duitschland hebben zij geloofs- en bondgenooten. Zij worden talrijker en magtiger: duizenden deelen heimelijk in hun geloof. De Nederlandsche koopsteden vooral verlangen meer verdraagzaamheid, opdat de vreemdelingen niet worden geweerd. ‘Zij konden in Nederland (zegt van Meteren) van de Gereformeerden zoo kwaad een gevoelen niet hebben als de Inquisiteuren in Spanje, die hare Morisquen, Sarazijnen en Joden veel beter achtten; want zij in Nederland dit dagelijks experimenteerden in haren handel en wandel, bevonden hen te wezen oprechte lieden, vol geloof, liefde en waarheid.’ Oranje en de meerderheid der Edelen die zich om hem schaarden waren - na Granvelle dien zij als hunnen tegenvoeter beschouwden te hebben verwijderd - in 1564 en '65 alvermogend bij de Landvoogdes. De vervolging neemt af: Margaretha stemt toe dat men bij den koning op volkomen gewetensvrijheid aandringe: daartoe wordt Egmond afgevaardigd. De uitkomst echter dezer zending (1566), waarop allen de oogen gevestigd hadden, was, dat de vorst onverzettelijk bleek te zijn, ja den Raad van State opdroeg om, in overleg met twee of drie der voornaamste bisschoppen, middelen te beramen tot fnuiking der ketterij. De
ontsteltenis in het gansche land is groot. De prins neemt zijn ontslag. De meer hevige Edelen sluiten, tegen 's Prinsen bedoeling, een Verbond (of compromis tegen de Spaansche inquisitie) met Hendrik van Brederode en Lodewijk van Nassau aan het hoofd. Brederode met driehonderd Edelen te Brussel aan het hof verschenen, reikt aan Margaretha een Request over om matiging der plakkaten, op grond dat een algemeene volksopstand onvermijdelijk is.

{==147==} {>>pagina-aanduiding<<}

Werkelijk is er moderatie noodig; want de spanning onder de burgerij neemt toe bij den dag: veel gereformeerde leeraren, vooral uit Frankrijk, komen herwaarts: de openbare prediking in het vrije veld is niet meer te beletten. Van 4- tot 15,000 personen verzamelen zich ter hagepreek.
Van een dier vroegste vergaderingen die, in weerwil der overheid, te Overveen bij Haarlem gehouden werd, zegt Brandt: ‘'t Meeste volk was daar den ganschen nacht geweest en had bij gebrek van ander verblijf op 't veld geslapen. Ten leste kwam ook de Predikant. Men stak twee stokken in de aarde en bond daar een sperre overdwars aan vast om hem tot stut en leuning te dienen. Na het zingen en bidden predikte hij over Efez. 2, v. 8, 9 en 11, en dat, ofschoon hij zeer klein en zwak van persoon was, omtrent vier uren lang, in een zeer heeten zonneschijn. Eindelijk bad hij wel vurig voor alle standen van menschen en met name voor de Overheid, zoodat daar weinig drooge oogen gezien werden.’
Zelfs in veel steden is men gedwongen godsdienstoefening te vergunnen. De Verbonden Edelen beloven in Julij 1566 den onroomschen bescherming. Men wapent zich om ter preek te gaan: meer dan 200,000 man komen aldus in 't geweer.
Toen, helaas, uitte zich in de onderscheiden gewesten, gelijktijdig en algemeen, zonder overleg of beraad, de gemoedsstemming der gistende menigte. De Beeldenstorm woedde in Augustus 1566 over 't gansche land. De furie die alle kerken, kloosters, godshuizen schond, sloot tevens den weg van minnelijke verzoening, welke eene eendragtige, nationale houding tegenover den Spaanschen Vorst welligt zou hebben bewerkt. Schrik en verslagenheid zijn de droevige gevolgen der baldadigheid; roomsch en onroomsch vreezen voor regeringloosheid. 't Verbond der Edelen verloopt. Margaretha herwint het gezag, omstuwd door velen die den toorn van Filips duchten.
Voor 't eind van April '67 zijn alle schuldigen gestraft, is alles onderworpen; de verordeningen tegen de ketters zijn harder dan ooit. Margaretha vordert een nieuwen eed van ‘gehoorzaamheid tegen elk en een iegelijk zonder onderscheid.’ De prins weigert dien en vertrekt. Met hem vertrekken meer dan 100,000 Nederlanders naar Engeland, Frankrijk en elders. Een jaar na den Beeldenstorm (Aug. '67) verschijnt Alva.
Ik heb gemeend dit wel wat groote voorportaal te mogen stellen als ingang tot mijne Katholieke Kerk, ten einde de meeste

{==148==} {>>pagina-aanduiding<<}
lezers, wien welligt als mij het historisch beloop der zaken niet in bijzonderheden in 't geheugen was gebleven, gemakkelijk te oriëntéren op het terrein.
Terwijl ik onze historici, zoo noodig, naar het degelijk werk van Dupae de Bellegarde 1) verwijs, laat ik thans eene schets volgen, hoofdzakelijk aan dezen schrijver ontleend, van hetgeen, mijns inziens, bij eene uitvoerige schildering van den inwendigen toestand onzes vaderlands in de 16de en 17de eeuw, hunne aandacht verdient. Het is in de eerste plaats de

Inrigting en uiterlijke staat der Katholiere kerk in Nederland sedert de hervorming.

Een vrome taak, die keizer Karel niet had kunnen volbrengen, wachtte den zoon. De reorganisatie der hiërarchie in Nederland was een der eerste regeringsdaden van Filips, die waarlijk niet strekte, om zijn populariteit bij roomsch of onroomsch te verhoogen. Tot dus verre waren er in de 17 provinciën 4 bisdommen geweest: Kamerijk, Utrecht, Atrecht, Doornik, afhankelijk van Reims en Keulen. Thans werden Kamerijk en Utrecht tot aartsbisdommen verhoogd, een derde te Mechelen opgerigt en 13 nieuwe bisdommen gesticht. Deze laatsten gevoegd bij die van Atrecht en Doornik hadden dus 15 bisschoppen, suffragant (ondergeschikt) aan de 3 aartsbisschoppen. 6 van hen behoorden onder Mechelen, 4 onder Kamerijk, 5 onder Utrecht. De diocesen, onder Utrecht ressorteerende, waren Haarlem, Deventer, Leeuwarden, Groningen, Middelburg. Het aartsbisdom Utrecht zelf telde ongeveer 300 steden of dorpen, 't bisdom Haarlem 162, Deventer 164, Leeuwarden 272, Groningen 314, Zeeland 110.
De 5 kapittels 2) der 5 kerken te Utrecht hadden stceds het regt gehad gezamentlijk hunnen bisschop te kiezen en aan te

{==149==} {>>pagina-aanduiding<<}
stellen, een regt schier aan alle kapittels van kathedrale kerken eigen en dat Karel V hun ook bij acte van 30 Sept. 1528 liet. Doch hoe het zij met de bul van paus Clemens VII van 20 Aug. 1529 (zie Dupac de Bellegarde p. 31): zooveel is zeker dat het regt van verkiezing, hetwelk de vijf kapittels van Utrecht tot dusver hadden uitgeoefend, door de bullen van paus Paulus IV en Pius IV, in 1559 en 1560, aanzienlijk werd verkort.
Filips krijgt nu het regt van benoemen voor het aartsbisdom zoowel als voor de 5 suffragante zetels. Intusschen verliet de vorst den traditioneelen weg niet, blijkens zijnen brief aan de 5 kapittels van Utrecht, 20 Sept. 1561 geschreven, waarin hij, hun Fredrik Schenck voorstellende als eersten aartsbisschop, wenscht, dat zij hem eveneens behoorlijk als zoodanig zullen ‘kiezen, aannemen en aanstellen.’ Het metropolitaansch kapittel heeft dan ook sedert dien tijd dat regt steeds met meer of minder plegtigheid uitgeoefend.

Fredrik Schenck, baron van Toutenburg 1) was de eerste aartsbisschop van Utrecht, of wel als men Willebrord en Bonifacius medetelt, de derde.
Hem was de droevige taak beschoren, van 1561 tot 1580 getuige te zijn van staats- en kerkberoeringen die zijn kromstaf niet bezweren kon. Hij moest het nog beleven, dat de provincie Utrecht de openbare uitoefening der katholieke godsdienst bij plakkaat van 14 Junij 1580 verbood. Leedgevoel over de officiëele verdelging zijner kudde sleepte, twee maanden later, den herder ten grave. Toch is, hoewel onder verschillende vormen en met meer of minder lange tusschenpoozen bij 't benoemen, de zetel

{==150==} {>>pagina-aanduiding<<}
der aartsbisschoppen van Utrecht steeds tot op onzen tijd bezet geweest.
Ook 't kapittel der kathedraal van Haarlem heeft, schoon zonder openbare kerken en inkomsten, en 155 jaren (1587-1742) zonder hoofd, zich onafgebroken staande gehouden en, met meer moed en vastheid dan 't metropolitaansche, zijne regten gehandhaafd en doen gelden.
't Kapittel der kathedraal van Deventer benoemde van 1577 tot 1665, terwijl de bisschoppelijke zetel open stond, groot-vicarissen 1) ter besturing der diocese; het werd in 1591, na de inname van Deventer, naar Oldenzaal verplaatst, doch eigentlijke opvolgers had tot 1758 de laatste bisschop Gilles de Monte (te Zwolle, 1577) niet. Geldgebrek maakte het den benoemden Gijsbert Coeverinck onmogelijk in functie te treden.
Cunerus Petri, de tweede en laatste bisschop van Leeuwarden, had met groote moeijelijkheden, ook van den kant zijner geestelijken, te kampen: hij werd bij den ommekeer der zaken in Friesland eerst te Harlingen in de gevangenis en later met 800 gl. pensioen in een klooster geplaatst. Sedert liep, door het

{==151==} {>>pagina-aanduiding<<}
vlugten aller kanunniken, 't kapittel zijner kathedraal geheel te niet, en 't beheer zijner diocese kwam eerst aan Haarlem, later aan den aartbisschop van Utrecht.
De generaal der Dominicanen Jan Knijff was door Granvelle in 1563 tot eersten bisschop van Groningen gewijd. Bruhesius, tot zijn opvolger bestemd, stierf wóór de wijding (1600); Arnold Nijlen, daarop tot den bisschoppelijken zetel verkozen, bestuurde, ofschoon niet plegtig gewijd, 4 jaren de diocese. Toen liet de Regering, tot de nieuwe leer overgegaan, Nijlen opsluiten, doch herstelde hem eerlang in vrijheid, zoodat hij te Groningen woonde tot 1594, toen de stad overging. Sinds Nijlens vertrek vindt men, noch te Groningen noch te Leeuwarden, hetzij van een kapittel hetzij van een vicaris-generaal melding. Haarlem werd eerst, later Utrecht met het beheer belast.
Te Middelburg eindelijk wordt na den dood des eersten bisschops Nicolaas de Castro (1573), Jan van Strijen eerst tot vicaris-generaal, later (1581) tot bisschop benoemd.
Ook hem maakt de inname der stad het wonen aldaar ondoenlijk. Achtereenvolgens zetelt hij te Keulen, Roermond, Leuven, in welke laatste stad hij met beleid het seminarie, door Filips II voor zijne diocese gesticht, beheert († Julij 1594). Gedurende eenige jaren is hij de eenige gewijde bisschop die overig is van de 6 kerkvoogden der metropolitaansche provincie Utrecht.
Wel had hij nog een opvolger in Karel Filips de Rodoan; doch daar de omstandigheden geenen bisschop vergunden zich te Middelburg op te houden werd na zijn dood (1616) deze diocese door de vicarissen-generaal der Utrechtsche bestuurd.

In 't begin van den opstand (1566-1579) werd, vooral door 't beleid van den prins van Oranje, de instandhouding der katholieke godsdienst bedongen en beloofd. 't Was op veel plaatsen slechts verzet tegen ‘de Spaansche tyrannij.’
Ook de Unie van Utrecht (23 Jan. 1579) bepaalde dat niemand om der godsdienst wil mogt bemoeijelijkt of ondervraagd worden, alsmede dat alle geestelijke en tot kerken, kloosters of collegiën behoorende personen het vrije gebruik zouden behouden van al hunne goederen, godsdienst, kleeding. In dien geest schreven ook de Staten van Holland aan Amsterdam. En de eerste inbreuk op die bepalingen werd ten strengste door de hoofden der Unie gegispt. Intusschen hadden de katholieken, vooral de

{==152==} {>>pagina-aanduiding<<}
geestelijken, veel te lijden hetzij van 't oproerig gemeen, dat niet in toom gehouden werd, hetzij van eigendunkelijke partijhoofden die zich niet stoorden aan de gemaakte wet. Bij de opsomming der gruwelen door de Spanjaarden gepleegd, mag in onze vaderlandsche geschiedboeken, als tegenhanger, de historie der 19 Gorkumsche martelaren, die door den Hollandschen Alva, Lumey, in 1572 op duivelsche wijze werden omgebragt, niet ontbreken. 't Uitvoerig relaas kunt gij lezen bij Dupac bl. 47-61.
Doch toen de protestanten zich allerwegeve rmenigvuldigden, toen door de wreedheden der Spanjaarden hunne verbittering en door de zamenkoppeling van Kerk en Staat hun argwaan tegen alle katholieken werden gaande gemaakt, werd allengs de verhouding anders. Hunne meerderheid gevoelende, en in 't geheim of openlijk door de hoofden der Unie beschermd, begonnen eerlang de protestanten de openbare uitoefening der katholieke godsdienst te verbieden en den katholieken hunne kerken te ontnemen. Utrecht doet dit, met verbeurdverklaring der meeste geestelijke goederen 14 Junij 1580; evenzoo de Staten van Holland in Maart en Dec. 1581, gelijk het heette als tijdelijke schorsing. De katholieken van Haarlem worden van al hun kerken en openbare eeredienst beroofd: klagten daarover bij den Prins baten niet.
Nog strenger plakkaten te Utrecht in 1588: tegen alle, zelfs geheime, godsdienstige zamenkomsten der katholieken wordt zware straf gedreigd.
Het ediet van Holland en West-Friesland (9 Mrt. 1589) verbiedt het drukken en verspreiden van geschriften ten gunste der katholieke leer, het lezen der mis of eenige andere oefening van ‘'t Paapsche bijgeloof’ hetzij in dorpen of steden, kerken of huizen, schepen of schuiten. Den 12 Maart 1591 wordt bij zware straf verboden het zenden van jongelieden naar de universiteiten van Leuven, Douai, Dol of andere aan den Spaanschen koning onderworpen plaatsen.
Nog andere plakkaten tegen de katholieken worden uitgevaardigd in 1594 en '96. Maar in de meeste latere wordt er - en dit is opmerkelijk - onderscheid gemaakt tusschen de gewone wereldlijke priesters uit het land zelf en de vreemde monniken, vooral de Jezuïten. De buitensporigheden dezer laatsten vooral, hunne oproerigheid, hunne leer over den vorstenmoord, hunne geldgierigheid, hun loeren op erfenissen geeft aanleiding tot de meeste edicten. In dien geest is ook de verzoenende toespraak

{==153==} {>>pagina-aanduiding<<}
die de president Jeannin, ambassadeur des Franschen konings, hield tot de Staten Generaal in Junij 1590, om althans bij oogluiking de uitoefening der katholieke godsdienst te dulden, als men haar niet wilde erkennen bij de wet. Ook hij onderscheidt de rustige, getrouwe katholieke priesters van de oproerpredikers en raadt aan, alle welgezinde geestelijken hunne namen te laten opschrijven in publieke registers, en door goed ter naam staande burgers de verklaring te laten onderteekenen dat die priesters fatsoenlijke, rustige burgers zijn. Zoo doende zult gij - zegt hij - alle geestelijken kennen en weten wie te vertrouwen zijn; en zijn er nog anderen verborgen, gij kunt dan dadelijk vermoeden, dat zij kwaad in den zin hebben en hen straffen.
Bij plakkaat van 26 Maart 1612 verbanden de Staten van Holland en West-Friesland de Jezuïten, ‘damnosa Jesuitarum secta’, hen onderscheidende van die inlandsche geestelijken die een vaste en bekende standplaats hadden. Evenzoo 't plakkaat van 26 Febr. 1622 dat de Jezuïten uit de 7 provinciën bant, als ‘verderfelijke en moorddadige secte’, terwijl (als werd Jeannins raad gevolgd) de andere priesters, ‘die geen Jezuïten zijn’ binnen 8 dagen hun naam en woonplaats moeten opgeven. Dit plakkaat wordt tweemalen (Aug. 1641 en April 1649) vernieuwd. - Men ziet, dat de regering er allengs toe kwam, om Hugo de Groots wensch te verwezentlijken (Hist. d.r. B. III, 474): ‘Mogen toch de niet katholieke mogendheden begrijpen, dat geen vloten en geen legers voor haar zoo te duchten zijn als die secte, die 't gezag der godsdienst gebruikt, om de menigte op te ruijen!’
Werkelijk wordt de overheid allengs zachter jegens de inlandsche wereldlijke geestelijken en hunne leeken. In de twee declaratiën der Staten Generaal, den 22sten Mei en 11den Sept. 1632 aan de provinciën en steden die nog Spaansch waren gerigt, ziet men duidelijk, dat zij het in hun belang rekenden, de vrije oefening der katholieke godsdienst toe te staan in de plaatsen, die zij verder zouden onderwerpen. Dat beloven zij ook uitdrukkelijk, voor geestelijken en leeken, aan alle provinciën die zich zullen voegen aan hunnen kant.
Wel is waar worden de plakkaten, tijdens het 12jarig Bestand geschorst, in 1621 met den oorlog vernieuwd, ja gescherpt. Maar het is toch meer de heffe des volks die den katholieken overlast doet dan de magistraat. Ook nog na den Munsterschen vrede leest men hier en daar van willekeur en gestrengheid (b.v. te Leyden

{==154==} {>>pagina-aanduiding<<}
in 1655-1658) tegen de stille godsdienstoefeningen der katholieken; maar het waren meer plaatselijke en persoonlijke maatregelen.
Amsterdam is sedert 1648 steeds de stad waar de katholieken de meeste vrijheid genieten. Friesland, Groningen, Zeeland zijn daarentegen het gestrengst. De Staten van Friesland, verontrust door Barend van Galens oorlogsverklaring, dreigen bij plakkaat van 26 Julij 1667 zware boete aan ieder Jezuïet, priester of monnik, vreemde of inlander, die in hunne provincie voor de eerste maal gevonden wordt; zweepstraf en deportatie voor de tweede, strengere ligchaamsstraf voor de derde maal. Die hen herbergen worden schier even streng bedreigd. De Groningsche Staten volgen nog in 't zelfde jaar dit voorbeeld. Die van Zeeland, ziende dat de oude plakkaten niet werden gehandhaafd, maken, 24 Jan. 1673, een nieuw, welks uitvoering den magistraat met nadruk wordt gelast. Wantrouwen in eene godsdienst die maar al te dikwerf ingreep in de staatkunde, was ook hier het motief.
De terugtogt der Franschen op het laatst van 1673 gaf den katholieken eene schier algemeene verademing. Men voedde geen achterdocht meer tegen hen even als tijdens den krijg; en de trouw toen door hen aan de republiek betoond was een waarborg van de trouw die men meende van hen te kunnen verwachten in vrede.
Toch wordt er wederom in Friesland, met het oog op Frankrijk, een zeer ernstig plakkaat afgekondigd in 1681, terwijl de oude worden hernieuwd. En toen kort daarna (1685) de herroeping van 't Edict van Nantes ons land met tal van voortvlugtigen, waaronder 200 predikanten, overdekte, dreef de animositeit van het oogenblik de protestantsche bevolking tot wrevel en weerwraak, en deed den magistraat in de meeste steden met klem de hand slaan aan de uitvoering der edicten van weleer. De edelmoedigheid echter waarmede de katholieken, vooral in Holland en West-Friesland aan de roepstem der regering om hulp voor de réfugiés gehoor gaven (de katholieken van Leyden alleen gaven 3,000 Gl.) bragt onverwijld kalmte te weeg.
Die stemming is steeds beter geworden. Sedert 1700 worden de oude plakkaten schier niet meer toegepast. De Staten Generaal zelven verklaren, 19 Julij 1730, dat de veranderde omstanheden de scherpte der plakkaten hebben verzacht. Bij onderscheiden gelegenheden zien wij de magistraten der verschillende steden, ja zelfs het Hof van Holland als geldig verklaren de uiterste wilsbeschikkingen gemaakt ten voordeele 1o. van katho-
{==155==} {>>pagina-aanduiding<<}
lieke armen- of weeshuizen, 2o. van 't Collegie te Amersfoort bestemd ter opleiding van aanstaande geestelijken der bisschoppelijke kerk, en zelfs 3o. ten gunste van hunne parochiën. Sedert 1700 hebben de Staten geen nieuwe plakkaten, dan tegen onruststokers onder de katholieken, uitgevaardigd.
Hoe dringend daartoe aangezocht, hebben de Staten daarom steeds geweigerd hun zegel te hechten aan de zending van Apostolische Vicarissen. Overtuigd dat het oneindig heilzamer is voor den Staat, dat de katholieken er worden beheerd door de eigen geestelijkheid des lands, dan door vreemdelingen, gezonden door het Roomsche hof en dus geheel van Rome afhankelijk, hebben zij de keus van eenen aartsbisschop, in 1723 door die vaderlandsche geestelijkheid gedaan, even als vroeger die zijner voorgangers door haar was geschied, begunstigd. Gedoogen daarentegen diezelfde Staten dat het grootste deel der katholieken, in verzet tegen 't gezag der kerkvoogden, zich laat besturen door de Nuntiussen te Brussel of Keulen, zij doen dat om de bevooroordeelde meerderheid, die door de Jezuïten tegen de gewone leeraren is opgezet, niet in 't harnas te jagen. De Staten hebben zich in dit opzigt vergenoegd met op nieuw de Jezuïten te bannen, die steeds als opruijers zijn beschouwd en als aanleggers van 't groote schisma, dat onder de katholieken ontstaan is. Holland en West-Friesland komen tusschen beide en dreigen de Jezuïten met uitbanning (Febr. 1708) als zij 't interdict tegen den aartsbisschop Codde van Utrecht niet opheffen. De verbanning wordt, toen dreigen niet hielp, 5 maanden later werkelijk uitgesproken. Dit plakkaat tegen de Jezuïten, zoowel als andere uit de vorige eeuw, hebben de Staten Generaal vernieuwd den 7den Mei 1720, en deze vernieuwing is speciaal in Holland en West-Friesland den 25sten Mei afgekondigd. Toch hebben de Jezuïten niet opgehouden ter sluiks op verschillende punten der provinciën, waaruit zij gebannen waren, te verschijnen; terwijl zij in de 5 andere gewesten, welke die resolutie der Algemeene Staten niet evenzoo hadden omhelsd, even vrij en opentlijk als de andere katholieke leeraren bleven voortwerken. Evenwel namen de Staten van Utrecht omstreeks 1764 eene geheime
resolutie, houdende, dat bij doode van een Jezuïet geen zijner orde hem in zijne kerkelijke functiën kon opvolgen. Na de opheffing der Jezuïtenorde door den Paus zelven vindt men een plakkaat van verbanning der Jezuïten in Friesland van 16 Maart 1776.

{==156==} {>>pagina-aanduiding<<}

In hoofdzaak zijn dit de regeringsmaatregelen sedert den triumf van het Protestantisme tegen de katholieken genomen. Met vlijt verzameld, eerlijk onderzocht, zijn ze bij Dupac de Bellegarde een rijke bron voor den geschiedvorscher die naar het suum cuique en juiste proportiën streeft. Thans moge volgen de

Inwendige toestand der Katholieke kerk.

‘De uitwerking der eerste edicten tegen de Katholieken was verschrikkelijk’ zegt Dupac de Bellegarde. Wij mogen vragen: waarom hadden dezen juist de tegengestelde werking van die der edicten tegen de protestanten? Laat ons liever zeggen: ‘De werking van 't protestantisme was verbazend.’ Zijne verschijning onder onze katholieken was als die van Garibaldi in 't rijk van koning Franciscus: uiterlijk goed georganiseerd, viel de Kerk door innerlijke voosheid uiteen.
Toen Sasbold Vosmeer in Februarij 1583 optrad als Algemeen Vicaris van den sedert Schencks dood ledigen aartsbisschoppelijken zetel, vond hij hier te lande (met uitzondering van Haarlem) alles in wanorde en ontbinding. Van de 50 stiften van Bedelmonniken die er in de 6 diocesen waren vóór den Opstand, van de 116 abdijen of huizen van monniken en geordende kanunniken telde hij slechts 2 getrouw en op hun post gebleven Franciscanen. Die niet waren overgegaan leefden in luiheid, uit vrees van het kostgeld te verliezen dat hun was toegelegd toen het klooster vernietigd werd.
Slechts de wereldlijke geestelijken betoonden zich getrouw en moedig onder de beproeving. Sasbold telt er 600 in den beginne, over de verschillende provinciën verspreid. In 1592 waren er meer dan 100 te Haarlem, meer dan 200 te Utrecht, en tot 20 en 30 in de voornaamste steden. Doch in de dorpen bleven er schier geene wegens de moeijelijkheid om er zich te verschuilen. Maar de priesters in de steden hadden de verschillende kwartieren der provinciën onder elkander verdeeld, om er de herderlijke zorg over te hebben: deels door ze zelven te bezoeken, deels door de landbewoners bij zich in de stad te doen komen en hun den troost der godsdienst, zooveel zij konden, te schenken.
De kerkelijke regering of hierarchie - eene goddelijke instelling volgens 't Concilie van Trente - is, hoezeer in 't verborgen, steeds in stand gebleven. Dit is een punt, door Dupac de Belle-
{==157==} {>>pagina-aanduiding<<}
garde met blijkbare voorliefde behandeld en op vrij goede gronden betoogd. 't Episcopaal bewind, het eerste en voornaamste deel der hierarchie, heeft nooit in de Nederlandsche kerk ontbroken. Belette de ongunst der tijden 't vervullen der suffragante zetels, bragt zij soms zelfs oponthoud in 't bezetten van den metropolitaanschen stoel; die prelaturen zijn toch altijd beschouwd als bestaande; de omvang en grenzen van ieders regtsgebied zijn altijd stipt in acht genomen, en altijd was het streven levendig om 't bisschoppelijk bestuur der Nederlandsche provincie te herstellen zooals het vóór de hervorming was geweest.
Bij 't langdurig openstaan der suffragante zetels had toch elke diocese haren bijzonderen vicaris-generaal, of althans hare aartspriesters en pastoors, nagenoeg even geregeld als toen 't bisdom werd opgerigt. Die algemeene vicarissen werden benoemd door de kapittels der hoofdkerken, zoolang zij bestonden, en, bij hunne ontstentenis, door de aartsbisschoppen of 't aartsbisschoppelijk kapittel. Zoo dikwijls de Utrechtsche hoofdzetel vaceerde, benoemde zijn kapittel vicarissen-generaal, om de diocese te beheeren, en ging dan over tot de keus van den aartsbisschop, wiens wijding 't kapittel nooit naliet te vragen. Werd er langzaam of achteloos bij eene benoeming gehandeld, zulk eene handeling lokte steeds klagten uit; inmiddels bleven orde en tucht in 't kerkelijk bewind met eene stiptheid bewaard, die men welligt in een katholieken staat vruchteloos zoeken zou.
Was 't verzet der Hooge Regering tegen de katholieke leer en in 't bijzonder tegen de bisschoppen, voor dezen langen tijd een reden om hun waren naam van ‘Aartsbisschop van Utrecht’ of ‘Bisschop van Haarlem’ te verschuilen achter dien van ‘Bisschop van Filippi, of Tralles of Castorië;’ hebben deze hooge prelaten uit te ver gedreven inschikkelijkheid voor de ultramontanen, welligt te veel hunne hoedanigheid van Apostolische Vicarissen op den voorgrond gesteld, het stond niettemin bij alle katholieken vast, dat zij al 't gezag en al de regten van werkelijke bisschoppen hadden.
't Is nagenoeg eveneens met de kapittels gegaan, bepaaldelijk met het metropolitaansche van Utrecht. Daar de protestanten zich op 't einde der 16de eeuw allengs van het kanunnikschap meester maakten: daar het sedert 1622 niet meer géoorloofd was anderen dan protestanten in dat collegie te benoemen, vergenoegden zich de katholieke kanunniken - wier benoeming onafgebroken is doorgegaan - dikwijls met den eenvoudigen naam van

{==158==} {>>pagina-aanduiding<<}
‘vicarissen’ of ‘episcopale raad’, om de regerende magten geen aanstoot te geven. Zoodoende zich bestendigend konden zij tevens de geestelijke belangen der diocese behartigen en bij de protestanten den schijn vermijden als wilden zij voortbestaan, om eenmaal terug te keeren in 't bezit der tijdelijke goederen die hun waren ontnomen Te Deventer, waar het kapittel tot na 1600, en te Haarlem, waar het tot nu toe geregeld heeft voortbestaan, was dezelfde voorzorgsmaatregel in naam en uiterlijken vorm niet eens noodig.
Nog minder stoornis leed het kerkbewind bij de geestelijken van den tweeden rang. Waren hun de kerken, die de oude parochiën vormden, met alle inkomsten ontnomen; zij hielden er niettemin den titel van, en men heeft steeds, zooveel de omstandigheden en de schaarschte van priesters het gedoogden, die functiën vervuld. De pastoors, daartoe benoemd, vormden met de hun ondergeschikte geloovigen, steeds even zooveel afzonderlijke parochiën, die al hare oude praerogatieven, onafhankelijk van 't verlies harer wereldsche goederen, behielden. Geen priester kon bezit nemen van één dier parochiën, dan in zoover hij daartoe van den hoofdoestuurder der diocese de opdragt ontving, en die opdragt was niet tijdelijk, maar, als in alle katholieke landen, voor het geheele leven.
De pastoraten van elke diocese waren in aartspriesterschappen verdeeld: 6 in de diocese van Utrecht, 5 in die van Haarlem, 3 in die van Deventer, en 1 in elk der diocesen van Leeuwarden, Groningen en Middelburg.
Ook daar waar geen eigentlijke parochiën bestonden, maar slechts staties die door missionarissen werden bediend, konden dezen zich niet vestigen zonder verlof van den bisschop of van zijn grootvicaris, of, bij vacature, van den vicaris-generaal des kapittels.
Wel hebben inzonderheid de Jezuïten op deze orde van zaken inbreuk gemaakt; doch de besluiten der pausen en der congregatie van de Propapanda hebben steeds het goed regt der hierarchische orde erkend.
Aangaande de geestelijke regtspleging valt op te merken, dat zij, in 't protestantsche land, geheel den steun der tijdelijke magt ontberend, met veel bezwaren in de toepassing gepaard ging. 't Waren natuurlijk slechts kerkelijke en geestelijke straffen die konden worden opgelegd. Schorsing, verbod, ontslag, uitbanning zelfs werden door den aartsbisschop uitgesproken; maar niet met die indrukwekkende praal welke een geestelijk geregts-
{==159==} {>>pagina-aanduiding<<}
hof in katholieke landen omstuwt. En om die straffen ten uitvoer te leggen hadden de leeraren geene andere middelen dan den eerbied voor 't gezag, dat ze uitsprak, en 't bewustzijn der schuldigen. Groote omzigtigheid, wijze spaarzaamheid werden in dit opzigt bij de superie uren vereischt; en toch moesten zij, huns ondanks, soms ergernis verwekken, als de strafwaardigen hooggeplaatst of invloedrijk genoeg meenden te zijn, om zich, in weerwil des kerkvoogds, in hunne bedieningen te handhaven. Dupac de Bellegarde haalt een treffend voorbeeld aan van zulk eene verwikkeling met den onwilligen vicaris Stappart, welke Sasbolds laatste levensjaren verbitterde.
Maar genoeg van den vorm, de uiterlijke regeling waaraan Roomsch en Oudroomsch zooveel meer waarde hechten dan de Protestant, die kerk en godsdienst niet als één beschouwt. Nemen wij thans nog de navolgende statistische opgaven.
Toen Sasbold Vosmeer, na een 30jarige moeijelijke regering, als vicaris-generaal en aartsbisschop stierf in 1614, had hij het geluk zijne kerk in vrij voldoenden staat achter te laten. 't Verslag door hem over zijne kerk den 4den Januarij 1614 aan den Brusselschen Nuntius ingediend, bevat merkwaardige opgaven.
Van de 140 Kanunniken, die het 5tal kapittels der aartsbisschoppelijke kerk van Utrecht vóór den Opstand telde, waren er in 1614 nog 4 overig, en 5 vicarissen van St. Maarten; van St. Salvador de deken, de thesaurier en 6 vicarissen; 2 kanunniken en 2 vicarissen van St. Jan; 8 kanunniken en 7 vicarissen van St. Maria. Bovendien de pastoors der 4 parochiën van de stad benevens hunne vicarissen, allen te zamen 40 wereldlijke priesters te Utrecht gevestigd. Die 40 priesters bedienden schier dagelijks de mis en riepen gewoonlijk het volk ter godsdienstoefening en tot het godsdienstig onderwijs zamen alle zon- en feestdagen in 12 bedehuisjes of kapellen die 4 à 500 personen konden bevatten. Zulke verzamelplaatsen waren er 60 in de stad: men vergaderde bij afwisseling in eenige van deze, om niet zoo gemakkelijk te worden ontdekt. Sasbold telt er in Nederland nog 500 op het land, waar de priesters uit de stad de geheime vereenigingen der katholieken kwamen leiden. Die aan de leeken den tijd en de plaats der bijeenkomst mededeelden waren geestelijke zusters, vandaar, gelijk men beweert, klopjes geheeten.
In dat jaar 1614 was de geestelijkheid op verre na zoo talrijk niet in de andere steden der diocese. Sasbold telt er in 't geheel

{==160==} {>>pagina-aanduiding<<}
slechts 40 priesters: 1 te Rotterdam, 8 te Leyden, 6 te Amersfoort, 5 te Gouda, 3 te Delft enz. In 't Geldersche en Kleefsland, waar de openbare eeredienst had stand gehouden, waren zij talrijker.
Op Utrecht volgde, wat het getal clerici betreft, Haarlem. In de stad Haarlem zelve telde men toen 20 wereldlijke priesters en 5 ordesgeestelijken; in Amsterdam 16 wereldlijken en 7 geordenden; in Alkmaar 7 en 2; in Hoorn 11 enz.
Bijna gelijk in aantal was de Deventer diocese, waar 't kapittel der kathedraal en dat der collegiale kerk van Oldenzaal stand hielden met 24 priesters. - Nog waren er in functie 4 of 5 te Zutphen, 5 te Grol; maar slechts 3 priesters in Deventer zelf, 2 te Zwol, 1 te Kampen, enz.
Schaarscher waren de priesters in de Groninger en Leeuwarder diocesen, in beiden te zamen slechts 17, waaronder nog 2 Jezuïten.
Wat de Middelburger diocese aanbelangt, die had geen enkelen priester in 1614. Uit Utrecht moest een geestelijke worden afgezonden, voor wie in Zeeland geestelijke hulp mogten behoeven.
Dezelfde achteruitgang in getalsterkte blijkt uit dat verslag ten aanzien van de geestelijke gestichten.

Waren er vóór de Reformatie geweest

in de diocese van	Utrecht 188,
in de diocese van	Haarlem 72,
in de diocese van	Deventer 62,
in de diocese van	Leeuwarden 50,
in de diocese van	Groningen 39,
in de diocese van	Middelburg 33,
	_____
	te zamen 444

stiften, waaronder 50 kloosters van bedelmonniken; in 1614 bestonden er nog wel ettelijke met hunne inkomsten in en omstreeks Utrecht (onder anderen 3 abdijen van Benedictijnen, 3 van maagden van de kommanderyën der Duitsche en Malthezer orden, 9 kloosters van geestelijke zusters); doch wat het personeel aangaat, kon Sasbold in de geheele provincie Utrecht slechts 18 geestelijken vinden; al de anderen waren verdwenen; en van die 18, zegt hij, deden slechts 2 iets aan de kerkedienst; de overigen waren eer van ergerlijken dan stichtelijken levenswandel.
Gunstiger daarentegen is het tafereel dat hij ophing van de seculiere geestelijkheid.
De geheele wereldlijke geestelijkheid - zegt de prelaat - is

{==161==} {>>pagina-aanduiding<<}
onbevlekt van naam, in kleeding, huisraad, levenswijs eer beneden dan boven het middelmatige eenvoudig. Zonder iets aan te nemen van de geloovigen, weten zij van hun vaderlijk erfdeel of van de opbrengst hunner beneficiën nog aanzienlijke aalmoezen te schenken. Sommigen hunner bieden vol zelfopoffering bij pestziekten hulp, of trotseren met heldenmoed vervolging en kerker om 't geloof.
Ook een groot aantal leeken had, nog in 1614, volhard in 't geloof en leefde voorbeeldig. Sasbold telt er 3,000 in de provincie Utrecht, waaronder van de aanzienlijkste namen der stad.
Daarentegen waren er in de wijduitgestrekte kwartieren zijner diocese zoo weinig katholieken overgebleven, dat er sedert den Opstand hier in geen 18, ginds in geen 30 jaren een geestelijke gezien was.

Een uitmuntend middel, om bij voortduring in een genoegzaam aantal geestelijken te voorzien, had men gevonden in de stichting van verschillende colléges of seminariën te Keulen en Leuven, uitsluitend bestemd voor de opleiding van jonge lieden tot de dienst der Nederlandsche kerk. Ook een groot aantal studie-beurzen waren tot datzelfde doel geschonken in de colléges van Paus Adriaan VI, van Friesland, van St. Willebrord en van Atrecht te Leuven.
De oudste dezer kweekscholen is die van St. Willebrord en Bonifacius, in 't begin der 17de eeuw te Keulen gevestigd, ten behoeve der diocesen Utrecht, Haarlem, Middelburg, en later overgebragt naar Leuven. Dit collége bevatte, omstreeks 1614 een 50tal leerlingen en leverde jaarlijks ongeveer 15 leeraren aan de Hollandsche kerk. Ook de bisschop van Neercassel spreekt in zijn Verslag van den toestand der kerk in 1671 met hoogen lof van de tucht en orde die er heerschten in deze school. - Het 2de college, van St. Pulcheria of van de Heilige Maagd, werd gesticht te Leuven door Rovenius in 1616, bepaaldelijk voor de diocese Haarlem. De kosten der stichting werden gevonden uit de meer dan toereikende giften aan 't collége van St. Willebrord vermaakt. Maar het verdient opmerking, dat die ruime giften hoofdzakelijk voortvloeiden uit de besparingen der geestelijkheid, ofschoon die toch, gelijk wij boven zeiden, geen bezoldiging trok van het volk. De ordesgeestelijken daarentegen, die door hunne ommegangen aanzienlijke sommen verzamelden, droegen niets voor deze colléges bij.
Het 12jarig Bestand maakte de gelegenheid gemakkelijk, om

{==162==} {>>pagina-aanduiding<<}
jongelieden uit Holland naar die colléges te zenden. De staten verboden in dien tijd slechts het plaatsen der knapen in de scholen der Jezuïten, welke laatsten zij in hun edict van 26 Mrt. 1612 als ‘eene verderfelijke en moorddadige secte’ zeer erg paraphraseerden.
Deze scholen bezit de Utrechtsche kerk thans niet meer. Haar vijanden hebben haar die ontnomen in den tijd der scheuring (1724), toen zij 't gezag van den Aartsbisschop weêrstreefden, dien 't metropolitaansch kapittel zich koos. Kort daarop zocht men 't verlies te vergoeden door 't stichten van een seminarium te Amersfoort, dat sedert de gemeenschappelijke kweekschool is gebleven der jonge geestelijkheid van Utrecht en Haarlem.
Evenzoo hebben de tegenstanders der aartsbisschoppelijke partij het voordeel gehad al hare studiebeurzen van Leuven aan zich te trekken.
Gelijk Sasbold een arrest tegen zich had, dat hem van 1602 tot 1614 in de nog Spaansche streken of te Keulen deed verwijlen, zoo werd ook zijn opvolger Rovenius nagenoeg om dezelfde reden in 1640 verbannen. De Algemeene Staten hadden van Sasbolds reis naar Rome en 't plan des Aartshertogen, om hem tot Aartsbisschop van Utrecht te verheffen, gehoord, en Rovenius had zich meermalen ‘Aartsbisschop van Philippi en Utrecht’ getiteld.

Vreemd voorwaar, dat de katholieke kerk in Nederland geen erger vijanden had dan hare geloovigen zelve. Als men de schets van Dupac of de Batavia Sacra doorloopt, stuit men op eene reeks van stribbelingen en hatelijkheden, den kerkvoogden door de Jezuïten verwekt; een groot deel der energie van de ijverigste prelaten ging door de Jezuïten voor de kerk te loor. ‘Zelfs de protestanten - schrijft Sasbold aan Tilman, 3 Aug. 1596 - bemoeijelijken ons zoo niet als de Jezuïten ons grieven; en elders roept hij worstelens-moê uit: ‘Welk een genootschap! Aandruischend tegen de instellingen der kerk, kan het een ander lot hebben dan algehecle uitroeijing?’ Hij, Sasbold Vosmeer, de schrandere, volijverige, kordate Delvenaar, zag met deernis hun aantal toenemen - van 8 in 1609 klom het tot 22 in 1622 en tot 70 omstreeks 1630 - immers hun beleid, zoo beweerde hij, strekte slechts om den waren geest der godsdienst te vernietigen, om van de Christenen eene politieke vereeniging in plaats van eene christelijke te vormen.

{==163==} {>>pagina-aanduiding<<}

En, gelijk Sasbolds leven, zoo was ook dat van zijn opvolger Rovenius ééne worsteling met de Societas Jesu. Rovenius, insgelijks genoopt om met 2 afgevaardigden naar Rome te trekken (1622), ten einde zelf bij den paus zich te zuiveren van den laster en de aanslagen der Jezuïten, betoogt bovendien in zijn ingediende memorie, hoe heilloos hun invloed zou zijn voor de kerk. Werden toch de Jezuïten gezaghebbers of medegezaghebbers in de Nederlandsche kerk, dan zouden de geloovigen eerlang alle godsdienstoefening derven; de Staten zouden hen geen oogenblik dulden binnen hun gebied: want steeds hadden de Staten getoond hen meer dan andere ordesgeestelijken te haten, zeggende hen te beschouwen als de onruststokers in Frankrijk, Duitschland, Venetië en elders, die zich mengden in staatsaangelegenheden, die briefwisseling hielden met vreemde vorsten en aan dezen de regeringsgeheimen verrieden, die ruime inzamelingen van geld hielden om het naar hunne colléges te zenden, die de stervenden tot aanzienlijke erflatingen noopten, enz.

Een regeringsdaad van Rovenius, die de Oudroomschen met bijzondere voorliefde doen uitkomen, omdat daarin voor hen in zekeren zin de cardo quaestionis ligt, is de vorming van een Vicariaat of bisschoppelijken Raad (9 Nov. 1633). 140 kanunniken en 140 vicarissen vormden in den goeden tijd het domkapittel der 5 kerken van Utrecht. Dit ligchaam was sedert de hervorming wel in wezen gebleven; maar allengs hadden de protestanten zich, bij den dood der titularissen, van verschillende plaatsen meester gemaakt, ofschoon toch de katholieken lang in 't bezit van het meerendeel der beneficiën bleven. Beiden, het Roomsche en het Protestantsche element, plantten zich voort volgens 't herkomstig gebruik; het kapittel, zoo halfslachtig, hield gemeenschappelijke vergaderingen om zijn gedeputeerden ter provinciale staten te kiezen, als anderzins. Verreweg het grootste aantal katholieke kanunniken woonde niet in de stad. In 1614 woonden er slechts 22 katholieke kanunniken en 25 katholieke vicarissen hier te lande.
Eerst in 1622 bragt het edict der Utrechtsche Staten, dat het benoemen van een katholiek tot kanunnikschappen of prebenden die openvielen verbood, in dien toestand eene verandering. Hoewel onverminderd hunne inkomsten trekkend tot aan hun dood, zouden de katholieken allengs uitsterven door die wet. Rovenius was ten hoogste bekommerd. 't Belang zijns geestelijken rijks moest hem vuriglijk

{==164==} {>>pagina-aanduiding<<}
het voortbestaan van zijn metropolitaansch kapittel doen wenschen. Gemagtigd door eene pauselijke breve, deed hij dan ook nog minstens 10 benoemingen tusschen de jaren 1622 en 1633. Maar ofschoon hij, slechts op het geestelijk heil zijner kudde bedacht, de tijdelijke voordeelen, aan die plaatsen verbonden, gereedelijk den protestanten liet, kon hij zeker zijn, dat de Staten, als hun die benoemingen ter ooren kwamen, hem daarover in regten zouden betrekken. Ziende dat hij het oude kapittel onmogelijk aldus bestendigen kon, werd hij te rade, 7 der bekwaamste katholieke kanunniken, hier te lande woonachtig, te kiezen, en hun 4 zijner beste seculiere geestelijken toe te voegen, ter vervulling der 4 eerste kanunnikplaatsen, die het aan zijne beurt zou zijn te begeven. Van deze 11 vormde hij wat hij noemde ‘een Vicariaat,’ d.i. een medewerkend ligchaam, dat hem dienen moest van raad en met hem den arbeid zijner regering deelen. Alle andere reguliere en seculiere geestelijken zijner diocese verpligtte hij om 't gezag diens raads te erkennen, aan de statuten en ordonnantiën, die hij met dien raad maken zou, zich te onderwerpen, hunne toevlugt bij moeijelijkheden, die zich in hunne ambstbediening zouden voordoen, tot dien raad te nemen. Kortom dat nieuwe ligchaam moest, welken naam het om de tijdsomstandigheden mogt aannemen, worden beschouwd èn als de voortzetting van 't metropolitaansch kapittel, waarvan het in 't geestelijke alle autoriteit had aangenomen, èn tevens als de plaatsvervanger der kapittels van de andere kathedralen, gelijk dan ook alle opvolgers van Rovenins het als zoodanig hebben erkend.
Toen nu dit nieuwe collegie, kapittel of vicariaat (want al deze namen heeft het gedragen) voor goed was gevestigd, onthielden Rovenius en zijne opvolgers zich van 't verder benoemen tot het kanonikaat. Het kanoniek bewind der diocese was verzekerd: dat was hem genoeg. De inkomsten liet men den protestanten; maar 't nieuwe ligchaam werd als episcopale senaat en als kapitte betiteld in alle stukken, die over den toestand der kerk hier te lande naar Rome of aan de Nuntiussen werden gezonden. Zoo verklaarde zich ook op dit punt in 1669 de bisschop van Castoriën, Johannes van Neercassel aan kardinaal Chigi, die inlichtingen vroeg; zoo zond van Neercassel later ter onderhandeling naar Rome, Brussel of Keulen leden van dit corps met de qualificatie van ‘leden of afgevaardigden van 't metropolitaansch kapittel van

{==165==} {>>pagina-aanduiding<<}
Utrecht’. Zoo spreekt ook Theod. de Cock, - in 1688 naar Rome gezonden, om de bevestiging te erlangen van Hugo Frans van Heussen (of zoo dit niet gelukte, van één uit het nieuwe drietal, Codde, Cousebant en Schep, door dit zelfde kapittel ter opvolging van Van Neercassel geformeerd) - van kapittel, van kanunniken enz., als gebruikelijke namen voor dit collegie. Eerst in 1703 is men begonnen aan dit ligchaam zijn naam, zijne regten, ja zelfs zijn bestaan te betwisten, toen de Jezuïten zich ten doel stelden, het episcopaat in Nederland te vernietigen en de kerk aan de willekeurige regering van 't Roomsche hof en zijne dienaren te onderwerpen.
Rovenius beleefde niet minder stormige dagen dan Sasbold. Te naauwernood gewijd (1620) zag hij het 12jarig Bestand ten einde spoeden, en de oude geloofsvervolging op nieuw beginnen met den krijg. Beurtelings buitenslands, te Rome, in Brabant tot 1625, bezocht hij daarna de voornaamste kerken van Overijssel, alsmede ter sluiks Utrecht en Holland. Hij genoot de bescherming en gastvriendschap van Jonkvrouwe Henriëtte van Duivenvoorde, bij wie hij zich te Utrecht de laatste 25 jaren zijns levens gedurig ophield, bij wie hij (trots het banvonnis, met verbeurdverklaring zijner goederen tegen hem geveld) in 't verborgen zijne geestelijken ter vergadering beriep, tot twee malen aan eene geregtelijke huiszoeking wist te ontsnappen, en in wier huis hij ook als 76jarig grijsaard in 1651 overleed en begraven werd.

In weerwil der strenge vervolgingen groeide het aantal katholieken tegelijk met hunnen geloofsijver aan:
Had Sasbold schier in wildernissen gewandeld, had hij zich, ofschoon eerst vruchteloos, in de bres gesteld om den achteruitgang te stuiten, zoodat het aantal wereldlijke priesters in de 7 provinciën

in 1583 nog 600,
in 1592 tot 400,
in 1614 tot 170,

bijna uitsluitend van de oude geestelijkheid, was teruggegaan; gedurende het Bestand komen hier uit den vreemde

	26 ordesgeestelijken (waaronder 14 Jezuïten).
In 1622 zijn er weêr	70 wereldlijke geestelijken onder Rovenius.
In 1628 zijn er weêr	220 en 70 geordenden (waaronder 34 Jezuïten).
In 1628/1628 zijn er weêr	350 en 132 geordenden (waaronder 70 Jezuïten).
In 1656 zijn er weêr	400 150 geordenden (waaronder 150 Jezuïten).


{==166==} {>>pagina-aanduiding<<}

onder Jacobus de la Torre. Tot aan de 18de eeuw houdt die aanwas aan.
Even zoo waren de vaste vergaderplaatsen, of parochiën, vermeerderd. Rovenius telt er in 1622 slechts 56:20 in de diocese van Utrecht, 26 in die van Haarlem, 6 in die van Deventer, 2 in de Leeuwarder, 1 in de Groninger, 1 in de Middelburgsche diocese.
Voorts telde Rovenius in 1622 ongeveer 50 steden en 700 dorpen zonder leeraren; maar 50, 60 jaren later waren er in schier alle plaatsen geestelijken.
Hij stichtte in 1631 drie nieuwe parochiën te Amsterdam waar het zielental vervierdubbeld was. Van Neercassel telt in 1663 ongeveer 380 parochiën in de 6 diocesen.
Het getal leeken vinden wij niet met dezelfde juistheid vermeld.
Sasbold telt er in zijn tijd Slechts 200,000.
Rovenius spreekt in 1639 van meer dan 300,000; en wij vinden ongeveer hetzelfde getal uitgedrukt in alle volgende opgaven tot in den aanvang der 18de eeuw, behalve dat van Neercassel over de jaren 1668 en '71 spreekt van 4 tot 500,000. Hoe het zij, die gemeente was, gelijk zulks gewoonlijk bij eene minderheid in de verdrukking wordt opgemerkt, uitmuntend door goede zeden en gehechtheid aan 't geloof. Rovenius vermeldt nog het verschijnsel (in zijne opgaven van 1638) dat jaarlijks 1000 protestanten tot het katholieke geloof overgingen tegen 250 katholieken tot het protestantisme. Een verschijnsel, zegt Dupac, dat voortduurt tot het einde der 17de eeuw.
Ten slotte nog een woord over de reeds genoemde Klopjes. Welligt werden zij - zegt Dupac - zoo genoemd omdat zij van huis tot huis gingen aankloppen om de dagen en uren der godsdienstige zamenkomsten te melden. Zij woonden deels in 't ouderlijke huis, of met 2, 3 bij elkander, deels b.v. te Amsterdam, Delft, Haarlem, gemeenschappelijk in begijnenhofjes. Van Neercassel telt in 1671 in 't begijnenhof te Haarlem omstreeks 300 klopjes en meer dan 100 te Amsterdam; ook te Utrecht was in den Driehoek een hof, waar in 't begin der 18de eeuw meer dan 100 klopjes woonden.
Een der belangrijkste functiën dezer zusters was het onderwijzen van kinderen en zelfs van meer bejaarde vrouwen. Zij hielpen met dit werk de pastoors die daarvoor dikwijls geen tijd of gelegenheid hadden. Zij gingen leeren en catechiseren op het

{==167==} {>>pagina-aanduiding<<}
land, en waren oorzaak van menige bekeering. Vandaar bepaalde besluiten tegen de klopjes en hare catechisatiën. 't Wordt haar insgelijks verboden met meer dan drie te zamen en elders dan bij hare familie te wonen.

Ziedaar eenige mededeclingen omtrent de geschiedenis der katholieke kerk in Nederland, gedurende de twee eerste eeuwen, waarin het protestantisme in zijne vrije ontwikkeling haar geheel overvleugelde. Al is bij den auteur, aan wien ik ze ontleende, de toeleg zigtbaar om het goed regt der Aartsbisschoppen, hun raison d'être te Utrecht, geschiedkundig te betoogen; aan zijne waarheidsliefde valt niet te twijfelen. De zwakke punten in zijn pleidooi - door Goethals in zijn Lectures, door den geleerden maar hatelijken Varin in zijne 2 deelen ‘La vérité sur les Arnauld’ aangestipt, door anderen vóór hen breeder gemotiveerd, - is Dupac zelf eerlijk genoeg niet te verbloemen.
Maar het doemvonnis van deze en van alle tegenschrijvers steunt op de numerieke meerderheid, op den uitslag. De kleine Klerezij heeft hier, Port-Royal heeft in Frankrijk ondergedaan. De officiëele regtbank sprak: dus veroordeelt ook het groote publick dat geen beroep op hooger regters dan de Paus en Lodewijk XIV kent. Toch is er een hooger regter dan deze: de Geschiedenis. Voor haar staan de Jezuïten gebrandmerkt: in Frankrijk als de sluipmoordenaars der Port-Royalisten, en als de verwoesters der kerk-orde in 't katholieke Nederland.
Was vóórdezen de uiterlijke kerk een vorm om den inhoud noodwendig; met ontzetting zag dan ook de geloovige vóór 2 eeuwen de Jezuïten hunnen moker slaan tegen 't eerwaardig gebouw. Het viel. Maar de Geschiedenis leert dat alle kerkebanden vallen. Wel hem die, hare les verstaande, glimlagchend vragen kan: wat nood?

Kampen, Oct., 1864.






{==168==} {>>pagina-aanduiding<<}

Iets over de zoogenaamde Generatio Spontanea.

Door Dr. J.W. Gunning.

II. 1)

In het jaar 1859 verscheen te Parijs onder den titel: Hétérogenie, ou traité de la génération spontanée, basé sur de nouvelles expériences, een reeds vroeger aangehaald boek, in hetwelk de warmste en tevens talentvolste der tegenwoordige voorstanders van de leer der generatio spontanea, de directeur van het Museum van Natuurlijke historie te Rouaan, de heer F.A. Pouchet, zijne overtuiging in de wetenschappelijke wereld ingang trachtte te doen vinden, en, gelijk de titel aanduidt, niet alleen door kracht van redenering, maar ook door middel van den wissen toetssteen van alle natuurstudie: empirisch onderzoek. Dit merkwaardig boek wordt voorafgegaan door eene opgave van 456 werken, zoowel van vroegeren als van lateren tijd, waarin dit vraagstuk behandeld wordt of die er mede in verband staan, en dat de schrijver meer is dan een ijverig verzamelaar van titels, bewijst de inhoud, die doorweven is van referaten en aanhalingen. Eerst wordt een historisch overzigt gegeven van de meeningen en redeneringen, die de oudste en latere wijsgeeren en schrijvers over de generatio spontanea hebben geuit; vervolgens wordt de metaphysische kant van het vraagstnk besproken; de daarop volgende hoofdstukken bevatten eene uiteenzetting van de voorwaarden waaronder de heterogenie

{==169==} {>>pagina-aanduiding<<}
zich openbaren kan, eene kritiek der panspermistische hypothese, een physiologische studie van het proces der heterogenie, en eindelijk worden aan de geologie en botanie, aan de helminthologie (de leer der ingewandswormen) en aan eenige andere pathologische feiten nog een aantal bewijzen voor de stellingen des schrijvers ontleend.
Men ziet, de inhoud is rijk; voeg daarbij dat het geheel met warmte en in een levendigen stijl is geschreven, dan klinkt het niet vreemd, te vernemen, dat het boek na de lezing een zekeren indruk achter laat, die niet geheel ongunstig is voor de meeningen des schrijvers. Trouwens, het kan niet ontkend worden, dat de leer der heterogenie voor een zeker standpunt van populaire natuurbeschouwing iets aantrekkelijks en het geloof daaraan iets bevredigends heeft, dat tot de aanneming verlokt. Een redenaar op dat standpunt staande, kan er wel op rekenen in de gevoelens van een groot deel zijner hoorders ergens eene aan-staande deur te vinden, die hij slechts behoeft aan te drukken, om er zijne overtuigingen binnen te geleiden, en, voor een tijd althans, te doen vestigen. Ware het niet zoo, vanwaar zou het dan komen, dat te Parijs, in het brandpunt van den strijd, waar door de hoogste autoriteiten in de wetenschappelijke wereld de zegekreet der panspermie is aangeheven, waar deberoemde Secretaris der Academie van Wetenschappen, Flourens, nog onlangs uitriep, dat: ‘wie nu nog aan de heterogenie gelooft, bewijst, de zaak niet te begrijpen,’ dat daar nog ten vorigen jare een vriend en ijverig medestander van Pouchet, Joly, in een openbare voorlezing de warmste toejuichingen inoogstte en de voldoening smaakte, dat een deel van het publiek en zelfs van de wetenschappelijke pers zich voor de zaak, die hij verdedigde, gewonnen gaf?
Dit verschijnsel hangt in zijn diepsten grond te zamen met de natuur van den menschelijken geest zelven en wordt daaruit gemakkelijk verklaard. Alle natuurbeschouwing die zich niet door streng onderzoek en naauwkeurige ontleding der verschijnselen rekenschap tracht te geven van de indrukken welke zij op ons maakt, voert tot eene meer of min dichterlijke opvatting, waarbij de mensch eigenlijk niet anders doet dan hetgeen in hem zelven leeft, eigen oordeel en gedachte, eigen aandoeningen en hartstogten, in de natuur overplanten. Deze neiging is de natuurlijke grond van alle natuurgodsdienst, onder welken vorm wij die ook in de oudheid en onder onbeschaafde volkeren van den tegenwoordigen tijd aantreffen. Het is eene neiging, die den mensch is ingeschapen, en

{==170==} {>>pagina-aanduiding<<}
waarvan hij zich ook niet dan ten koste van de hoogere behoeften van zijnen geest zou kunnen ontdoen. Zij is niet alleen de adem van alle natuurpoëzij, maar zij leeft ook in de taal des dagelijkschen levens in de verpersoonlijking van de ideeën: dood, leven, ziekte enz. Maar zoodanig eene beschouwing van voorwerpen en verschijnselen behoort geheel vreemd te blijven aan het wetenschappelijk onderzoek der natuur, daar haar alle elementen ontbreken die ons op den weg naar het doel der wetenschap, namelijk verklaring, kunnen brengen. Als wij in het dagelijksch leven spreekwijzen als deze gebruiken: de machine werkt goed, het vuur verteert de brandstof, enz., dan begrijpen wij den zin dezer woorden zeer goed, maar wij weten tevens dat zij geene wetenschappelijke verklaring behelzen. Wij zouden het zeer ongerijmd vinden aan te nemen, dat er in de machine eene kracht bestaat, die beweging voortbrengt en haar pligt goed of ook slecht volbrengen kan. Wij zijn te goed bekend met de wijze, hoe in de werktuigen de beweging ontstaat, om zoo iets ook maar in de verte te gelooven. Niemand die weet, waarin de functieën der lucht bij de ademhaling bestaan, zal het in de gedachte komen, haar in wetenschappelijken zin eene het leven onderhoudende kracht toe te kennen. Maar deze voorbeelden gelden voor een aantal andere gevallen. Waarom zouden wij dan in de levende wezens eene eigene kracht aannemen, die ze leven doet? Laat ons dat uitstellen, totdat het veelzijdigste onderzoek geleerd heeft, dat die levensverschijnselen, welke tot het domein van het natuuronderzoek behooren, op geene andere wijze uit ons reeds bekende verschijnselen te verklaren zijn. Doen wij dit niet, dan belemmeren wij bij voorbaat elk onderzoek, omdat wij reeds bij den aanvang de willekeurig door ons gestelde verklaring bij de hand hebben. Van de oudste tijden her heeft de eigenaardigheid van de levensverschijnselen de wijsgeeren er toe verleid, om het bestaan
van eene levenskracht aan te nemen, die onder gunstige omstandigheden aanleiding geeft, dat de stof zich tot organismen vervormt en het leven onderhoudt; dit laatste denkbeeld beheerschte tot voor korten tijd nog de geheele wetenschap, en het vormt ook, bewust of onbewust, den grondslag waarop de meeningen van de voorstanders der heterogenie zijn gebouwd.
Aan dit standpunt, dat door Pouchet in zijn werk wel niet opzettelijk en uitsluitend wordt ingenomen, maar dat hij toch onbewust meer huldigt, dan den natuuronderzoeker past, is het

{==171==} {>>pagina-aanduiding<<}
eigen, meer op te hebben met meeningen dan met feiten, waarnemingen en proeven. Dit komt zeer duidelijk uit in het eerste historische gedeelte waar hij van de oudste tijden af alle uitspraken en meeningen zamenbrengt, die met zijne denkwijze meer of minder overeenstemmen. Voor hem echter, wien het om de zuiver empirische verklaring van een verschijnsel te doen is, begint de eigenlijk gezegde geschiedenis van het vraagstuk daarentegen eerst met het tijdperk waarin men aanving het experimenteel te onderzoeken.
Wel wordt het experiment, de analyse, niet door Pouchet verworpen of geminacht, maar hij beschouwt het niet als het eenige noch als het voornaamste middel om tot kennis te geraken. In zijn hoofdstuk ‘Métaphysique’ wordt het duidelijk, wat hij daarnevens en bijna als hoogere bron van kennis erkent. Daar worden het diepzinnige tafereel der bijbelsche scheppingsgeschiedenis, de ontboezemingen, de profetieën en de visioenen der psalmisten en profeten gebruikt, om er algemeene begrippen over het ontstaan van het leven aan te ontleenen, en deze zullen later het empirisch onderzoek zooal niet beheerschen, dan toch leiden. Ware het Pouchet te doen, om eene den mensch bevredigende godsdienstige wereldbeschouwing op te bouwen, wij zouden niet alleen hem toestemmen; maar zelfs een aanmerkelijken stap verder gaan. Want wie tot de hoogste problemen wil opklimmen, moet zich weten te verheffen boven het geschapene. Maar het eindige kan alleen door middel van het eindige onderzocht worden. Voor het natuurwetenschappelijk onderzoek ontstaan de ideeën eerst met behulp en onder de heerschappij van het experiment; geene beheersching van het experiment door eene aprioristische idee, hoe verheven, hoe schoon, hoe waar welligt uit een ander oogpunt.
Huldigen wij dan verder ook de empirische methode. Het is een feit der waarneming dat dieren en planten andere dieren en planten voortbrengen; deze functie is een der voornaamste attributen van het levend organisme. De waarneming leert verder, dat dieren en planten in den regel uitsluitend uit andere wezens ontstaan. Deze regel is bijna algemeen en hoe naauwkeuriger het onderzoek wordt, hoe meer het in bijzonderheden afdaalt, des te kleiner wordt het aantal der gevallen, die zich voor alsnog daaraan onttrekken.
Gebruiken wij als hulpmiddel, om deze gevallen - de schijnbare uitzonderingen op den algemeenen regel, welke de heterogenisten beweeren de bewijzen te zijn voor hunne meening, - tot

{==172==} {>>pagina-aanduiding<<}
dien regel terug te brengen, de hypothese, dat de lucht overal waar zij toegang heeft of gehad heeft, sporen, kiemen, eijeren of zelfs levende maar verdroogde individuen van mikroskopische dieren en planten kan aanbrengen, die slechts op gunstige gelegenheid wachten, om tot zigtbaar leven te ontwaken, zich te ontwikkelen en te vermenigvuldigen.
Eene goede hypothese mag in zich zelve niets ongerijmds of met andere bekende natuurwetten strijdigs bevatten. Voldoet de hypothese der panspermie daaraan? Men kan tegen haar aanvoeren, dat zij ons tot eene meer of min zonderlinge voorstelling brengt van de dampkringslucht, door deze te bevolken met eene massa ongeziene voorwerpen, wier aanwezigheid onvereenigbaar schijnen kan met de bekende eigenschappen der lucht, als hare doorzigtigheid, gering soortelijk gewigt enz. Met meer talent dan waarheidszin, met meer spot dan wetenschappelijken ernst spint Pouchet op verschillende plaatsen in zijn werk de gevolgen uit, waartoe deze voorstelling van de zamenstelling der lucht zoude voeren. Als inderdaad elke kubiek millimeter lucht, zoo als hij berekent, niet minder dan 6250 millioenen eitjes van microzoa moest bevatten, dan zouden wij inderdaad met hem kunnen vragen waarom de lucht niet, in plaats van 770 maal ligter dan water te zijn, eenige malen zwaarder was.
Wie ziet hier niet dadelijk de overdrijving van den hartstogtelijken kampvechter voor eene geliefkoosde idee? Als men eenmaal gelet heeft op de duizende reeds voor het bloote oog zigtbare stofjes in den zonnestraal, die door eene opening in het venster in een duister vertrek geworpen wordt, en daarbij in zijne verbeelding voegt wat het mikroskoop ons nog zoude ontdekken; als men denkt aan de stoflagen die zich aan alle voorwerpen hechten welke met de lucht in aanraking zijn; als men eens onder het mikroskoop heeft waargenomen de ontelbare sporen, die uit een enkel schimmeldraadje ontstaan en denkt aan hunne fijnheid en gering gewigt, zoodat massa's daarvan zich als stofwolken in de lucht boven eene schimmellaag kunnen vertoonen; als men weet dat de lucht overal en altijd vervuld is van kleine - door de scheikunde gemakkelijk op te sporen - deeltjes zout, de overblijfselen van verdroogde opgespatte droppels zeewater; - in het algemeen als men bedenkt, dat uit den aard der zaak al wat op de aardoppervlakte voor fijne verdeeling vatbaar is, zich door middel van den dampkring overal kan verspreiden en opmerkt

{==173==} {>>pagina-aanduiding<<}
dat, in overeenstemming daarmede, de scheikundigen des te meer verschillende stoffen en voorwerpen in de lucht aantreffen naar mate de middelen van opsporing verbeteren, dan vervalt bijna al het vreemde dat eene partijdige verbeelding uit de hypothese der panspermie met betrekking tot de zamenstelling der lucht afleidt.
Zonder te uitvoerig te worden kunnen wij op dit punt den strijd niet verder volgen, maar wij willen nog eene proef van Pouchet vermelden om te doen zien, dat de wapenen waarvan hij zich bedient, dikwijls niet slecht gekozen zijn en dat de panspermie niet altijd een geheel afdoend antwoord heeft op de vragen, die haar door de tegenpartij kunnen worden voorgelegd. Pouchet vulde een platten schotel met eene dik gekookte pap van meel en water en schreef daarop, toen de oppervlakte bij de bekoeling eenigzins stijf geworden was, met een penseel, gedoopt in een aftreksel van galnoten, de woorden: Generatio spontanea. Daarna liet hij den schotel, met eene glazen plaat bedekt, aan zich zelf over. Na eenige dagen teekenden zich de aanvankelijk onzigtbare woorden op de witte oppervlakte als zwarte letters af, daar de plaatsen, waar zich het galnotenaftreksel bevond, de zetelplaats waren geworden van een digt weefsel eener eigenaardige donkergekleurde schimmelplant, waarvan echter geen spoor zich op de omringende meelpap vertoonde. ‘Hoe komt het nu’, vraagt Pouchet bij deze en meer andere soortgelijke proeven, ‘dat de stoffen, die gelijkelijk zijn blootgesteld aan den onderstelden regen van sporen en kiemen, welke uit de lucht op haar valt, zich zoo in het oogvallend ongelijk verhouden?......De ware oorzaak van dit verschil is hierin gelegen, dat verschillende stoffen bij hare verrotting ook verschillende soorten van levende wezens doen ontstaan en deze resultaten zijn sprekende bewijzen tegen die fantastische bevolkingstheorie en getuigen luide voor de heterogenie’. Men begrijpt dat de panspermie hierop dit antwoord geeft: ‘volstrekt niet, want de flora of fauna, die zich op een rottend voorwerp ontwikkelt, hangt niet enkel af van de zaden en kiemen, welke de lucht daarop aanbrengt, maar ook van den aard van den bodem, waarop zij worden aangebragt. Die bodem kan ongeschikt zijn voor de eene, geschikt voor een andere soort
van kiemen, en het is dus begrijpelijk dat met de natuur van de rottende stof ook de soort der zich daarop ontwikkelende wezens verschillend zijn kan.’ Dit antwoord grondt zich op eene stelling, die à priori allezins aannemelijk is, maar er is nog

{==174==} {>>pagina-aanduiding<<}
veel te doen voor dat de bijzonderheden, waardoor zij nader gestaafd zoude behooren te worden, aan het licht zullen zijn gebragt.
Aangenomen derhalve, dat de hypothese der panspermie niet ongerijmd is noch strijdig met eenige bekende natuurwet, is het naastbijliggend middel om hare juistheid te toetsen dit, dat men beproeve, die levende kiemen zelven te verzamelen en ze als zoodanig te erkennen. Ziedaar wat er nog ontbrak aan de zegepraal der panspermisten. Daardoor zou het argument der heterogenie, dat de middelen, tot nog toe gebruikt om de beweerde kiemen te dooden of verwijderd te houden, geene andere beteekenis hebben, dan dat daardoor de levenskracht der lucht wordt vernietigd, vervallen of althans zijne waarde bijna geheel verliezen.
Het is dan ook voornamelijk op dit terrein, dat de strijd sints 1860 gevoerd werd. Aan de zijde der panspermie stond de reeds door verscheidene andere onderzoekingen vooral op scheikundig gebied bekende fransche geleerde Pasteur aan het hoofd. Navorschingen over de fermentatie-verschijnselen, welke door hem worden ondersteld altijd afhankelijk te zijn van de aanwezigheid van levende wezens, hadden hem belangstelling ingeboezemd voor de vraag vanwaar deze laatsten ontstaan, en toen de Academie te Parijs in het voorjaar van 1860 eene prijsvraag uitschreef, waardoor nieuwe onderzoekingen over het vraagstuk der heterogenie werden uitgelokt, beproefde hij daaraan zijne krachten en wel met zoo uitstekend gevolg, dat velen de zaak voor goed door hem beslist achten.
Pasteur vatte het vraagstuk op van de zooeven aangewezen zijde. Niet tevreden met levensvatbare kiemen in de lucht te onderstellen, zocht hij ze daarin op. Groote hoeveelheden lucht dreef hij door eene naauwe buis, waarin zich eene poreuse stof bevond als b.v. pluizen katoen of watten, waarin al de in de lucht zwevende stofdeeltjes werden teruggehouden. Bepaalde handelwijzen volgende, die het onnoodig is, hier te beschrijven, kon hij die stofjes in eene kleine ruimte bijeen verzamelen en ze aldus onder het mikroskoop onderzoeken. Daarbij bleek, zooals te verwachten was, dat het zwevende lucht-stof uit een groot aantal in vorm, grootte en kleur zeer uiteenloopende deeltjes bestaat, waarvan de afkomst evenwel niet zelden met tamelijk groote zekerheid kan bepaald worden, zooals van zetmeelbolletjes, stuifmeel van bloemen, vezeltjes van katoen en dergelijke. Te midden daarvan meende Pasteur echter ook sporen van schimmels en

{==175==} {>>pagina-aanduiding<<}
eijeren van infusoriën te herkennen. Daar deze voorwerpjes evenwel niet door scherp waarneembare eigenschappen van andere in vorm daarmede overeenkomstige onderscheiden zijn, blijft dit altijd een moeijelijk te beslissen punt. Schrijver dezes heeft zich daarvan zelf kunnen overtuigen, bij eene herhaling van deze proef van Pasteur, en hoewel hij het voorregt had bij die gelegenheid voorgelicht te worden door onze eerste autoriteit op het gebied van mikroskopische onderzoekingen, den hoogleeraar Harting, was het toch niet met volkomen zekerheid uit te maken, of onder de gevonden stofjes ook kiemen of infusoriën-eijeren voorkwamen.
Pasteur bedacht evenwel een ander hoogst vernuftig middel om het aanwezen van levensvatbare kiemen in de lucht aan te wijzen: hij zaaide namelijk de op de straks beschreven wijze verkregen stofjes in een voor rotting vatbaar vocht, en onderzocht of zij dit konden bevruchten, of niet. Hoe zoodanig eene proef uit te voeren is, zal men gemakkelijk kunnen nagaan. Stel dat een klein en dun glazen buisje een propje asbest (eene wollige delfstof, die hier dezelfde diensten vervult als watten) bevat, dat beladen is met het stof van eenige kubiek ellen lucht, en daarop aan weêrszijden en op eenigen afstand van dit propje is toegesmolten. Laat dit buisje gehangen worden in een kolfje of fleschje, waarin zich tevens eene voor rotting vatbare vloeistof bevindt, die nu gekookt wordt om de daarin, aan de wanden en in de lucht van het kolfje onderstelde kiemen te dooden, en voorts voorzien is van een toestel, waardoor de lucht, die na de koking weder in het werktuig toegelaten wordt, gegloeid of door watten gefiltreerd wordt. Onder zoodanige omstandigheden - wij hebben het vroeger gezien - rot de vloeistof niet en er ontstaan geene levende wezens. Intusschen zijn de kiemen in hét propje besloten, zoo zij aanwezig waren, niet gedood: want afgesloten van het omringende vocht hebben zij in droogen toestand de inwerking der kookhitte ondergaan en, gelijk wij vroeger opmerkten, wordt onder die omstandigheden haar leven niet uitgebluscht. Als men dus nu na eenigen tijd door een stoot aan het toestel te geven het dunne glazen buisje doet breken, dan komen de kiemen met het vocht in aanraking en leven en verrotting kunnen zich in de tot nog toe onvruchtbare vloeistof openbaren. De proef beantwoordde aan de verwachtingen, die de panspermie daarvan koesterde. Het bleek inderdaad mogelijk te zijn om de kiemen op deze wijze uit de lucht op te zamelen en hen na een wille-
{==176==} {>>pagina-aanduiding<<}
keurigen tijd op de beschreven wijze in een geschikt vocht tot ontwikkeling
te doen komen. Schrijver dezes kan dit ook uit eigen ondervinding bevestigen. Bijzonder leerrijk wordt deze proef, wanneer men in een gedeelte van het met lucht-stof beladen propje, door het te gloeijen, al de onderstelde kiemen vooraf doodt en daarmede geheel op dezelfde wijze eene tegenproef instelt, welke dan door hare negatieve resultaten aan de positieve uitkomst der hoofdproef eene nieuwe waarde bijzet.
Hoe veel beteekenend deze proeven ook mogen zijn in de oogen der panspermisten, de heterogenisten zijn er het antwoord niet op schuldig gebleven, hoewel de argumenten, die zij bezigen, getuigen, dat de slag die aan hun stelsel is toegebragt het doel niet gemist heeft. Zij ontkennen vooreerst de mogelijkheid om althans vele kiemen of eijeren in de lucht te vinden, en deze ontkenning heeft, vooral in den mond van Pouchet, eene niet te miskennen beteekenis, daar deze zijn tegenstander in vaardigheid voor het mikroskopisch onderzoek op dit gebied zeer zeker overtreft.
Aan de andere zijde zou men echter weder gegronde bedenkingen kunnen maken tegen de wijze, waarop Pouchet de luchtstofjes verzamelde, daar zij niet zooveel waarborg geeft als de door Pasteur gebezigde voor het terughouden der allerfijnste deeltjes, waaronder juist de gezochte voorwerpjes zich moeten bevinden.
De uitkomsten der zaaijingsproef worden door de heterogenisten niet ontkend, maar zij trachten er eene andere verklaring aan te geven, waardoor hare beteekenis voor het vraagstuk in behandeling zoo al niet vernietigd, dan toch hoogst twijfelachtiggemaakt wordt. ‘Zijt gij zeker’, dus vragen zij, ‘dat hetgeen gij in uwe proppen hebt verzameld werkelijk georganiseerde voorwerpen zijn? kan niet veelmeer het levenwekkend beginsel, dat wij in de lucht onderstellen, of eenige andere stoffelijke voorwaarde voor het ontstaan van leven, daarin zijn teruggehouden of gecondenseerd, en moet niet daaraan de bevruchting uwer vloeistoffen worden toegeschreven, in plaats van aan uwe twijfelachtige kiemen, die wij te vergeefs in de lucht zoeken?’
Het laat zich denken dat een vindingrijke geest niet verlegen behoeft te staan tegenover deze nieuwe bedenking, in welke de lezer gemakkelijk weder eene uiting van de vroeger aangewezen aprioristische natuurbeschouwing herkennen zal.
Gesteund door de reeds verkregene resultaten, sterk in zijne overtuiging, en getrouw aan zijne methode, liet Pasteur elk bezwaar, door

{==177==} {>>pagina-aanduiding<<}
de tegenpartij geopperd, gelden als eene gegronde reden tot twijfel, dien hij telkens door nieuwe proefnemingen trachtte op te heffen.
Het denkbeeld, ten grondslag liggende aan de straks vermelde proefnemingen, was op verschillende wijzen voor verwerkelijking vatbaar, en de mogelijkheid gegeven om proefondervindelijk aan elke bedenking den pas af te snijden. Zoo trachtte Pasteur de heterogenie meer en meer in de engte te drijven en haar te dwingen zich eindelijk over te geven.
Meerdere onderzoekers hebben op deze wijze aan den strijd deelgenomen, doch wij bepalen ons tot de vermelding der proeven van Pasteur, daar deze in vindingskracht zijne medestanders overtrof en de resultaten bij allen dezelfde beteekenis hebben - namelijk gunstig zijn voor de panspermie. Om aan de bedenking te gemoet te komen dat de proppen watten of asbest de eene of andere stoffelijke levensvoorwaarden mogten hebben teruggehouden, bedacht Pasteur eene wijziging der proef, waardoor het gebruik daarvan geheel vermeden werd en de onderstelde kiemen op eene geheel andere wijze werden terug gehouden. Na de vloeistof in het kolfje gebragt te hebben, maakte hij den hals daarvan door de hitte week en trok dien tot eene dunne buis uit, aan welke hij een zoo groot mogelijk aantal krommingen en wendingen gaf, zoo dat de lucht slechts langs een naauw en met vele scherpe bogten voorzien kanaal in het kolfje kon geraken. Na nu de vloeistof te hebben gekookt en den geheelen inhoud der kolf te hebben gezuiverd, rekende hij er op dat de lucht, die bij de bekoeling in het kolfje terugkeerde, overal tegen den glaswand stootende, op haar langen en bogtigen weg de vaste deeltjes, die zij meêvoert, zoude afzetten. De uitkomst beantwoordde aan zijne verwachting: er had geene ontwikkeling van levende wezens plaats, niettegenstaande de lucht nu toch moeijelijk ondersteld konde worden voor zijne intrede in het toestel eenige vitale eigenschap verloren te hebben.
Maar Pasteur voerde ook nog een nieuw denkbeeld in de proefneming in, dat vooral daarom zoo vruchtbaar beloofde te worden, omdat beide partijen het eens waren over zijne juistheid, en geen van beiden dus kon weigeren om zich aan de uitkomsten der daarop gegronde proefnemingen te onderwerpen.
Wij laten Pasteur zelven spreken. ‘Als het waar is’, zegt hij, ‘dat de lucht vervuld is van levendragende organische en dus begrensde voorwerpen, dan laat het zich denken dat deze, ten

{==178==} {>>pagina-aanduiding<<}
gevolge van velerlei oorzaken, niet overal gelijkmatig door den dampkring heen verspreid zullen zijn. Het talrijkst moeten zij b.v. zijn in de nabijheid van bewoonde en begroeide plaatsen aan de oppervlakte der aarde, minder talrijk daarentegen op grootere hoogten in den dampkring en boven de sneeuwvelden der Alpen; menigvuldiger moeten zij 's zomers voorkomen dan in den winter; ongelijk moeten zij verdeeld zijn in de lucht van eene besloten ruimte, die aan geene sterke temperatuurwisselingen blootstaat gelijk b.v. in diepe kelders. Het moet zelfs mogelijk geacht worden, dat in beperkte hoeveelheden lucht geene kiemen hoegenaamd aangetroffen worden en indien dit door de proef kon worden aangewezen dan was een nieuw en krachtig argument voor de panspermie gewonnen. De heterogenie daarentegen, die als haar laatste redmiddel eene vitaliteit in de lucht zelve aanneemt, moet erkennen, dat deze onderstelde eigenschap, als aan de lucht zelve eigen, continu in den dampkring moet aangetroffen worden, met andere woorden, dat er geene lucht in den dampkring is, welke die eigenschap niet bezit’.
Beide partijen waren het volkomen eens over de juistheid van het aldus gestelde dilemma en troffen elkander derhalve nu voor het eerst op een gebied aan, waar de beteekenis der proeven voor beiden dezelfde was. ‘Ik beweer’, zoo stellig sprak Pouchet zijne meening daarover uit, ‘dat, waar ter plaatse een tiende van een kubieke el lucht genomen wordt, deze, wanneer zij in aanraking wordt gebragt met eene voor verrotting vatbare vloeistof in een luchtdigt gesloten toestel, (natuurlijk met buitensluiting van alle mogelijke reeds bestaande kiemen in de vloeistof of aan de wanden van het toestel), het vocht vervuld zal worden met levende organismen.’
Men toog aan 't werk. Pasteur nam 60 glazen kolven, bragt in elk daarvan een zekere hoeveelheid van een zelfde organisch vocht, kookte dit gedurende eenigen tijd en smolt gedurende de operatie, wanneer de stoom de lucht had uitgedreven, den naauwen hals der kolven digt.
Op die wijze was de vloeistof buiten elke aanraking met lucht en onder deze omstandigheden konden er natuurlijk, hoe lang ook bewaard, geene organismen daarin ontstaan. Hij reisde nu met de aldus toebereide kolven naar verschillende plaatsen, waar hij de lucht wenschte te onderzoeken; het was daartoe voldoende de punt van den hals der kolven af te breken, waardoor onmiddellijk lucht naar binnen drong en ze daarna weder toe te smelten. Twintig der ballons werden geopend in de vlakte, die zich aan den

{==179==} {>>pagina-aanduiding<<}
voet der Jura in Frankrijk uitstrekt, twintig andere op de hoogste vlakte in dit gebergte, de overige twintig op den Monttanvert, aan den zoom der sneeuwvelden van den Montblanc. Na eenigen tijd onder gelijke omstandigheden bewaard te zijn, bleek het dat van de eerste serie kolven acht, van de tweede vijf, van de derde slechts één levende wezens vertoonden; de anderen bleven volmaakt onvruchtbaar. Daaruit mogt het besluit getrokken worden, dat in de lucht boven de drie plaatsen van waarneming het aantal levensvatbare kiemen, in de orde waarin zij zijn opgenoemd, geringer was; overeenstemmend met de onderstelling was zij armer aan levendragers in hoogere en onbewoonde streken dan boven lagere bebouwde plaatsen.
Pouchet nam van zijne zijde in vereeniging met een paar zijner vrienden soortgelijke proeven op verschillende hoogten in de Pyreneeën. Maar hoe groot was de teleurstelling van allen die met belangstelling de beslissing van het pleit hadden verwacht, toen deze onderzoekers na eenigen tijd verklaarden, dat al hunne toestellen, niet een uitgezonderd, in overeenstemming met de eischen der heterogenie, met levende wezens waren bevolkt!
Wederom verloor Pasteur den moed niet en bij het naauwkeurig navorschen van de mogelijke aanleiding tot zulke uiteenloopende uitkomsten bleek het hem, dat zijne tegenstanders in sommige opzigten niet behoorlijk de eischen van het vraagstuk hadden in acht genomen. Bij het openen toch der kolven was het natuurlijk boven alles noodzakelijk, het indringen van alle kiemen en sporen van anderen oorsprong dan uit de lucht, ten eenemale buiten te sluiten. Om daaraan te voldoen had Pasteur de uiterste voorzorgen genomen en op alle, zelfs schijnbaar onbeduidende omstandigheden gelet. Bij het openen der kolven had hij zich b.v. zoodanig geplaatst, dat de wind geene stofdeeltjes van hem of van zijne geleiders op de toestellen kon overbrengen; het afbreken der punt was geschied met eene pincet, wier punten vooraf waren uitgegloeid, enz. Zoodanige voorzorgen waren door de heterogenisten niet of niet in dezelfde mate genomen en naar het eenstemmig oordeel van bevoegden beneemt dit alle bewijskracht aan hunne proeven. Leerzaam voorbeeld, voorzeker! dat aanwijst hoeveel nadenken, kennis en gevatheid er vereischt worden in den waren natuuronderzoeker. Proefnemingen zijn inderdaad worstelingen tegen de natuur, die op onze vragen niet alleen slechts gedwongen antwoordt, maar ook ons door hare

{==180==} {>>pagina-aanduiding<<}
taal van den regten weg af zoekt te leiden, wanneer wij eene onvoldoende mate van scherpzinnigheid tegen haar over stellen.
De beslissing scheen op nieuw verdaagd. Den strijd moede noodigden de belanghebbende partijen thans de fransche Akademie van Wetenschappen uit, om als regter uitspraak te doen; men kwam overeen, dat de proeven voor eene kommissie uit dat geleerde ligchaam door de panspermisten en heterogenisten zelven zouden worden herhaald, opdat het uitspreken van een onpartijdig oordeel werd mogelijk gemaakt. Aan deze afspraak werd evenwel, tot schade der wetenschap, geen gevolg gegeven; de heterogenisten onttrokken zich onlangs aan den strijd, onder voorwendsels, die gegronde aanleiding geven tot het vermoeden, dat zij de hechtheid der grondslagen van hun stelsel beginnen te wantrouwen.........

Wij hebben den aard van het vraagstuk leeren kennen en een overzigt genomen van het pleidooi. Waarschijnlijk zullen onze lezers geneigd zijn om zonder voorbehoud te stemmen vóór de panspermistische zienswijze. En voorzeker niet zonder grond, want hoe verder het onderzoek zich heeft uitgestrekt, des te meer heeft de heterogenie aan waarschijnlijkheid verloren. Hoeden wij ons evenwel voor elke voorbarigheid. Het vraagstuk der generatio spontanea kan eigenlijk nimmer volkomen opgelost, of althans niet uitgeput worden, daar eene negatieve stelling - ‘uit niet-levende stoffen kunnen geene levende wezens ontstaan’ - natuurlijk nimmer door proefondervindelijke bewijzen kan gestaafd worden. Eene voorzigtige wetenschap spreekt over soortgelijke vraagstukken nimmer haar laatste woord uit. De geschiedenis heeft daarenboven meerdere gevallen aan te wijzen, waar problemen, die schijnbaar volkomen opgelost waren, door latere geslachten anders werden opgevat. Niet dat het natuurkundig onderzoek immer met zich zelf in strijd zou komen, want zijn grondslag, het experiment, is als de onveranderlijke taal der natuur zelve onwankelbaar. Maar de waardeering en de opvatting der resultaten van het onderzoek zijn afhankelijk van faktoren, die aan wisseling onderhevig zijn. Inzonderheid is dit het geval met vraagstukken als het hier-behandelde dat tot het domein van meer dan ééne wetenschap behoort, en een zoo diepen blik tracht te slaan in de binnenste huishouding der natuur. In den loop van dit opstel hebben wij er meer dan eens op gewezen, dat er nog een aantal feiten zijn, die wel niet in directe tegenspraak staan met de panspermistische hypothese,

{==181==} {>>pagina-aanduiding<<}
maar over welke nog veel meer licht moet verspreid worden, dan wij thans kunnen aanbrengen, om ze volkomen met haar in harmonie te doen zijn. En wat kunnen nieuwe uitvindingen op het gebied der mikroskopie, gewijzigde inzigten op het gebied van zoölogie en botanie in de toekomst niet aanbrengen, dat ons noopt het eindoordeel nog op te schorten? Er is hier ook volstrekt geen periculum in mora.
Trouwens, niet ter wille van het eindresultaat alleen hebben wij eene schets van dit natuurkundig vraagstuk onder de oogen onzer lezers gebragt. De weg, dien de wetenschap hier heeft bewandeld, scheen ons ook een leerzaam voorbeeld voor de kenschetsing der methode en der beginselen van het natuurkundig onderzoek in het algemeen. Daarenboven heeft die weg rijke vruchten voor de kennis der natuur aangebragt, ook op de zijwegen geplukt. Het zij ons veroorloofd, onze lezers uit te noodigen, ten besluite nog eene dier vruchten even te proeven.
Onder de zekere resultaten, welke de besproken onderzoekingen hebben opgeleverd, behoort vooral genoemd te worden de erkenning van een innig verband tusschen de verrottingsverschijnselen, waarvan alle plantaardige en dierlijke stoffen, na den dood der individuën in de levenlooze natuur terugkeerende, het tooneel zijn, aan de ééne, en het aanwezen van schimmels en infusoriën aan de andere zijde.
De vraag naar een mogelijk oorzakelijk verband thans geheel ter zijde gesteld, leeren ons de waargenomen feiten, dat de rottingsverschijnselen, gelijk zij in de natuur in den regel plaats hebben, steeds gepaard gaan met het ontstaan en het leven van organische wezens van de kleinste soort. Dat er bij volkomen afwezigheid - door de kunst - van die wezens in het geheel geene verrotting zou plaats grijpen, is onjuist, maar de verschijnselen nemen onder die omstandigheden een van het gewone zeer afwijkend verloop, bepaaldelijk ten aanzien der snelheid, waarmede zij tot stand komen. Die mikroskopische wezens zijn inderdaad de snelste afbrekers van hetgeen door het leven aan den dood wordt prijs gegeven. De elementen die in menigvuldige verhoudingen en ingegewikkelde combinatiën de organen der levende wezens zamenstellen, worden door het leven en de werkzaamheid der infusoriën en schimmels onder gunstige omstandigheden tot hunne eenvoudigste binaire verbindingen, koolzuur, water, ammonia, herleid, die zich in gasvormigen toestand door de lueht verspreiden en tot hare wezenlijke bestanddeelen behooren.
Gelijk het tot de functieën van elk levend individu behoort, het

{==182==} {>>pagina-aanduiding<<}
zijne bij te dragen om de soort in stand te houden, zoo hebben ook de beide afdeelingen der levende natuur, in haar geheel genomen, het dierenrijk en het plantenrijk, elk eene bijzondere functie, die onmisbaar is tot het instandhouden van de tegenwoordige natuurorde. In het algemeen zijn het de planten, die zich de koolstof, waterstof, stikstof en zuurstof, de vier organische elementen per excellentiam, onder den vorm van de eenvoudige tweeledige verbindingen, die als de puinhoopen der voorgaande generatieën door de verrotting in den dampkring zijn gebragt, toeeigenen, en daaruit, onder loslating van een gedeelte der zuurstof, die meer zamengestelde organische verbindingen voortbrengen, die het dierenrijk in zijn plantenvoedsel nuttigt. In het dier verkrijgt de stof hare hoogste organisatie, maar komt daarmede aan het einde harer functie als zoodanig. Het dier verbrandt, wanneer het niet meer in omvang toeneemt, met behulp der ingeademde zuurstof, de bestanddeelen van zijn ligchaam en van zijn voedsel, en na den dood worden zijne overblijfselen door de onzigtbare werkzaamheid van infusoriën en schimmels tot dezelfde eenvoudige stofvormen herleid en als koolzuur, water en ammonia aan den dampkring teruggegeven. De atmospheer is tegelijk de bakermat en het graf van al wat leeft en leven zal. Hare ontvangsten en uitgaven loopen steeds over dezelfde stof, die zij uitgeeft als voedsel voor en terugkrijgt als het stoffelijk overblijfsel van de organismen, die zij heeft doen leven. Van deze ontzettende circulatie zijn al de factoren, de hoeveelheid waarover zij loopt, het aantal en de levensduur der planten en dieren, met elkander in evenwigt en bepalen de snelheid waarmede het kapitaal wordt omgezet, de intensiteit van het leven. Tot die factoren behooren ook de millioenen bij millioenen wezens die eerst voor het gewapend oog zigtbaar worden, en van de ongeziene werkzaamheid dezer wezens hangt de natuurlijke orde der dingen, die wij op onze
planeet waarnemen, ons eigen stoffelijk aanwezen ingesloten, in niet mindere mate af dan van de inrigting van ons zonnestelsel.
Wat is klein, wat is groot in de natuur?

Utrecht, Feb. 1865.






{==183==} {>>pagina-aanduiding<<}

Een ontzettend koopjen.

Nieuwe bijdrage tot kennis van de zeden en usantiën der Europeesche maatschappij in Nederlandsch-Indië.

Door Jan van Houten.

- ‘Und das hat mit ihrem Singen Die Lore-Ley gethan.’

heinrich heine.

IV. Jufvrouw Serpensteyn.

't Mocht wellicht reeds na vijven loopen op het oogenblik, toen de deur van Jufvrouw Serpensteyns kamer voorzichtig geopend werd en kleine Klara Ruytenburg zachtkens binnensloop. Die kamer was niet veel veranderd, sints Henriëtte van Hilbeeck haar had ingeruimd aan hare opvolgster en toch scheen bij den eersten blik alles gewijzigd. 't Was of de persoonlijkheid der nieuwe goevernante aan elk voorwerp eene eigenaardige tint had geschonken - zoodat thands alles, vergeleken bij hetgeen men er vroeger zou hebben kunnen waarnemen, een geheel anderen indruk op den bezoeker maakte. In Henriëttes tijd stond op een guéridon voor het groote venster van 't vertrek een kleine psyché, waarnaast allerlei smaakvolle ornamenten; steeds was men zeker er een vaasjen met tropische bloemen te zullen aantreffen - en thands vond men er een kolossale toiletspiegel opgericht, die bijkans het gantsche tafeltjen innam en weinig plaats overliet voor eene zeer kompleete verzameling poederdoozen, kammetjens en verdere toilet-artikelen. In plaats van Henriëttes boekenkastjen

{==184==} {>>pagina-aanduiding<<}
lag er een hoop nieuwe fransche romans van Charles Paul de Kock, van de Gravin Dash en van den Markies de Foudras op een tafeltjen in een donkeren hoek der kamer. Overal waren kolossale doozen met dameskleedjens en op de ruggen van een paar luyerstoelen hingen de uitvoerige bestanddeelen van een balkostuum. De gantsche kamer scheen een modemagazijn - snippers van gaas en tule zwierven over den grond, een carton met gemaakte bloemen stond geopend op de tafel.
Jufvrouw Serpensteyn zat op dit oogenblik voor haren spiegel, terwijl hare lijfmeid Melatti zich verdienstelijk maakte, om uit de ruïnes van het vroeger wellicht zeer fraaye donkerbruine hair een geheel te vervaardigen, 't welk van de vindingskracht der eigenaresse en van het geduld der bediende een schitterend getuigenis aflegde. Jufvrouw Serpensteyn had zoo even hare siësta voleindigd, had een verkwikkend bad gebruikt en was nu bezig met Melatti te bekijven over onhandigheid, lompheid en dergelijke minder prijselijke eigenschappen, die, volgens het beweeren der meesteresse, in hooge mate eigen waren aan de arme maleische lijfmeid. Melatti mocht niet bevallig noch jong zijn, lomp was ze stellig niet. Ze hielp hare meesteresse kappen met eene bekwaamheid die menig hairkunstenaar van beroep zou hebben mogen benijden - maar het behoorde nu eenmaal tot het systeem van Jufvrouw Serpensteyn, om niemant te prijzen, die eenigzins aan haar ondergeschikt was.
Het gantsche vertrek is in een aangenaam halfdonker gehuld, daar de deur gesloten is en de persiennes van het venster slechts een klein reetjen licht doorlaten. De figuur van Jufvrouw Serpensteyn doet zich thands geheel anders voor, dan toen ze op vermelden Donderdagavond zoo fluisterend had geredekaveld met den heer Van Spranckhuyzen. Hare korpulentie kwam in kabaai en sarong met meerdere duidelijkheid aan den dag, dan in het deftig avondtoilet. Ook was de uitdrukking van haar gelaat veel ouder en scherper, dan op den bewusten Donderdagavond - schoon er maar twee dagen verloopen waren en men dus heden Saturdag schreef. Maar Jufvrouw Serpensteyn had haar toilet ook nog niet voltooid. Haar vijf-en-veertigjarig aangezicht was thands met eene dikke laag badak (rijstpoeyer) bedekt en daarbij kwamen er trekken om haren mond te voorschijn, als ze verstoord tegen Melatti uitviel, die een zeer eigenaardig kontrast vormden met de bescheiden glimlachjens, welke ze in 't publiek met zoo-
{==185==} {>>pagina-aanduiding<<}
veel welwillendheid plach uit te deelen. Jufvrouw Serpensteyn heeft bovendien een zeer onaangenaam humeur voor hare minderen, in 't bizonder 's morgens en 's namiddags bij haar toilet.
Heden schijnt ze buitengemeen kwaad gemutst en slaakt ze een vloed van maleische uitroepingen en verwenschingen, die ze ongaarne elders zou hebben doen hooren.
Het geheim van Jufvrouw Serpensteyns boos humeur was in niets anders gelegen, dan in het mislukken van een deel harer balkleeding. 't Was dien avond bal op Concordia en Mevrouw Ruytenburg had haar zeer ‘geanimeerd’ om meê te gaan. Nu had Melatti dien morgen in last gehad een nieuw rooskleurig lint op een wit gazen balkleed te rijgen en ze had dit zoo volkomen verkeerd gedaan, dat de achtenswaardige Jufvrouw Serpensteyn eigenhandig de fouten had moeten herstéllen. Melatti hield zich daarom ook zeer stil en keek zeer deemoedig op de kolossale schouders en het dorre achterhoofd van hare meesteresse neder. Soms ook glimlachte de arme meid met iets pijnlijks in de uitdrukking van haar mond, wanneer ze de oogen der verstoorde dame in den spiegel ontmoette. En daarna legde ze zich met verdubbelde vlijt op het voltooyen van 't kapsel toe. Juist op dit oogenblik kraakte de deur en vertoonde zich kleine Klara om den hoek terwijl ze schalk lachend zeî!
- ‘Boleh, Juf?’ 1).
- ‘Hm, hm!’ - bromde de verstoorde goevernante, die vond, dat ze de kinderen waarlijk over dag lang genoeg om zich heen had en Melatti een kam uit de hand rukte met een blik die zeer weinig innemend was. Kleine Klara keek verschrikt op, toen ze zag, dat Jufvrouw Serpensteyn in een kwaad humeur was. Het kind had een zeer fijn gevoel en wilde aanstonds weĉr vertrekken, maar bleef besluiteloos staan, daar ook dit de Jufvrouw zou kunnen vertoornen. Schoon Klara nog geen volle negen jaren bereikt had, wist ze toch reeds uitmuntend te onderscheiden, wanneer hare moeder of hare goevernante in booze luim waren. Bekeven te worden was voor haar kinderlijk gevoel een gruwel. Daarenboven, ze had behoefte aan genegenheid, aan zachte terechtwijzing - en van hare prilste jeugd had ze met vrees en beving opgezien tegen hare moeder. Hare oude baboe was het eerste wezen, dat ze met kinderlijk vertrou-
{==186==} {>>pagina-aanduiding<<}
wen had kunnen bejegenen; - later had ze hare lijfmeid Kembang tot hare confidente gemaakt. Ze herinnerde zich steeds met zekeren heimelijken onwil, hoe dikwijls ze gepoogd had eene liefkoozing van hare moeder te verwerven en hoe dikwijls deze haar zeer koud op 't voorhoofd gezoend had, als ze even voor het diner netjens aangekleed mocht binnen komen. De stem harer moeder deed haar gewoonlijk met angstige hartklopping opzien en vaak bleef ze geruime pooze in diep kinderlijk nadenken verzonken, en peinsde ze wat te doen, om zooveel onverschilligheid te overwinnen.
Sints hare opvoeding echter aan eene goevernante vertrouwd was, begon voor haar een geheel nieuw leven. De eerste dame, die bij den heer Ruytenburg als goevernante optrad, was zekere Jufvrouw Popel geweest - een zeer goedhartig, bleek jong meisjen van tweeen-twintig jaren, die het heimwee had en zich voortdurend ongelukkig gevoelde. Maar ze was zeer zacht voor Klara geweest, had haar nooit beknord, in alles haar zin gegeven en niets geleerd. Toen was Jufvrouw Van Hilbeeck gekomen, en aanstonds had Klara zich bij haar aangesloten. Voor 't eerst van haar leven had zij eene vriendin gevonden. In een oogenblik had ze van hare vriendin lezen, schrijven en eenig handwerk geleerd - ze verloor de doffe en matte tint, die soms over haar klein geel gezichtjen was uitgespreid - ze ving aan gelukkig te leven. Maar Jufvrouw Van Hilbeeck was getrouwd en Klara was in den eersten tijd volkomen troosteloos geweest. Toen was wederom eene nieuwe goevernante gekomen - Jufvrouw Serpensteyn. En deze was zeer kalm en deftig begonnen en had de kinderen bang gemaakt met haar kostschoolachtig streng gelaat. Daarna had ze met even groote deftigheid hare lessen aangevangen en Klara gezegd, dat ze nog niets goeds geleerd had. Het kinderlijk gemoed had zich met argelooze vriendelijkheid ook aan deze nieuwe autoriteit willen hechten, maar de ijskoude afgemetenheid der veel geoefende goevernante, die twintig jaren diensttijd had, deed haar vol angst terugdeinzen. Gelukkig, dat ze thands in den laatsten tijd vooral zeer vertrouwelijk met haren vader had kunnen spreken. De heer Ruytenburg had zeer veel te klageu gehad over het humeur van Mevrouw, sints hij goedgevonden had in overeenstemming met zijn vriend Bokkerman als de patroon van den jongen Outshoorn en diens gade op te treden. Daarom had Ruytenburg zich soms met zijne kinderen bemoeid, vooral na een lang, stijf diner, als zijne vrouw ongekleed verscheen en

{==187==} {>>pagina-aanduiding<<}
beweerde aan hoofdpijn te lijden, om het recht te bezitten ieder zoo bits mogelijk af te snaauwen. Het gekeuvel van zijne kleine Klara, als ze hem met haren zoetsten glimlach toesprak en met hare groote zwarte oogen vol liefde in 't gelaat staarde, had hem meer en meer vermaakt en eindelijk was er een vriendschappelijke omgang tusschen vader en dochter geboren, zoo als voorheen nooit bestaan had.
Telken middag was Klara gewoon reeds vroeg in orde te zijn met hare avondkleeding. Kembang moest zorgen, dat ze te half vijf uren gereed was, als haar vader wellicht eerder uit de stad mocht komen, dan gewoonlijk. Want nog altijd is Ruytenburg aan het hoofd der welgeachte firma, waaruit hij voortdurend aanzienlijke winsten trekt. Zoodra Klara dan gekleed was, begaf ze zich naar de kamer der goevernante en wachtte er tot ze het bekende kraken van de wielen over het grind hoorde, als haars vaders calèche in vluggen draf het erf opreed. Heden was ze kinderlijk opgewekt vrolijk geweest en had ze haren loggen broêr Hein uitgelachen, die geen bad wilde nemen, zich niet wilde kleeden en voortdurend had blijven gapen.
En thands stond zij bij de tafel en keek ze in de geopende doos met bloemen, van ter zijde een blik naar hare goevernante werpend, die met verschillende hairspelden in den mond zoo mogelijk een nog strenger en barscher voorkomen vertoonde. Op eens klinkt het:
- ‘Blijf van die doos af, Klara!’
Het kind had even den vinger uitgestrekt, zonder de doos aan te raken. En oogenblikkelijk daarop volgde er:
- ‘Wat doe je hier zoo vroeg! Je zit met je ondeugende handen overal aan! je bent een akelig, lastig schepsel!’
Klara leunde haar hoofdjen op heur arm tegen den rand van de tafel en andwoordde niets. Ze was reeds zoo dikwijls bekeven zonder schuld, dat ze aan een hard woord gewoon was en er niet veel meer om gaf, op voorwaarde, dat het niet erger werd. Jufvrouw Serpensteyn moest zich in dat oogenblik met eene gewichtige quaestie bemoeyen. Haar kapsel was voltooid en nu zouden de bloemen en linten bepaald worden, die er de verdere cieraden van mochten uitmaken. Melatti liep de kamer op en neêr, om allerlei dingen aan te dragen. Klara bleef peinzend staan en luisterde of het rijtuig van haar vader zich niet deed hooren. Toen het Jufvrouw Serpensteyn eindelijk gelukt was een hoofdtooisel uit eene zonderlinge kompozitie van lichtgele korenairen en donkerroode mosrozen van een onmogelijk karmozijn saâm te stellen, keek ze even naar hare élève om en zcî:

{==188==} {>>pagina-aanduiding<<}

- ‘Hang zoo niet, Klara! je zult je schoone witte schort kreuken!’
Klara richtte zich op en vroeg met eene schuchtere, zachte stem:
- ‘Is 't al over vijven, Juf?’
- ‘Precies vijf uren! Waarom?’
- ‘Papa blijft zoo lang uit, van daag!’
Maar Jufvrouw Serpensteyn had het te druk met het schikken van haar kapsel over het dunne donkerbruine hair, om het kind verder met een andwoord te verwaardigen. Klara kwam nu wat dichter bij hare goevernante en volgde met alle oplettendheid de ijverige pogingen der oude vrijster, die zich de uiterste moeite gaf om zich zelve een eenigzins dragelijk voorkomen te verschaffen. Eindelijk vroeg ze:
- ‘Gaat u uit, Juf?’
- ‘Ja Klara!’
- ‘Papa en Mama ook?’
- ‘Ja Klara!’
- ‘Niet lekker, jakkes!’
- ‘Waarom?’
- ‘Anders praat Papa altijd met mij Juf! na tafel! Papa vertelt soms mooye tjerita's (geschiedenissen) aan Klara! Heel lekker vertellen!’
- ‘Dan ga je maar vroeg naar bed, kind! En dan pas je met een wat op Willem, dat hij niet nakal (stout) is tegen Kembang, ja?’ -
- ‘Goed, Juf! Maar waar gaat Papa naar toe?’
- ‘Naar Concordia!’
- ‘Dansen ze daar, Juf?’
- ‘Natuurlijk! waarom?’
- ‘Omdat Mama ook meêgaat! Mama zegt laatst aan tafel Zij danst nooit meer!’
- ‘Soedah! Wat gaat het jou aan Klara? Houd je handen thuis! Pas op!’
Klara had even de vingertjens uitgestoken naar een takjen met hoogroode mosrozen, dat Jufvrouw Serpensteyn ter zijde gelegd had, omdat het niet dienen kon. De goevernante had het naauw bemerkt, of ze had hare leerlinge ruw weggestooten, onder het gillend uitspreken der vermelde woorden. Klara deinst verschrikt achteruit en gluurt door de opening der persiennes naar buiten. Jufvrouw Serpensteyn heeft intusschen een nieuw voorwerp van belangstelling gevonden in een karton met witte handschoenen, waaruit ze een paar zoekt, 't welk zonder den gloed der eerste nieuwheid te bezitten, echter bruikbaar

{==189==} {>>pagina-aanduiding<<}
genoeg zou zijn voor het aanstaande bal. Klara heeft haar op nieuw gâgeslagen en roept eensklaps zonder erg uit:
- ‘Gaat u van avond ook dansen, Juf?’
- ‘Ja, Klara!’
- ‘Niet lekker, dansen!’
- ‘Waarom?’
- ‘Zoo warm, ja? En dan, Jufvrouw Henriëtte - die andere jufvrouw, weet u! - Jufvrouw Henriëtte zegt mij altijd, zij niet begrijpt van al die oude dames - nog dansen, altijd dansen! Jufvrouw Henriëtte nog heel jong, Juf!
De oude vrijster zag het kind een oogenblik met dreigend vertoornde oogen aan. Doch, omdat ze een paar nieuwe gouden oorhangers moest vastmaken, vergat ze het boosaardige woord te spreken, 't welk haar op de lippen zweefde. Na een oogenblik zwijgens ziet ze Klara oplettend aan, en zegt ze met iets dreigend vriendelijks:
- ‘Waarom praat je altijd van die jufvrouw, Klara!’
- ‘Omdat Klara zoo veel van haar houdt! Zij betoel (wezenlijk) heel lief voor mij, Juf, betoel! Zij blijft altijd bij mij en praat met mij - en zoo'n mooye stem, Juf! Als ik al naar bed s' avonds, zij komt en spreekt heel zachtjens, heel zachtjens!
- “En als je nakal was, wat zeî ze dan, hè!”
- “Ik nooit nakal met Jufvrouw Henriëtte - nooit, Juf!”
- “Zoo! En bij mij wel, hè? Je bent een ondeugend kind, een naar schepsel! Ik ga nooit meer met je uit, hoor! Daar zit ze me al weêr aan die bloemen! Blijf er af, nest!”
En Jufvrouw Serpensteyn boog voorover en gaf het kind een gevoeligen slag over de vingers. Klara kroop in elkander, en vluchtte naar een hoek van de kamer. Daar leunde ze haar hoofd tegen een kolossale linnenkast en snikte in stilte. De goevernante keek grimmig naar haar om, fluisterde eenige zeer dreigende woorden en bukte zich voorover, om een paar goudleeren balschoenen met zwarte rosetten aan te trekken.
Buiten klonken nu haastige stappen op het grind. Men hield voor Jufvrouw Serpensteyns venster stil.
- “Is Klara hier, Jufvrouw Serpensteyn?”
't Was de stem van den heer Ruytenburg.
De goevernante andwoordde met eene zeer vriendelijke intonatie, dat Klara er was en tegelijk wenkte ze het kind met een gebiedend gebaar, de kamer te verlaten. Maar de kleine verstond het anders. Zij was nog te diep in haar verdriet verzonken en haar gezichtjen was

{==190==} {>>pagina-aanduiding<<}
nog te veel door tranen bevochtigd, om aanstonds op te springen bij het hooren van de stem haars vaders. Jufvrouw Serpensteyn naderde haar daarom en wilde haar juist zachtkens naar buiten duwen, toen er ongeduldig aan de deur geklopt werd. Melatti deed aanstonds open.
De heer Ruytenburg, stond op den drempel met eene elegante jonge dame, die vrolijk glimlachend in 't ronde zag. In eene sekonde had Klara die dame herkend; - met een sprong en een luiden uitroep vliegt ze vooruit en sleurt ze een versch gestreken wit gazen japon van Jufvrouw Serpensteyn op den grond. Maar Klara kreunde zich thands weinig om den toorn der goevernante. Met een kreet, waarin de geleden smart nog natrilde en eene plotselinge vreugd zich onstuimig openbaarde, was ze naar de nieuw aangekomene dame gevlogen, die voorover boog en haastig op den drempel neêrzat, om de diep bewogen kleine in hare armen op te vangen. Onbeschrijflijk was de uitbarsting van vreugd, van aandoening, van verrukking, die thands volgde. Het kind overdekte het gelaat, de rossig blonde lokken en de handen harer vriendin met vurige kussen, uitte verwarde kreeten en glimlachte door hare tranen heen. Ieder zweeg, ieder staarde met aandacht naar het meisjen. Ruytenburg verwonderde zich over de tranen van zijn dochtertjen en ondervroeg de goevernante met een blik. Jufvrouw Serpensteyn maakte op dit oogenblik een vrij ongelukkig figuur.
Hoofd en voeten in baltooi en verder in kabaai en sarong, vormde hare korpulente figuur een zeer grotesk, een zeer komiesch geheel. Ze was woedend, dat men zoo onbescheiden was, om aan de deur van hare kamer te blijven staan en ze durfde het met geene enkele beweging te kennen geven. Ze vermoedde wie de nieuw aangekomen dame was en haatte haar thands volkomen. Ze wist niet wat ze zeggen zou, om de droefheid van hare élève te verklaren, daar ze wel merkte, dat de nieuw aangekomene veel met het kind ophad, en ze ongaarne het verwijt zou hooren, dat ze barsch tegen hare leerlingen was. Ze naderde daarom met een gedwongen vriendelijken lach, die eer een grijns van verlegenheid mocht heeten en prevelde, dat Klara wat ondeugend was geweest en dadelijk begon te huilen, als ze beknord werd.
De jonge dame was intusschen opgestaan en hield Klara bij de hand. Ruytenburg stelde Mevrouw Outshoorn voor aan Mejufvrouw Serpensteyn. De oude en de nieuwe goevernante bogen tegen elkaêr. Ruytenburg trad daarop een paar schreden achteruit en zeî haastig:
- 't Was maar om Klara te doen; Jufvrouw! Mevrouw

{==191==} {>>pagina-aanduiding<<}
Outshoorn is hier bijna een jaar in uwe plaats geweest - toen was u boven 1) bij de familie du Sart en heeft u elkaâr nooit kunnen zien. Maar Klara zal u toch wel veel van de vorige Juf verteld hebben, niet waar, kind?’
Klara keek Jufvrouw Serpensteyn aan en de goevernante sloeg de oogen neder voor hare negenjarige leerlinge.
- ‘Ik geloof dat we de jufvrouw storen, lieve?’ - zeî Mevrouw Outshoorn, die eene diepe buiging maakte en de kleine stevig vast hield - ‘Ik mag haar immers wel een poosjen meènemen, Jufvrouw?’
- ‘Wel zeker, Mevrouw!’
- ‘En straks aan tafel komen we weer bij elkaar!’ - voegde Ruytenburg er bij. - ‘Misschien, dat Meneer en Mevrouw Outshoorn ook naar Concordia gaan, dan kunnen de dames nader kennis maken.’
Er werd nog even gebogen. Ruytenburg snelde vooruit, Mevrouw Outshoorn en Klara, die luid en druk praatte, en hare tranen reeds lang had weggewischt, volgden.
Maar Jufvrouw Serpensteyn deed aanstonds hare deur weêr toe en wel zoo luide, dat ieder in de nabijheid het bemerken konde. Daarna sloot ze de deur van binnen met eene drift, die de arme Melatti deed afdeinzen naar het groote roode kamerscherm, dat voor het ijzeren ledikant stond. De vertoornde oude vrijster liep eene pooze op en neêr met gekruiste armen en vonkelende oogen. Ze staat voor Melatti stil en fluistert:
- ‘Kenapa loe boekah, eh?’ 2)
Melatti houdt het hoofd eerbiedig gebogen en prevelt eene verschooning. Tot loon verneemt ze eenige scheldformulen en verwenschingen, die zeker bij ongeluk in den bouwvalligen mond van Jufvrouw Serpensteyn waren verdwaald. Eene dreiging, om haar onmiddellijk weg te zenden, volgt. Daarna loopt de meesteresse naar haar uurwerk om te zien, hoe laat het is. Over half zes en dus tijd, om aan de voltooying van het balgewaad te denken. Melatti ontvangt nieuwe bevelen. Jufvrouw Serpensteyn heeft eene buitengewone liefhebberij in opschik en ondervindt dus op dat oogenblik den kalmeerenden invloed van eene geliefkoosde bezigheid, die al hare ergernis volkomen verbant. Evenwel gedenkt ze voortdurend aan de verschijning van Mevrouw Outshoorn. Die dame was wel onverwacht gekomen. Zou ze bij Ruytenburg logeeren? Mevrouw was er niets op gesteld en verwachtte haar ook niet. Wat zoude hare verschijning

{==192==} {>>pagina-aanduiding<<}
beteekenen? En die Meneer Outshoorn was ook meêgekomen! De oude heer Bokkerman was wel goed, om zoo vakantie te geven aan zijne ambtenaren! Nu wist ze zeker wie die hooggeprezen Mevrouw Outshoorn was, nu had ze de bewijzen, dat die dame een heel intrigant schepsel was. Ze kwam om de kinderen tegen hunne tegenwoordige goevernante op te stoken, dat was duidelijk! Jufvrouw Serpensteyn kon best begrijpen, dat zoo'n nest van eene dame zich allerlei ongeoorloofde streken kon aanmatigen, bij voorbeeld om Meneer Van Spranckhuyzen aan te halen en twist te verwekken tusschen dezen en zijne vrouw. Maar zij zou er nu eens voor zorgen, dat de zaak eene andere wending kreeg. Zij zou nu eens van nieuws onderzoeken, wat er eigentlijk gebeurd was met dat gemoedelijke dametjen, die de kinderen zoo tegen haar had ingenomen. Waarom zou Mevrouw Ruytenburg altijd partij trekken voor Van Spranckhuyzen? 't Was waar, Van Spranckhuyzen was een recht fatsoenlijk man - een volkomen fatsoenlijk man!
Jufvrouw Serpensteyn lachte geheimzinnig in zich zelve, toen ze deze gedachte vormde en bleef een oogenblik stil zitten zonder aan haar toilet te denken.
Daarna vervolgde zij den loop harer vroegere overpeinzingen. De waereld in 't algemeen, de familie Van Weely in 't bizonder was zeer tegen den Jonkheer ingenomen. Maar sommige dames trokken zijne partij en met de meeste jongelui was hij op goeden voet. Dit pleitte zeer in zijn voordeel. En Jufvrouw Serpensteyn wist voor heur zelve, dat hij het zeer betreurde, steeds in onmin met de familie Bokkerman te leven. Zijne driftige echtgenoote zou spoedig naar beneden (naar Batavia) komen en dan zou zij eens polsen, hoe de zaak stond. En Jufvrouw Serpensteyn hief de vuist op tegen de persiennes in de richting van Ruytenburgs pendoppo.
- ‘Pas maar op’ - mompelde zij - ‘lieve Jnfvrouw Henriëtte! we zullen uwe intrigetjens wel eens aan 't licht brengen. We zijn nog niet in 't effen, lieve Jufvrouw! Pas op..........wees voorzichtig met je schijnheilige tronie - ik zal je leeren m'n kinderen te bederven!’ -

V. Eene soirée op Concordia.

De calèche van de dames Nuyts van Weely reed in vlugge beweging het Waterloo-plein langs, om voor het Sociëteitsgebouw

{==193==} {>>pagina-aanduiding<<}
Concordia op te houden. De lange gestalte van den heer Nuyts van Weely, door den zwarten rok nog langer en schraler, sprong vlug te voorschijn, om zijne drie dames te doen uitstijgen. Bij het beklimmen van den trap der veranda zagen zij een dichten drom van jongelieden, die met zekere plechtigheid stonden te wachten - de officiëele geleiders der dames. Twee jongelieden met een lintjen in 't knoopsgat sprongen daarop ijlings toe, om de dames Louize en Anna van Weely naar de balzaal te geleiden, terwijl hare ouders onder een storm van begroetingen en buigingen reeds naar binnen streefden. Of het een bizonder toeval was, dan wel of er opzet in 't spel kwam, 't was Maximiliaan Maaning Scheinman, die Anna zijn arm bood.
‘'t Is geloof ik, voor 't eerst, dat u eene soirée in Concordia komt bijwonen!’ - zeî hij, terwijl men de lange balzaal met zekere statige bedaardheid betrad.
- ‘Voor 't eerst, meneer!’ andwoordde Anna.
- ‘Ik had Donderdag het genoegen aan u te worden voorgesteld door uwe Mama!’
- ‘Juist, meneer!’
Anna keek een weinig verlegen, want ze had deze omstandigheid reeds volkomen vergeten. Daarom was ze verheugd, haar cavalier naar zijne beweering ‘gelukkig’ te maken, met een paar dansen, die hij van haar allernederigst verzocht. Toen de familie Van Weely aan 't hooger einde der zaal had plaats genomen, mengde Maximiliaan zich weder met een gelaat, dat van tevredenheid schitterde onder de officiëele geleiders en stond hij zoo geheimzinnig te glimlachen, dat de jongelui hem aanstieten en opmerkzaam maakten, dat hij zijne plichten verwaarloosde en de dames alleen naar binnen liet gaan.
De verschijning der jonge dames Nuyts van Weely maakte vrij groote sensatie in de balzaal. Alle jonge dames waren ijverig in de weêr om elkaâr achter de waayers enkele invallende gedachten meê te deelen. 't Was opvallend, dat de meesten eene of andere aanmerking over het toilet der Van Weelys in 't midden brachten. Anna en Louise waren pas uit 't moederland gekomen, ze brachten nieuwe modes meê! Maar een feit was het tevens, daar beiden met grooten smaak en eenvoud gekleed waren, dat ze werkelijk voordeelig uitkwamen bij het belachlijke, overladen gala van sommige oudgastische en lichtgeel getinte balbezoeksters. De dames Henkens, zelfs de knappe Christine

{==194==} {>>pagina-aanduiding<<}
met de kroezige zwarte krullen en Mejnfvrouw Marie Dunsinger hebben het er razend druk over. Ze vonden de nieuw aangekomen dames Van Weely nu zoo ijselijk knap niet, als er over geroepen was. Die kleine blonde, met dat helder lichtgroene garneersel aan den witten japon was niet onaardig, dachten ze; die brunette met haar kolossalen stalen gesp aan haar rooskleurig ceintuur zag er al te trotsch uit - daar zouden ze het niet op hebben.
De muziek eener vrolijke ouverture ruischte nu van de buitengaanderijën naar binnen. De grootste menigte der danslustige of praatgrage dames-waereld was aanwezig - de heeren haastten zich om danskontrakten te sluiten, voor zoover ze zich op dit terrein moesten en durfden wagen, de deftige heeren bleven deftig, zeer deftig onderhandelen over politiek of het vormen van een partijtjen. Bij de meeste groepen valt eene levendige en opgewekte stemming waar te nemen, 't geen bijna zonder uitzondering met de jongere afdeeling van 't publiek 't geval is. Aan het hooger einde zit naast de dames Van Weely de echtgenoote van Mr. Karel Hendrik Buys, die geene enkele gelegenheid om te dansen ongebruikt wil laten voorbijgaan. Deze buitengewoon zwierig gekleede dame, is in zeer vertrouwelijk gesprek met de kleine korpulente Mevrouw Ruytenburg en hare niet minder korpulente goevernante, Mejufvrouw Serpensteyn. 't Geldt het groote nieuws: de komst van Meneer en Mevrouw Outshoorn uit Buitenzorg, die gelukkig geen plan hadden bij de Ruytenburgs te blijven; - zij logeeren in Gang Scott, in dat kleine huisjen bij de Dubois', kasian! Ze hebben wel op Tanabang gedineerd en zullen daar nog wel terngkomen, maar ze komen niet op Concordia........Verder konde Jufvrouw Serpensteyn het gesprek niet volgen: want ze werd zeer beleefd door een heer aangesproken, die al hare aandacht en al hare polkaas vroeg.
De heer in quaestie was niemant anders, dan J. Eduard van Spranckhuyzen. Zoo als hij daar stond te glimlachen, met zijne witte tanden te manoeuvreeren en beleefd te buigen, was er uiterlijk iets zeer nets en fatsoenlijks in zijnc verschijning, waartegen de zoo fatsoenlijke goevernante volstrekt niet bestand was. Ze willigde zijne verzoeken in en gunde hem zelfs eene plaats naast haar op de sofa, toen de eerste wals aanving, en niemant opdaagde om haar te vragen. Hun gesprek was zeer merkwaardig. De Jonkheer begon:
- ‘Jufvrouw Serpensteyn mag ik ronduit en vertrouwelijk met u spreken?’

{==195==} {>>pagina-aanduiding<<}

- ‘Natuurlijk, Meneer Van Spranckhuyzen.’
- ‘Ik verkeer in eene zeer delikate pozitie. U kent mijne geschiedenis. Ik ben min of meer het slagtoffer van cancans en hatelijkheden, die de Van Weelys goed gevonden hebben ten mijne laste te verspreiden. Maar ik wil me à lout prix met Mevrouw Van Spranckhuyzen verzoenen. Ik schaam mij niet den eersten stap te doen, al heeft zij ook in der tijd door ongegronde jaloersheid en drift mij beleedigd. Maar ik moet haar zelve spreken. Wanneer zou ze in Batavia komen?’
- ‘Ik weet het niet zeker. Ik zal het aanstonds voor u aan Mevrouw Buys vragen, - 't is beter, dat ik dit doe!’
- ‘Juist! Het moet den schijn niet hebben, of ik de zaak al te ijverig behartig. Lucy moet ook iets doen en dan zijn de apparences gesauveerd!’
- ‘Zoo begreep ik het eigentlijk ook! Mevrouw Van Spranckhuyzen zal nu wel inzien, dat zij te driftig geweest is - en behendig opgestookt door zekere vrienden, kasian!’
- ‘Jufvrouw Serpensteyn, ik kan u niet zeggen, hoe zeer ik u voor uwe beleefde belangstelling verplicht ben!’
- ‘Ik ken de familie Bokkerman sints jaren en het zou mij spijten, als er zonder eenige oorzaak eene verwijdering bleef bestaan in een jong gezin, waarvan man en vrouw beiden zoo sterk aan elkaâr schijnen gehecht te zijn!’
Er volgde een onbeschrijfelijke blik, die tusschen beide sprekers gewisseld werd met eene radheid en eene bedoeling, voor oningewijden ten zeerste raadselachtig. De wals was intusschen geëindigd - de dames kwamen naar hare zitplaatsen terug en Van Spranckhuyzen nam afscheid met zijn allercharmantsten glimlach.

Hij, die op dit oogenblik de balzaal verlaten had, om zich ter verademing naar de voorgaanderij te begeven, zou daar op het voorplein bij het gebouw een jonkman ontmoet hebben, die driftig heên en weêr wandelde en zich kleine uitroepingen veroorloofde. 't Was Maximiliaan, die met de zonderlingste opgewondenheid zich voorbereidde tot het buitengewoon geluk, om met Mejufvrouw Anna Nuyts van Weely in eene française op te treden. Een oogenblik had hij op en neêr gestapt, toen hij aan den mouw van zijn rok werd getrokken. Hij keek ijlings om; - 't was Pénurot.
- ‘Waarom loop je zoo alleen in je zelven te prevelen, (hollandsche vloek). Ik moet je spreken, man!’

{==196==} {>>pagina-aanduiding<<}

- ‘Stoor mij niet, driftige, maar daarom niet minder edeldenkende Pénurot! zoo als onze goede Van Starrenborg plach te zeggen. Ik ben in hoog opgewekte stemming:

Mij dunkt, ik draag een koningskroon, 
Een scepter van goud en juweelen, 
Een mantel van purper en hermelijn, 
Of van sabel - dat kan me niet schelen! 
 
En naast mij gaat een Koningskind, 
Ik leid haar fier naar mijn woning! 
De jongens juichen: “Hozannah, hoezee!” 
Hoezee voor de bruid van den Koning!’ 

Maximiliaan had met de uiterste opgewondenheid gedeklameerd. Pénurot schudde het hoofd. Daarna zuchtte de oud-assistent zeer luide.
- ‘Welnu wat zegt men van die koepletten? Niets? Ik geloof, dat de heer Pénurot wat somber van stemming is, hè?’
- ‘Zeer somber.......somber, tot in de laatste schuilhoeken van mijn onsterfelijken geest. Kom, Max! naar binnen en saâm een glas wijn geledigd onder de openbaring van mijn verdriet!’
De beide vrienden vlogen den trap der veranda op en waren spoedig in een hoek der voorgaanderij met rijnwijn en vertrouwelijke mededeelingen zoo druk aan 't werk, dat ze niet bemerkten hoe Eduard Van Spranckhuyzen, die in de nabijheid naar een tafeltjen met omberende suiker-baronnen stond te kijken, aanstonds wegsloop, zoodra hij het gelaat van Pénurot herkend had. De mededeelingen van dezen laatsten waren niet hoogst belangrijk, maar toch nog zoo boeyend, dat Maximiliaan bijna het gewichtig oogenblik der française zou hebben vergeten. Toen hij opstond om weg te snellen, deklameerde hij met vuur:

Geen Suikerbaron, geen Koffilord, 
Geen toewan besaar kon jou helpen! 
't Romantiesch bloed van jou zielewond, 
Zou zelfs geen Professor stelpen!’ 

Pénurot glimlachte en zuchtte weder. Hij zette zich eens goed in zijn hoek der sofa, bestelde meuwen wijn en dacht na over zijn verdriet. Hij had zijn pleegkind, nonna Sofie, verloren. Vijftien jaren lang had hij zijn best gedaan, om het arme ouderlooze schepsel op te voeden, te verzorgen en aan zich te hechten, en nu was ze eensklaps verdwenen, omdat hij een weinig ruwer dan gewoonlijk was geweest - een weinig ruwer, voilà tout! En Pénurot zuchtte nogmaals.

{==197==} {>>pagina-aanduiding<<}

Maar Maximiliaan spoedde zich naar de danszaal, waar de lang verwachte française zou aanvangen. Hij wijdde een gemoedelijk kasian aan Pénurot en dacht iets over het verdwijnen der nonna, in verband met een woord van Van Spranckhuyzen op den voorleden Donderdagavond en spoedde zich naar zijne danseresse. Mejufvrouw Anna Nuyts van Weely had in de zeer begrijpelijke noodzakelijkheid verkeerd, om elken dans meê te doen. De jongelui, hoffelijke luitenants, zwart gerokte bachelors van de groote kantoren in de stad, jeugdige advokaten of veelbelovende goevernementsambtenaren, die nog meêdansten, om echtgenooten of dochters van invloedrijke groote-heeren allerlei uitgezochte vleyerijen te zeggen - dit gantsche leger van glimlachende kavalieren had haar en hare zuster omstuwd en om dansen gebedeld. De beide dames maakten een levendigen indruk op het gandsche heeren-personeel en de algemeene bewondering werd soms vrij luidruchtig te kennen gegeven. Anna had er blij om gelachen en was harer moeder allerlei kluchtige opmerkingen komen toefluisteren. Toen Maximiliaan zich aan haar vertoonde, deed ze haar uiterste best eene deftige houding aan te nemen.
Met zichtbaren trots geleidde de improvisator haar naar den cirkel der dansers. Luitenant Reeve stond als zijn vis à vis naast Marie Dunsinger, die haar spichtig halsjen wederom zoo melancholiesch vooroverboog, als een jonge klapperboom, die op den adem van den stormwind zijn kruin schudt. Zij was zeer verontwaardigd over de zotte manieren der dames Van Weely. Zij was even goed eene hollandsche dame als die schepsels, maar ze had nooit geweten, dat het geoorloofd was zulke geaffekteerde houdingen aan te nemen, zulke ontzettend hooge kapsels te dragen en zulke verbazend groote gespen aan een ceintuur te vertoonen. Ze maakte Reeve tot haar vertrouweling, vergeefs! Reeve glimlachte slechts, en trok met de toppen zijner gehandschoende vingeren aan de lange netjens saâmgedraaide uiteinden van zijn knevel. Maximiliaan poogde zoo opgewekt mogelijk te spreken. Mejufvrouw Van Weely andwoordde hem beleefd en met een zeker gevoel van waardigheid, 't welk hare overbuurvrouw affektatie noemde.
- ‘Men moet de zaak van twee zijden beschouwen!’ - ging Maximilaan voort. - ‘In Holland, dat geef ik u toe, heerscht veel ernstiger geest dan hier. Men is er zeer ernstig in elk opzicht, ernstig in huis, ernstig buiten, in de kerk, in gezelschap,

{==198==} {>>pagina-aanduiding<<}
in de komedie, overal ernstig, tot plechtig worden toe. Men spreekt er zeker jargon, dat ik misschien cant had moeten noemen, en 't welk men daar gewoonlijk den fatsoenlijken toon noemt! - De fatsoenlijke toon! - daar heb ik eens een epigram op gemaakt!’
- ‘Maakt u dan verzen, meneer?’
- ‘Soms Jufvrouw Van Weely! meestal improvizeer ik ze voor plezier van vrienden en kennissen, weet u!’
- ‘Ik ben nieuwsgierig naar uw epigram!’
- ‘Ja, maar nu durf ik haast niet. Ik ben het ook al weêr vergeten, waarlijk! Maar het kwam hierop neêr:

Soms denk ik aan 't lieve Nederland, 
Dan word ik zoo droef van zin! 
Dan zucht ik, dan gaap ik onzachlijk luid, 
En dommel al geeuwende in!’ 

- ‘Te veel bewijzen is niets bewijzen, meneer Scheinman!’ Vous faites trop de zêle!’
- ‘Oppozitie wekt lust, om zich zoo vinnig mogelijk te verdedigen. U oordeelt zoo hard over Indië!’
- ‘Ik zeî alleen maar, dat ik het zoo zonderling vind, als ik altijd over dansplezier moet hooren spreken! Zie die dames en heeren eens aan, allen verzonken in het genot van dansen dat ze minstens om den anderen dag gaan smaken!’
Op dit oogenblik maakte eene figuur in de française eene naauwe toenadering der dansende paren noodzakelijk. Maximiliaan boog voor Jufvrouw Dunsinger met iets bizonder blijmoedigs in den blik, 't welk deze jonge dame nog al meer hinderde en aanleiding gaf, om Reeve toe te bijten, dat hij geheel distrait was. Anna van Weely keek den dapperen dichter aan en zeî half lachend:
- ‘Maar, meneer Scheinman! ik heb wel eens hooren beweeren, dat het niet goed was, om in Indië verzen te maken! Men is hier zeer praktiesch, zeer pozitief, zeer op den penning! Uwe poëzie zal, dunkt me, niet strekken om uwe maatschappelijke vooruitzichten te verbeteren!’
- ‘Nu heb ik waarlijk mijn pleidooi gewonnen. Wanneer bevallige en jonge dames, zoo als u, Jufvrouw Van Weely! eene zaak, zoo heilig als de poëzie, met het praktiesch standpunt van het Nut in verband brengen - dan blijkt me eerstens, dat men in Holland even praktiesch is, als hier, en in de tweede plaats, geloof ik u ernstig te moeten smeeken, om, zoo zulk euvel ook in dit schoone paradijsland mocht bestaan, het zoo scherp mogelijk te bestrijden!

{==199==} {>>pagina-aanduiding<<}
We dansen hier wat veel, dat is waar! We gaan hier niet al te vaak naar de kerk, dat is ook waar! Maar er bestaat hier toch ook een onbekrompen gezonde zin, om te arbeiden, waar het eer en welvaart geldt, om de natuurlijke opwellingen van frissche levenslust niet te onderdrukken door een konventioneel begrip van fatsoen en omdat het zoo hoort. We zijn hier vrijer, dan in het oude Europa, Jufvrouw Van Weely - en daarom ben ik zoo onbegrijpelijk vermetel u gedurig tegen te spreken!’
- ‘Heeft u over dit onderwerp ook een epigram gemaakt?’
- ‘Verschillende epigrammen!’
- ‘Die ik zeer gaarne zou willen hooren!’
- ‘Tot uwe dienst. Eerste koeplet:

Een gulle, luide, blijde lach, 
Blij als de blonde zonneschijn, 
Door louter levensvreugd gekweekt, 
Zou dat wel recht fatsoenlijk zijn?’ 

- ‘Bravo, meneer Scheinman! En nu het tweede?’
- ‘Aanstonds! Een improvisatore mag zich vijf minuten bedenken. - Juist, daar heb ik het. Tweede koeplet:

O zonneschijn, o zonneschijn! 
Hoe kon jij zoo vermetel zijn! 
'k Wou, dat men toch wat praktiesch was 
En meer in “Brave Hendrik” las! 
't Fatsoen, die zoete cherubijn, 
Verkreukt uit nijd zijn witte das!’ 

De galop aan het einde der française maakte een gedwongen eind aan Maximiliaans improvizatiën. Anna van Weely had met belangstelling geluisterd naar een gesprek, dat grootendeels onder den invloed van hare bevallige tegenwoordigheid was gevoerd. Maximiliaan was zoo gelukkig geweest, zich niet bedremmeld te gevoelen; hij had met zekere stoutheid gesproken - eene stoutheid waarover hij zich later verwonderde. Toen de muziek zweeg, spoedde Anna zich naar de zitplaats harer moeder, mocht Maximiliaan de causerie ook nog langer willen rekken.
- ‘Dat jongmensch heeft al een zeer kluchtig uiterlijk!’ - lispelde Louize zacht, toen hij diep buigend afscheid had genomen.
- ‘En toch heeft hij misschien meer geest, dan de helft der hier dansende heeren te saâm!’ - suisde Anna even zacht.
Louize glimlachte met beteekenis en Anna wendde met eenige verlegenheid haren blik ter zijde.

{==200==} {>>pagina-aanduiding<<}

Doch de gelukkige improvisatore, onbewust van de onderscheiding hem te beurt gevallen, streefde vrolijk door de groepen van wandelende en pratende paartjens, die nog steeds het dansterrein bleven doorkruisen en stond eindelijk stil bij een kring van jonge dames, waar Marie Dunsinger alles met hare verontwaardiging en verstoordheid vervulde. Ze had Reeve maar gaauw afgescheept, want die keek onophoudelijk naar de Van Weelys, of hij er rijk van worden kon - en ze vond hem razend lomp, ja? De dames Henkens dachten er ook zoo over, maar Christine merkte op, dat de beide meisjens toch zeer knap waren. Dat mocht zoo zijn, maar infaam koket, verzekerde Marie Dunsinger, terwijl ze haar topzwaar hoofdjen zoo ver achterwaart wierp, dat een plooi in haar zwanenhalsjen bijna voor een onderkin kon doorgaan
- ‘Zoo, meneer Scheinman!’ - riep Christine uit, haar fraaye zwarte oogen vrolijk dreigend op Maximiliaan vestigend - ‘u danst maar altijd met die mooye Jufvrouw Van Weely, ja? Ik geloof, u betoel (wezentlijk) verliefd met haar!’
De glimlach, welke op dit oogenblik om de dunne lippen van Marie Dunsinger zweefde, was inderdaad allerdreigendst voor den armen Maximiliaan. Hij poogde aanstonds een schertsend repliek aan de knappe Christine te geven - maar eindigde met den lof van Anna van Weely:
- ‘Mijne danseres van zoo-even is wezentlijk eene allergeestigste dame! Ze is nog door en door hollandsch, maar daarom des te gemoedelijker, te zachter, te beminnelijker! Ik wed, dat alle dames haar eenmaal onder hare liefste vriendinnen zullen tellen!’
- ‘Modereer uw transport, meneer! We gevoelen geene de minste behoefte aan nieuwe vriendinnen!’
't Was Marie Dunsinger, die hem bits deze woorden toebeet. Maximiliaan zag verschrikt op en herinnerde zich, dat de naam van die vertoornde jonkvrouw voor de volgende polka op zijne balkaart stond. En reeds klonk de introduktie. Daarom wendde hij zich ditmaal met zekere verlegenheid tot haar en sprak:
- ‘Ik heb de eer deze polka met U te dansen, niet waar Jufvrouw Dunsinger?’
- ‘Neen, meneer Scheinman! Ik zal niet dansen. Inviteer de dames Van Weely, meneer! Die zijn zeer voor U geschikt - ook zoo dichterlijk, zoo sentimenteel, zoo geaffekteerd!’
- ‘Doelt u op mij, Jufvrouw Dunsinger?’
- ‘Ik doel op ieder, die het zich wil aantrekken!’

{==201==} {>>pagina-aanduiding<<}


‘Zoo is dan, o Schoone! uw hartje van steen! 
En acht ge niet op mijn verdriet! 
Straks grijp ik uit wanhoop een moordend rapier, 
Of stort mij subiet in den vliet!’ 

De dames Henkens schaterden het uit. Maximiliaan had zijn koeplet met de uiterste emfaze gereciteerd, op het oogenblik toen ieder dacht, dat hij een ernstig krakeel met Marie Duusinger zou aanvangen. En terwijl hij zich onder eene diepe buiging verwijderde, bewoog Mejufvrouw Dunsinger met den heftigsten toorn haren waayer, terwijl ze zich eensklaps toevallig herinnerde, dat haar edelachtbare vader grooten invloed op de Goevernements-sekretarie bezat.
Het bal had intusschen zijn vollen luister bereikt. Terwijl allerlei dames en heeren in allerlei naar hunne opvatting bevallige poses door de wijde marmeren zaal polkeerden, onderscheidde zich niemant door rustiger en statiger dansmethode dan een paar, waarvan de kavalier vrij wat jonger was dan zijne dame. 't Scheen of ze slechts voor de leuze cene pooze de beweging der groote menigte volgden; - weinige oogenblikken later vinden we ze in eene der gaanderijen ter zijde van de danszaal in levendig, vertrouwelijk gesprek.
- ‘Ik heb 't Mevrouw Buys gevraagd!’ - zeî de dame. - ‘Ik verzeker u, dat ze met de meeste achting van u spreekt. Ze verwacht Lucy over een paar dagen - we zullen wel een middel vinden, om u toevallig met haar een onderhoud te verschaffen!’
- ‘En dan zullen eindelijk de laffe hatelijkheden der Van Weelys en van mijn voortreffelijken vriend Ruytenburg op 't schitterendst worden geloochenstraft? Ik weet zeker, dat Lucy de aangeboden hand niet zal wegstooten!’
- ‘En de oude heer Bokkerman zal zonder twijfel den zin van zijne dochter doen. We hebben altijd gezegd, dat Lucy voor hare gezondheid naar boven was en er is niets verwonderlijks in, dat ze, als ze hersteld is, weêr in hare woning terugkeert!’
- ‘Ik heb den ouden heer Bokkerman even noodig als zijne dochter, Jufvrouw Serpensteyn! Mijne vrouw mag niet gebrouilleerd zijn met hare familie!’
Jonkheer Eduard van Sprankhuyzen wist zeer goed, wat hij daar zeide. Hij had verreweg meer uitgaven gedaan, dan zijne zeer matige inkomsten hem veroorloofden. Eene verzoening met zijne echtgenoote, eene herstelling zijner zaken was thands eene gebiedende noodzakelijkheid voor hem. Jufvrouw Serpensteyn zag hem vluchtig glimlachend aan. Terstond had ze geandwoord.

{==202==} {>>pagina-aanduiding<<}

- ‘Weet u wel, meneer Van Spranckhuyzen, dat we nu een groot verbond hebben gesloten, tot verdediging onzer belangen tegen de zotte aanmatigingen van de côterie Van Weely-Dubois-Outshoorn, enz. Ik reken op uwe hulp!’
- ‘Die u niet zal ontbreken! 't Is me inderdaad reeds een bizonder genoegen, Jufvrouw Serpensteyn! aan uwe zijde te staan. We begrijpen elkander volkomen. Mag ik me ook vleyen, dat ik altijd op uwe onontbeerlijke hulp zal mogen rekenen?’
- ‘Altijd, meneer Van Spranckhuyzen!’
- ‘Zal de tijd dan nimmer komen, dat u dat officieële ‘Meneer’ eens voor goed afschaft?
Jufvrouw Serpensteyn zag Van Spranckhuyzen aan. Ze was bejaard genoeg en had ondervinding te over, om zich niet door een woord of een blik van een hoffelijk jong mensch al te zeer getroffen te gevoelen. Thands echter klonk in de stem van haren bondgenoot zooveel eerbiedige hoogachting en heimelijke sympathie, dat ze heur oude vrijstersoog met schuchtere zedigheid neêrsloeg en iets zeer zachts fluisterde, dat gretig door Van Spranckhuyzen werd opgevangen.
Een kwartier uurs later spoedde zich onze hoffelijke edelman met een opgeruimd gelaat door de balzaal naar de voorgaanderij. Plotseling ziet hij Pénurot aankomen. Hij vlucht ter zijde afnaar het buffet en verschuilt zich in eene groep dorstige walsers. Daarna weet hij stil weg te sluipen en ijlt hij de trappen der veranda af. Op 't voorplein stationeeren menigte van equipaadjes, bendies en huurrijtuigen. Met gedempte stem noemt hij den naam van een maleisch bediende. Na eenig roepen beweegt zich een koetsier van eene huurcalèche uit het Marine-hôtel. Deze springt dommelend van zijn zetel, doet zijne paarden ontwaken en rijdt naar Van Spranckhuyzen. Jonkheer Eduard springt haastig in 't rijtuig en roept:
- ‘Di Kramat!’ (Naar Kramat!)
Gedurende den rid zingt Van Spranckbuyzen al luider en luider, om plotseling te zwijgen, toen het rijtuig de brug van Kramat bereikt had. Daar stijgt hij uit en beveelt den koetsier te wachten. Hij ijlt de brug over en slaat rechts om, den weg op, die naar kampong Kwitang voert. Nu wendt hij zich links en gaat het naauwe voetpad in, dat naar het midden van den kampong leidt. Na eenig heen en weder loopen, staat hij stil voor een klein bamboezen huis. Een licht flikkert door de reten. Op zijne teenen nadert hij de woning en klopt plotseling luide aan.
(Wordt vervolgd.)






{==203==} {>>pagina-aanduiding<<}

De heilige Dominicus.

Door Mr. C.W. Opzoomer.

Voor drie eeuwen zat op het gestoelte te Rome Johan Peter Caraffa, in zijn Pauselijke waardigheid onder den naam van Paulus IV bekend. Slechts een deel zijner kracht werd in den haat tegen Spanje verbruikt; haat tegen de Protestanten was de grondtoon van zijn leven. Hij was eenmaal lid geweest van het oratorium der goddelijke liefde, waarin zoo groote eenstemmigheid had geheerscht met het beginsel van de leer der hervormers, de regtvaardiging door het geloof alleen. Maar reeds in de eerste zittingen van het Trentsche concilie zien wij hem krachtig medewerken, om ook in dit hoofdpunt het oude dogma der kerk te handhaven. Ik vermoed, dat de vereering voor den Paus en voor de eenheid der kerk, de weerzin tegen alle scheuring, tegen alle afscheiding van Rome, karaktertrekken waardoor de Italiaansche hervormers zich van de Duitsche onderscheidden, hem op dien weg al verder en verder heeft gebragt. Toen zich de Duitsche beweging had uitgebreid, verklaarde hij als kardinaal, dat er geen ander redmiddel was dan herstelling der inquisitie, de oprigting van een hoogste geregtshof te Rome, waarvan alle andere moesten afhangen. Hij zelf is onder de eerste algemeene Inquisiteurs, en niemand is werkzamer dan hij; de beginselen, waarnaar hij voorneemt zich daarbij te rigten, zijn uiterst gestreng. Aan die beginselen blijft hij als Paus getrouw. Hij kent geen gewigtiger dag dan den donderdag, waarop de belangen der Inquisitie worden

{==204==} {>>pagina-aanduiding<<}
behandeld; het is er hem om te doen, haar werkkring en hare regten nog uit te breiden, haar gedrag nog strenger te maken. De minste twijfel aan volmaakte regtzinnigheid brengt zelfs kardinalen in hare kerkers; op geheele uitroeijing der ketterij is het gemunt.
Maar bij al die gestrengheid tegen de hervorming wil Caraffa zelf hervormer blijven. Het moet slechts een Katholieke, geen Protestantsche, geen de kerk verscheurende hervorming zijn. Met edelen ijver is hij voor haar bezield. Hij erkent het regt van al de grieven der Protestanten tegen den wereldschen zin, waardoor de kerk van hem, wiens rijk niet van deze wereld is, was verdorven. Juist door een wedergeboorte van het katholicisme, door een streng geestelijke rigting, wil hij dat regt hun ontnemen. Als kardinaal onderteekent hij het beroemde stuk over de verbetering der kerk, dat de misbruiken, vooral van het Pauselijk gezag, meêdoogenloos aantast. Tien jaren vroeger had hij de orde der Theatinen helpen stichten, tot bevordering van den stillen omgang met God en tot verbetering der geestelijkheid, een orde die krachtig en heilzaam heeft gewerkt en de kweekschool der bisschoppen is geworden. Zoo weinig is het hem om de dingen der wereld te doen, dat hij zijn bisdom en aartsbisdom willig ten offer brengt, om de gelofte der armoede met nog grooter gestrengheid af te leggen dan het eens door de bedelorden was gedaan. En niet anders is hij op den Pauselijken stoel. Overal herstelt hij de vervallen tucht en schaft hij misbruiken af. Hij wil de kerk van Christus reinigen; zoo alleen kan de aanklagt tegen haar verstommen.
Bij den grootsten geschiedschrijver van onzen tijd, bij Ranke, lees ik omtrent Paulus IV deze woorden: ‘het feest San Domenico rigtte hij in tot eer van dezen grooten inquisiteur.’ Helder zijn ze mij niet. Ik wil niet vragen, of Dominicus met regt inquisiteur is genoemd; ik vraag alleen, wat met de inrigting van dat feest is bedoeld. Ik heb niet kunnen vinden, dat aan den Paus iets anders is toe te schrijven, dan het verschikken van het feest van den vijfden op den vierden Augustus. En zelfs dit berigt van Pagius wordt weêrsproken door Echard, die deze verschikking aan een zijner opvolgers, aan Clemens VIII toeschrijft.
Hoe dit ook zij, de ingenomenheid van Paulus IV met de eer van Dominicus kan niet betwist worden. Gelijk er na hem niemand is geweest, die meer zijne voetstappen heeft gedrukt dan Pius V, de Dominicaan, zoo is hem niemand voorafgegaan, met wien hij beter te vergelijken is dan Dominicus. Er is groote

{==205==} {>>pagina-aanduiding<<}
overeenkomst tusschen de tijden waarin zij geleefd hebben; met dezelfde bestrijding hadden zij te doen; met dezelfde wapenen zijn zij den vijand te keer gegaan.
Op het eind der twaalfde eeuw vinden wij vooral in het zuiden van Frankrijk en in Lombardije, waar de diplomatische betrekkingen aan de vrije beweging des geestes meer ruimte lieten dan elders, een krachtig verzet tegen de kerk. Gezonde en ongezonde leeringen verheffen zich in groote menigte. Waar zij veld winnen, is het veel minder aan haar zelf te danken, dan aan de billijkheid der bezwaren tegen de geestelijkheid, waarmede zij gepaard gaan. Het leven der geestelijken was ontaard; de eer, het genot, de rijkdom der wereld was hun hoogste streven geworden; ‘de herder is verlaagd tot een huurling,’ roept zelfs Innocentius III uit; ‘hij weidt niet het volk maar zich zelf, van de schapen slechts wol en melk zoekend; en als de wolven de schaapskooi bedreigen, neemt hij de vlugt, omdat hij slechts een huurling is.’ Die wereldsche rigting, die zucht naar eigen grootheid, waarvan onderdrukking en afpersing het noodwendige gevolg was, wekte den kloeken tegenstand van hen, die uit de Christenkerk het kruis niet wilden weggenomen zien, dat de volgeling naar het voorbeeld van den grooten meester willig dragen moet. Op verloochening der wereld, op armoede en demoed drongen zij aan. Hun eenvoudig leven, hun ontvlieden van alle praal, hun matigheid en ernst, de reinheid van hun wandel, die zoo gunstig afstak bij het verderf der priesters, deed hen ingang vinden. Met spot en ernst traden zelfs de zangers, de Troubadours, tegen de losbandigheid op; één hunner riep het den bisschoppen toe, dat zij eerst dan hun pligt zouden betrachten, als men hen tot Eunuchen gemaakt had. Natuurlijk verklaarde de kerk de zedelijkheid der ketters voor niets meer dan een ijdele vertooning en huichelarij. Humbertus - alleen op tijdgenooten zal ik mij beroepen - schrijft er van: ‘zij deden zich voor gelijk ketters plegen te doen, met een groote nederigheid in hun gedrag en kleeding en gesprek, en een bijzondere gestrengheid in spijs en drank; ze
ontsierden zich het gelaat, om van de menschen gezien te worden in hun vasten.’ Zoo past hij op hen toe wat Jezus van de geveinsden had gezegd. Maar anders dacht het volk. ‘Welke wijze zelfs,’ zoo gaat Humbertus voort, ‘zou op het eerste aanzien niet door zulken worden bedrogen? Wie zou hen niet voor bijzonder heilig houden?’

{==206==} {>>pagina-aanduiding<<}

Hoe was de kerk uit haar neteligen toestand te redden? Want ze is er uit gered, en wij vinden geen reden om er over te treuren. Al is onze sympathie met de Albigensen, toch zou hun zegepraal geen geluk zijn geweest, want er was veel onder hen wat aan de latere wederdoopers doet denken, en naast een strenge zedelijkheid bij velen stond in dien tijd bij anderen een geheele opheffing van het onderscheid tusschen goed en kwaad, en werd den vrouwen toégeroepen: ‘men mag stelen, rooven, echtbreuk plegen, zonder zonde, als het maar in de liefde geschiedt, want al wat men in de liefde doet is geen zonde.’ We beklagen daarom den triomf der kerk over de ketters van die dagen niet; haar nederlaag was bewaard voor een latere eeuw, toen Luther maat zou weten te houden en wie de grenzen te buiten ging zou afsnijden. We vragen slechts: waardoor bevocht de kerk de overwinning?
Met twee wapenen heeft zij den strijd gevoerd, het zwaard van den oorlog, en het zwaard eener prediking die door den wandel werd bevestigd. De kerk moest ondergaan of herboren worden. Te juister ure verheffen zich twee groote orden, wier doel het is, den wereldschen zin te dooden, en de geestelijke gestrengheid, waardoor eens de kerk zoo veel gewrocht had, te herstellen. Het zijn de bedelorden, die der Franciscanen en der Dominicanen. Alleen de laatste is met het oog op de ketterij en onmiddelijk tot hare bestrijding opgerigt; de eerste getuigt meer voor een zeker instinkt der kerk, waardoor zij gevoelde wat voor haar zelfbehoud noodig was, aan welke nieuwe rigting zij behoefte had. Dat instinkt vind ik in dien tijd overal terug, niet alleen in Spanje en Italië, maar in alle landen der christenheid, zelfs hier bij den Kanunnik van Utrecht, die broeder Henricus, een der eerste Dominicanen, reeds als kind leert ‘der armen voeten te wasschen en de weelde te verachten,’ zoodat weldra ‘zijn hart dorst naar die volmaaktheid, die hij weet, dat in vrijwillige armoede gelegen is, waardoor men krachtig wordt bijgestaan voor den regterstoel des eeuwigen regters.’ Maar al was de eene orde meer door instinkt, de andere van den aanvang af met overleg tegen de ketterij gerigt, beider werking was toch dezelfde. Het werd beiden te doen om door het voorbeeld kracht te geven aan de prediking, en de klachten der ketters over het verderf der kerk te beschamen door een wereldverloochening, een armoede en onthouding, waarbij de hunne gering moest heeten.
Voortdurend zijn dan ook de namen van Franciscus en Domi-
{==207==} {>>pagina-aanduiding<<}
nicus, de stichters der beide orden, verbonden. De groote dichter der middeleeuwen, Dante, zegt in den elfden zang van zijn paradijs: ‘wien van de twee men ook uitkieze om te prijzen, men prijst ze beiden, want één doel had hun werk,’ en terwijl hij daar den lof van den h. Franciscus door Thomas van Aquino, den grooten Dominicaan, laat verkondigen, voert hij in den twaalfden zang Bonaventura in, het sieraad der Franciscanen, om de grootheid van den h. Dominicus te verhalen. In een aantal van legenden heeft de kerk, toen er weldra een felle naijver tusschen de orden was ontstaan, ter herstelling van eendragt en zamenwerking de beide stichters met elkaâr in aanraking gebragt. En zelfs vroeger reeds heeft zij hen een verbond van vriendschap doen sluiten, zoo innig, dat beider wil dezelfde was, een bondgenootschap in het werk des Heeren, zoo krachtig, dat niemand hun zou kunnen weêrstaan. Hoe meer men zich in de schriften der beide orden verdiept, des te meer vindt men, dat niet alleen de daden, van den een verhaald, ook aan den ander worden toegeschreven, de visioenen en wonderen, den een te beurt gevallen, ook den ander ten deel zijn geworden, maar zelfs ontmoet men telkens dezelfde woorden en vergelijkingen, een verschijnsel, waaruit zeker meer wangunst dan eensgezindheid spreekt.
Weinige jaren geleden heeft de beroemde hoogleeraar te Jena, Karl Hase, ons in Franciscus een heiligenbeeld geschetst, zooals hij het als onpartijdig geschiedschrijver uit de oudste bronnen had leeren kennen. Hij heeft, met de hand eener strenge kunst, ons het oorspronkelijke beeld hersteld, ontdaan van al de versierselen, door latere eeuwen aangebragt. Voor Dominicus is zulk een restauratie nog onbeproefd, en toch niet minder noodig. Door geen onzer tijdgenooten is zijn leven te boek gesteld dan door een lid zijner orde, den abt Lacordaire, met ontwijfelbaar talent inderdaad, en met al den gloed eener overtuiging, wier opregtheid ik niet verdenk, maar tevens met een volslagen gebrek aan kritiek. Niet alleen gaat hij met een ligtgeloovigheid te werk, alsof hij nooit had waargenomen, hoe groot de kracht van verbeelding, van geestdrift, van partijbelang is; maar zelfs geeft hij telkens de voorkeur aan het meer opgesmukte verhaal, al is het eerst lang na den dood van zijn heilige in omloop gebragt, boven het eenvoudiger berigt van den tijdgenoot. Gaan wij in de geschiedenis terug, dan vinden wij een veel wetenschappelijker zin, een meer kritischen geest, die de katholieke geschiedschrij-
{==208==} {>>pagina-aanduiding<<}
vers van onzen tijd beschaamt, bij een ander lid der orde, Echard, en bij de Jesuiten, die de akten der heiligen hebben verzameld en met groote kennis toegelicht. Maar toch is het ook hier slechts die halve, onvoldoende kritiek, die zich alleen waagt op wat zij historisch terrein gelieft te noemen, het opsporen van den leeftijd en het, meestal onbekend blijvende, karakter der eerste getuigen, maar zorgvuldig het psychologische gebied vermijdt, waarop toch over het ontstaan van valsche verhalen het meeste licht kan opgaan. In die bekrompenheid is zij gelijk aan den chemicus, die, geroepen om over het al of niet vervalscht zijn van eenige waar te oordeelen, zich vergenoegt met het lezen der aankondigingen en het hooren van getuigen over hare onderteekenaars, in plaats van
de waar zelve te onderzoeken. Wilt gij een paar treffende proeven? Diederik van Apolda, die 70 jaren na den dood van den heilige schreef, verhaalt op gezag van zuster Caecilia, die het kleed der orde van Dominicus zelf had ontvangen, dat de heilige, eens door den duivel, die de gedaante van een aap had aangenomen, bespot, hem een brandende kaars zoolang deed dragen, totdat zijn wijsvinger geheel was afgebrand, en hem toen eerst gelast had heen te gaan, waarop de aap verdwenen was door den muur, een stank nalatende, die duidelijk verried wie hij geweest was. Melchior Canus had die vertelling belachelijk genoemd. Malvenda daarentegen wijst er op, dat zuster Caecilia het feit heeft verhaald, en verklaart: ‘als dit geen voldoend gezag voor de waarheid van het verhaal is, dan weet ik niet wat het dan wel zou zijn.’ Echard wil schipperen, en meent dat zuster Caecilia, reeds 84 jaren oud toen zij die vertelling deed, wel een weinig in de war kan geweest zijn, zooals het stokouden menschen meer gaat. En Cuperus? Hij wil liefst niet beslissen, maar laat de zaak aan het oordeel van den lezer over. - De Rechac, een schrijver uit de zeventiende eeuw, verhaalt, dat een der eerste negen zusters van het klooster te Prouille, ijdel op hare schoonheid, trots al de vermaningen van Dominicus, tot de wereld wilde terugkeeren. Maar weldra leerde zij het nietige dier schoonheid inzien. Op een keer dat ze haar neus wil snuiten, valt die neus in haar zakdoek. Nu overtuigd, hoe vergankelijk de dingen der wereld zijn, is zij vol berouw, en de heilige, die de opregtheid van dat berouw erkent, beveelt haar den zakdoek weêr op het gelaat te leggen. Terstond zit de neus er weêr aan vast, en

{==209==} {>>pagina-aanduiding<<}
er is geen spoor van letsel over. Een bespottelijke vertelling, zegt Cuperus; en toch is zijn resultaat geen ander dan dit: ‘ze komt bij de oudste schrijvers niet voor, en zoolang er geen steviger getuigenis is, gelooven we haar daarom niet.’ - Op het eind der vijftiende eeuw, of nog later, komt het verhaal in omloop van een ketter, uit wien ten aanzien van 12000 menschen, in de buurt van Carcassone, niet minder dan 15000 duivels door Dominicus waren uitgedreven, nadat hij hun eerst, terwijl intusschen Maria met hare engelen was neêrgedaald, hun katechismus had overhoord. Cuperus spreekt van een wonderbaarlijke zaak, zelfs van een zot verzinsel; maar als hij zich toch voorhoudt, dat ‘de arm Gods niet verkort is, en dat de Heer door zijne heiligen wonderen doet,’ dan heeft zijn ongeloof op het laatst slechts dezen grond: ‘welk verstandig man kan zoo iets gelooven zonder oudere getuigen en dokumenten? Zouden er dan de 300 beëedigde getuigen van Toulouse niets van vermeld hebben?’
Onze kritiek is stoutmoediger. We meenen het vaak den verhalen zelf te kunnen aanzien of zij geloofwaardig zijn. We gaan van het beginsel uit, dat een kerkvader der tweede eeuw, Minucius Felix, tegenover de wonderen der heidenen uitsprak: ‘waren deze dingen gebeurd, ze zouden nog gebeuren. Maar ze zijn niet gebeurd, want ze kunnen niet gebeuren.’ En we mogen er bijvoegen, dat de groote mannen der christenheid er niet bij lijden, al verbleekt om hun hoofd de stralenkrans der wonderen. Veeleer worden er de trekken van hun beeld eerst regt menschelijk door. ‘Het past niet,’ ik zeg het een lid der orde, Melchior Canus, na: ‘het past niet, de ware daden der heiligen door kunstig verdichte fabelen te ontsieren.’ Het is zoo, die mirakelen zijn ver het grootste deel van al wat er van hen berigt wordt, en bij menigeen blijven er, als zij geschrapt zijn, zeer weinig feiten over. De 400 bladzijden van Lacordaire moeten zeker vrij wat krimpen; maar men bedenke dan ook, dat de oudste biografie van Dominicus, werd ze in hetzelfde formaat gedrukt, slechts ⅛ van dien omvang zou hebben.
Tot de oudste bronnen, waaruit wij de kennis van Dominicus putten, behooren de biografiën uit de eerste helft der dertiende eeuw, en de geschiedschrijvers van dien tijd, zoo als de historicus van den Albigensenoorlog, Pierre de Vaulx-Cernay, en anderen. Een dier levens is nog vóór zijn heiligspreking, en dus reeds in de eerste tien jaren na zijn dood, te boek gesteld, en wel door zijn opvolger Jordanus, den tweeden generaal der predikers, een man

{==210==} {>>pagina-aanduiding<<}
die te Parijs, nog vóór hij lid der orde was, Dominicus had leeren kennen, en die later in de orde zijn vertrouwelijken omgang had genoten, een man die daarenboven met de oudste broeders had omgegaan, en die ten duidelijkste toont, dat hij niets wil verhalen, dan wat hij òf zelf heeft gezien of gehoord, òf althans van die eerste broeders heeft vernomen. Bij deze biografiën voeg ik nog de berigten van hen, die in 1233 ter wille zijner heiligspreking gehoord zijn. Wij bezitten niet alleen de verhalen van 9 getuigen, te Bologne onder eede gedaan, omtrent hetgeen zij zelf van Dominicus' leven en sterven hadden ervaren; maar wij bezitten bovendien, uit hetzelfde jaar, een eveneens beëedigd getuigenis van 26 personen te Toulouse, die feiten mededeelen, waarvan zij verklaren oog- en oorgetuigen te zijn.
Te Calaroga, een stadje onder het gebied van den bisschop van Osma in Oud-Castilië, werd in het jaar 1170 een kind geboren, dat met den zeer gewonen naam van Dominicus werd genoemd. Zijne ouders behoorden tot de middelklasse; hun afstamming van het aloude geslacht der Gusmans is een verdichtsel eerst van de zestiende eeuw; vroeger zijn ze alleen onder de namen van Felix en Johanna bekend. Met uitzondering van Jordanus verzekeren al de oudste biografen, dat zijner moeder in een droomgezigt werd geopenbaard, welk een zoon zij ter wereld zou brengen. Ze zag uit haar schoot een hond uitgaan met een brandende fakkel in den bek, die de geheele wereld in vlammen zette. In die fakkel ziet men het zinnebeeld van den gloed zijner welsprekendheid; bij den hond heeft men eveneens aan zijne prediking gedacht, ‘wier geblaf de wolven zou af houden van de kudde, de zielen slapende in hare zonden opwekken tot de waakzaamheid der deugd.’ Daarentegen heeft Jordanus, maar zonder tijdsbepaling, voor de moeder een ander vizioen. Zij zag haren zoon met een maan of een ster op het voorhoofd, ‘ten teeken, dat hij een licht zou zijn ter verlichting der volken, die in de duisternis zaten en in de schaduwen des doods.’ De latere schrijvers nemen het over, maar laten het eerst bij den doop plaats hebben, en wel aan een hoog aanzienlijke vrouw, die hem uit de doopvont hief. En, of het nog niet genoeg was om zijne toekomstige welsprekendheid aan te kondigen, zoo verhaalt reeds Bartholomeüs van Trente, dat, toen hij in zijn wiegje lag, hem een zwerm bijen om den mond vloog.
Nog in zijne kindsheid werd hij door zijne ouders aan de dienst der kerk gewijd. Met dat doel vertrouwden zij hem aan zijn oom,

{==211==} {>>pagina-aanduiding<<}
die aartspriester was, maar wiens naam niet genoemd wordt. Als koorknaap schijnt hij bij de godsdienstoefening werkzaam te zijn geweest. Maar reeds vroeger wordt zijn vrome en strenge zin geroemd, zoodat men niet alleen verhaalt, met wat ijver hij, naar het voorbeeld zijner ouders, de kerken begon te bezoeken en God te dienen, maar ons door de oudste schrijvers berigt wordt, dat hij, nog onder de hoede zijner voedster, vaak zijn bedje verliet, en met Jacob op den harden grond verkoos te slapen, vol afkeer van gemak en van de lusten van het vleesch. Men heeft echter, en geen wonder, de tijden hier niet naauwkeurig uit elkaâr gehouden. Wat de een van zijn prilste jeugd verhaalt, dat wordt door den ander eerst van de jaren zijner jongelingschap berigt.
Drie jaren bragt hij te Palencia door, waar hij in den aanvang zich met grooten ijver op de studie der letteren en der wijsbegeerte toelei, zoodat hij er verder in kwam dan zijne medestudenten. Tot die groote vorderingen was hij in staat, omdat zijn geest niet werd afgeleid door de zucht naar ijdele vermaken, en zijn gemoed niet door onreine begeerten werd in onrust en beweging gebragt. Als een jongeling wordt hij ons geschetst, in wien reeds de ernst der grijsheid woont, wiens gesprekken en zeden van een rijpen geest getuigen. Niet alleen van alle verboden genot hield hij zich ver, maar zelfs het overtollige stond hem tegen, zoodat hij besloot zich van het gebruik van wijn te onthouden, een besluit waaraan hij tien jaren lang getrouw bleef, en waarvan hij later alleen op hooger last, en slechts voorzoover het volstrekt noodig was, afweek. Hier zal dan ook wel voor het eerst die gewoonte een aanvang hebben genomen, om het weeke bed te vermijden, die, gelijk wij zagen, door sommigen hem reeds als kind wordt toegedicht.
Door zulk een geest bezield, kon hij zich met de wereldsche wetenschap niet op den duur vergenoegen. De laatste jaren van zijn verblijf te Palencia wijdt hij aan de theologie, aan de studie der h.S. die hem zoeter dan honig dunkt. Aan die bron eener hoogere kennis laaft hij zich niet alleen des daags; ook den nacht brengt hij grootendeels slapeloos door, verzonken in de overdenking der waarheid. Zoo vast prentte hij zich de woorden des levens in, dat zijn geheugen een schatkamer der goddelijke wijsheid scheen, en zoo diep drong hij in deze studie door, dat, gelijk Jordanus het uitdrukt, ‘hij niet alleen tot het drinken der melk geschikt werd, maar ook de geheimen der moeijelijkste vragen zich ontsloten zag.’

{==212==} {>>pagina-aanduiding<<}

Maar de h.S. sprak niet enkel tot zijn verstand. Het is ligter in hare diepten af te dalen, dan naar haren geest te handelen. Dominicus was ook tot het laatste bekwaam. Een hevige hongersnood woedt in Palencia. Door innig medelijden bewogen, wil hij, zooveel hij kan, hun die gebrek lijden te hulp komen. Hij verkoopt wat hij bezit, zelfs zijne boeken, waarop hij zoo hoogen prijs stelt, en die met zijne aanteekeningen zijn beschreven. Zijn voorbeeld wekt anderen tot edelen naijver, en wanneer ik de niet zeer duidelijke woorden der eerste biografie regt versta, dan heeft hij hier als jongeling reeds een genootschap gevormd, waardoor liefdegaven werden uitgedeeld en de nood der armen werd gelenigd.
Geen wonder, dat de roem zijner kennis en zijner deugden tot den bisschop van Osma kwam, Didacus of Diego genaamd, een man, die op zijn leven den meest beslissenden invloed heeft gehad, en van wien ik niet te veel zeg, wanneer ik beweer, dat door hem het eerst de plannen gevormd zijn van hetgeen Dominicus heeft gesticht of ontwikkeld. Diego was een man van groote kennis der schrift en van strenge zeden. Hij zocht nimmer zich zelf, maar alleen, ik gebruik de woorden der oudste schets, de dingen die van Christus zijn, en het was zijn hoogste streven zielen te redden van het verderf. Waar hij een wereldschen zin aantrof, daar wekte hij door zijn woord niet alleen, maar vooral ook door zijn voorbeeld, tot een rein en streng leven op, en zijne kanunniken bewoog hij, om zich aan den regel van den h. Augustinus te onderwerpen. Het kon niet anders, of hij moest er op uit zijn, ook Dominicus onder hen op te nemen. Deze volgt zijne roepstem, en terstond, zegt Jordanus, ‘schittert hij onder allen als een glansrijk gesternte, in nederigheid de geringste, in heiligheid de voornaamste onder hen, hun allen een reuk des levens ten leven.’ Spoedig wordt hij dan ook door hen tot onderprior gekozen, en in de vervulling zijner kloosterpligten vinden we hem nu zoo ijverig, dat hij dag en nacht in het gebed doorbrengt, terwijl hij de enkele vrije uren, die hem overblijven, aan overpeinzing wijdt en bijna nimmer buiten de muren van het sticht komt. Slechts ćén boek wordt genoemd van de vele wier lezing hem bezig hield, een boek waarin de volmaaktheid der oude heiligen beschreven was, en dat hem zeker evenzeer tot navolging wekte, als ruim drie eeuwen later het lezen van zijn daden Loyola in ijver zou ontsteken, om zijne voetstappen te drukken.
Voor een rijke en nuttige werkzaamheid was in dat klooster te

{==213==} {>>pagina-aanduiding<<}
Osma weinig plaats. Het was het gewone leven van den monnik of den koorheer. Maar de pligten van dat leven schenen toen, en eeuwen vroeger en later, heilig, en Dominicus nam die pligten met ernst ter harte. Al heeft dat monnikenwerk in onze oogen geen waarde, toen dacht men anders, en, in staat om ons in andere tijden en stemmingen te verplaatsen, hebben wij eerbied voor den man, die met zijn geheele ziel bij zijne taak is. Al zijn de tranen onvruchtbaar, om de zielen geschreid die verloren gaan, toch staan ze hooger in onze schatting dan de spotternij der onverschilligheid: wat gaat anderer heil ons aan? want ze spreken ons toch van een hart waarin het vuur der liefde gloeit. Waarlijk, wij wenden het oog niet met schouderophalen af van den man, die onophoudelijk bidt, dat God hem toch de genade moge schenken, om voor het heil zijner naasten te werken, ‘gelijk Christus zich heeft overgegeven voor het heil der wereld.’
Aan de eentoonigheid van dit kloosterleven werd Dominicus ontrukt door een reis, die hij met Diego moest maken, ter wille van den koning van Castilië. Hun weg voerde door de streken, waar zich de meeningen der Albigensen hadden uitgebreid. Te Montpellier vonden zij den legaat, dien de Paus reeds een jaar geleden ter onderdrukking der ketterij had afgezonden, met de abten, hem toegevoegd, in overleg, wat hun te doen stond. Zulk een overleg was noodig, want tot nog toe was hun prediking zeer onvruchtbaar geweest. De ketters hadden hun altijd de zedeloosheid der geestelijken voor de voeten geworpen, en de kerkelijke pracht, waardoor zij gehoopt hadden indruk te maken, had juist het tegendeel gewerkt. ‘Ziet’, hadden de ketters hun nageroepen, ‘ziet, hoe die ruiters ons den nederigen voetganger Christus prediken, die rijke den arme van Nazareth, die aanzienlijke den geringe die niet had waar hij het hoofd zou nederleggen.’ Er bleef, zegt Pierre de Vaulx-Cernay, niets anders over dan de prediking te laten varen, ten zij men de zeden der geestelijken wilde verbeteren. Diego, door de vergaderden om raad gevraagd, zag het in. Overtuigd, dat de tegenpartij zich vooral door een naauwgezette prediking en een reinen wandel uitbreidt, spreekt hij hun toe: ‘dat is niet de regte weg dien gij hebt ingeslagen. Het is onmogelijk, door woorden alleen menschen teregt te brengen, die veel meer aan het voorbeeld hechten. Terwijl de ketters den schijn aannemen van heiligheid, van Evangelische armoede en gestrengheid, past het u den spijker met een spijker uit te

{==214==} {>>pagina-aanduiding<<}
slaan, en tegenover den schijn der heiligheid de ware godsdienst te stellen.’ Die raad, dien hij zelf in beoefening bragt, vond ingang; men ontdeed zich van alle praal, en predikte tegen de ketters in eenvoudigheid en armoede, gelijk Guillaume de Puy-Laurens zegt, ‘barrevoets rondtrekkende van oord tot oord, om de, dwaling te bestrijden.’ Dominicus nam er ijverig deel aan, en achtte alle smaadheid gering die hem werd aangedaan. Want het ging dezen predikers gelijk het den Franciscanen ging. Niet altijd werd hun armoede en wereldverloochening bewonderd; ze was ook dikwijls het voorwerp van bespotting. Men lachte, zoo luiden de oudste berigten, en floot den heiligen man uit, men spuwde hem op het kleed, en wierp hem met slijk en vuil; soms bond men hem strootjes op den rug. Wij gelooven het gaarne, dat hij in al het kwaad dat hem weêrvoer een stof van blijdschap vond. Hij wenschte met het martelaarschap te worden begenadigd, dat in de kerk eeuwen lang op zoo hoogen prijs stond, en er behoeft in al wat ons van zijn verlangen naar het lijden wordt verhaald niet de minste overdrijving te zijn. Maar toch moesten zij, die van het lijden de oorzaak waren, hun straf ontvangen, en zeker heeft hij met Diego ingestemd, wanneer deze bij zulke tooneelen van bespotting de handen ten hemel hief, en uitriep: ‘Heer! daal neder met uw sterken arm en tuchtig hen, opdat die tuchtiging althans hen tot verstand brenge.’ Niet lang bleef zij uit. Weldra werd het kruis tegen de Albigensen gepredikt; en wie kent niet den gruwel der verwoesting, door een Simon van Montfort over een der schoonste streken van Frankrijk gebragt?
Intusschen was Diego gestorven, en het gebouw, door hem gesticht, zou van zelf zijn vervallen, had niet Dominicus er de hand aan gehouden. Zoowel aan de belangen van het vrouwenklooster te Prouille als aan de prediking tegen de ketterij wijdde hij zich met onbezweken ijver. Minder duidelijk is het, welk deel hij genomen heeft aan den kruistogt tegen de Albigensen, en aan de inquisitie, die later, toen het algemeene moorden, bij gebrek aan een openbaar verzet had moeten ophouden, was ingesteld. Men heeft hier allerlei bij ter sprake gebragt, wat tot de zaak niets afdoet. Of men zelf de inquisitie en de bestraffing der ketters afkeurt, is geheel onverschillig. De orde heeft er anders over gedacht; met blijdschap nam ze spoedig de haar opgedragen taak der vervolging als haar voorregt in bezit,

{==215==} {>>pagina-aanduiding<<}
en haar grootste theoloog, Thomas van Aquino, vindt het ontwijfelbaar, dat ketters den dood verdienen. ‘Het is,’ zegt hij, ‘veel erger misdaad, het geloof te bederven waardoor de ziel leeft, dan geld te vervalschen waardoor slechts in de behoeften van het lichaam wordt voorzien. Worden dus valsche munters en andere boosdoeners met regt ter dood gebragt, waarom dan niet met veel meer regt de ketters?’ Ik vind geen enkel bewijs, dat Dominicus een andere meening heeft gehad. Uit de zachtaardigheid, den edelen zin, de warme menschenliefde, die in hem was, kan men het zeker niet opmaken, evenmin als men uit de teĉrgevoeligheid van onze regters zou mogen besluiten, dat ze geen doodvonnis kunnen vellen. Dit alles blijft dus buiten aanmerking, evenals de stellig valsche verhalen van lateren tijd, het verdichtsel b.v. van de zeventiende eeuw, dat Dominicus met het kruis in de hand onkwetsbaar aan de spits van het kruisleger den Albigensen zou te gemoet zijn gegaan. De eenige vraag is: wat leeren de oudste bronnen? in welken zin is hij door de beëedigde getuigen van Toulouse een ‘vervolger der ketters’ genoemd? Tot deze voorstelling ben ik gekomen. Dominicus heeft de bloedige vervolging der ketters nimmer gepredikt, niemand tot haar het eerst opgewekt, maar nog veel minder heeft hij er van teruggehouden, veeleer is ze door hem aangemoedigd en ondersteund. Al streed hij, naar het zeggen van Diederik van Apolda, met het zwaard van Gods woord, terwijl Simon van Montfort met het krijgszwaard streed, toch was hij met dezen door innige vriendschap verbonden, en bad in de buurt van het slagveld Gods zegen over zijne wapenen af. Niet alleen vinden we hem bij het verbranden van ketters tegenwoordig, maar hij neemt ook althans inzoover deel aan hun proces, dat hij het bewijs hunner ketterij levert. Dit weinige is alles waarvoor ik durf instaan. Er blijkt genoeg uit, dat het om het werk der prediking hem eigenlijk te
doen was. Aan haar wijdde hij zich in vereeniging met mannen van gelijken zin, die door zijn voorbeeld getrokken zich om hem schaarden. Hun verbinding was reeds nu een soort van geestelijke orde, die hare huizen en goederen ontving, en door Fulco, den bischop van Toulouse, met voorregten werd bedeeld. Het plan van Diego, om een predikorde ter bekeering der ketters te vormen, was dus uitgevoerd. Alleen de bekrachtiging van den paus ontbrak nog. Om haar te verkrijgen ging Dominicus naar Rome. Volgens Constantinus van Orvieto

{==216==} {>>pagina-aanduiding<<}
maakte Innocentius zwarigheid, niet minder dan tegen de orde der Minoriten, ofschoon haar grond niet wordt opgegeven en hier veel minder duidelijk is dan daar. Is misschien, een vermoeden waarin het zwijgen der oudste biografie mij versterkt, de aanvankelijke weigering van den Paus slechts een verdichtsel, verzonnen om ook hierin de twee bedelorden aan elkander gelijk te maken? Zoo ja, dan is het ook hieraan toe te schrijven, dat tegenover beide Innocentius van zijn bezwaar heet teruggekomen door volmaakt hetzelfde droomgezigt. Hij droomde dat de Lateraansche kerk op het punt was om in te storten, toen Dominicus, door God geroepen, kwam toesnellen, met zijne schouders den muur steunde, en zoo het gebouw voor den val behoedde. Al was Innocentius er de man niet naar, om zijn beslissing van vizioenen te laten afhangen, ik zou tegen het feit zelf van dien droom niets hebben, als het niet tweemaal gebeurd heette. Wie toch zal de mogelijkheid van zulk een gezigt ontkennen? En wie, die er van leest, denkt niet aan een lateren droom van geheel tegenovergestelde strekking, door Frederik den wijze van Saksen gedroomd, toen Luther zijn stellingen te Wittenberg aansloeg? Hij zag een monnik de pen in de hand nemen; onder het schrijven werd ze al grooter en grooter; weldra reikte zij over de Alpen; eindelijk stiet ze den Paus de driedubbele kroon van het hoofd.
Doch wat er ook van al die droomen en van de eerste weigering zij, Innocentius, zich houdende aan den 13den kanon van het 4de Lateraansche concilie, die de oprigting van nieuwe orden verbood, gaf aan Dominicus den last, tot zijne broeders terug te keeren, in overleg met hen een der bestaande orderegels te kiezen, en dan op nieuw de bekrachtiging te vragen. Zoo geschiedde het. Men koos den onbepaalden regel van Augustinus, waardoor men zich de handen vrij hield. Men betrad hierin reeds den weg, later door de Jesuiten met zoo goed gevolg bewandeld. Het doel der prediking onder alle klassen der maatschappij, door latere omstandigheden meer bepaald onder de hoogere standen, terwijl de Franciscanen meer onder het volk werkten, verbood het bestaan van zoo knellende banden, als door een gewone orde, enkel aan godsdienstige vereeniging gewijd, werden gevorderd. De gewone gestrengheid der regels van het monnikenleven werd wel bewaard, en niemand die er zich trouwer aan hield dan Dominicus zelf, maar een ruime bevoegdheid tot dispensatie werd er mede vereenigd, opdat het praktische doel der orde, de prediking,

{==217==} {>>pagina-aanduiding<<}
niet zou gehinderd worden. Alleen ten opzigte der armoede werd dat doel juist door een onvoorwaardelijke gestrengheid bevorderd, die weldra zoo onbeperkt werd opgevat, dat zelfs de reeds verkregen goederen moesten worden opgegeven, en aalmoezen het eenige middel van bestaan mogten blijven. ‘De pligt der prediking,’ zegt Jordanus, ‘mogt niet lijden door de zorg voor het aardsche.’
Op die grondslagen gebouwd, en naar een plan ingerigt, dat ons in menig opzigt aan de inrigting der Jesuitenorde doet denken, werd nu op het eind van 1216 de orde der predikers door paus Honorius III erkend, opdat hare leden zouden zijn ‘kampvechters des geloofs en ware lichten der wereld.’ Ze waren toen nog weinig in getal, niet meer dan zestien. Wel mogt Dominicus voor hare bevestiging en uitbreiding bidden. Terwijl hij eens in zulk een gebed verzonken was, geraakte hij in een verrukking van zinnen. In een gezigt verschenen hem de apostelen Petrus en Paulus. Petrus gaf hem een staf in de hand, Paulus bood hem een boek aan, en een stem klonk hem in het oor: ‘Ga en predik, want daartoe zijt gij uitverkoren.’ Toen zag hij zijne volgelingen uitgaan naar alle streken der wereld, twee aan twee, met den staf in de hand, predikende uit het boek des levens.
En al zeer spoedig gingen ze werkelijk uit. Trots al de bedenkingen, waarmede men zijn plan bestreed, om thans reeds, nu de orde nog zoo weinig leden telde, haar te verstrooijen, bleef Dominicus er bij volharden. ‘Verzet u niet, ik weet wat ik doe’, met die taal van een magtiger geest, die de behoeften van den tijd overziet, en zijn krachten kent, bragt hij ze tot zwijgen. ‘Het zaad,’ sprak hij, ‘bederft als men het bewaart; slechts als men het uitstrooit brengt het vruchten voort.’ En inderdaad het ontkiemde, en welig wies de plant op. Binnen korten tijd telt de orde een groot aantal leden, en verrijzen aan alle oorden hare kloosters.
De groote taak van Dominicus was hiermede voltooid. Hij had een nieuwe kracht in de wereld opgewekt, die bestemd was om in het laatste tijdvak der middeleeuwen een hoofdkracht te zijn. Hij had een orde gesticht, die tot groote en veelzijdige werkzaamheid was geroepen. Niet alleen mannen waren in haar opgenomen, die naar verre streken het woord der prediking zouden brengen, en door wie de wetenschap met ijver zou worden beoefend, maar ook vrouwen, die in de afzondering van het klooster aan vrome overpeinzing hare dagen wilden wijden. Later kwam er nog een derde vereeniging bij, de orde der krijgsmagt van

{==218==} {>>pagina-aanduiding<<}
Christus genoemd, uit mannen en vrouwen bestaande, die in de wereld het gewone leven zonder den geheelen last der kloosterpligten bleven voorzetten. Ze hadden geen geloften te doen van kuischheid, armoede of gehoorzaamheid, maar zich alleen tot het leiden van een heilig leven te verbinden, en tot bevordering van den bloei der kerk. Het stichten ook van deze vereeniging is aan Dominicus toegeschreven. Men zou dit geheel ten onregte doen, als werkelijk, gelijk Cuperus meent, - om van Lacordaire maar te zwijgen - het eerste stellige berigt van deze derde orde bij den biechtvader der beroemde Catharina van Siena, bij Raimond van Capua, een schrijver uit het laatste deel der veertiende eeuw, werd gelezen. Het zou mij dan voorkomen, dat ze een instelling eerst van dien tijd was, en wel ter navolging van hetgeen bij de Minoriten bestond. Maar daar ik ze in den brievenbundel van Peter van Vinea († 1249) uitdrukkelijk, en wel als zeer uitgebreid, vermeld vind, zie ik geen reden, om de stichting door Dominicus te betwisten, hoe vreemd het mij ook blijft, dat de oudste levensbeschrijvingen er niets van weten.
Nog ruim vier jaren na de bekrachtiging zijner orde heeft Dominicus geleefd. Hij heeft ze besteed niet alleen tot hare uitbreiding, maar ook tot hare opbouwing. Met dat doel viuden wij hem nu eens in Frankrijk, dan weder in Italië, eens ook in Spanje werkzaam. Hier sticht hij nieuwe kloosters, daar zorgt hij voor de handhaving der vastgestelde regels. Te voet, met den staf in de hand, legt hij zijne reizen af. Waar hij in onbewoonde streken komt, ontschoeit hij zich, en als hij zich de voeten kwetst, verhaalt een reisgenoot, verblijdt hij zich, dat God hem vergunt boete te doen met zijn bloed. Vrome overpeinzing, het lezen van Matthaeus' Evangelie of van Paulus' brieven, is onderweg zijn eenig genot. Overal waar zich de gelegenheid voordoet predikt hij, dikwijls in geregelde orde een groot deel der schrift verklarend, terwijl in de kloosters de pligten der orde niet zelden het onderwerp zijner reden zijn. Uit een gemoed, dat van Gods liefde vervuld was, stroomde zijne taal. Weggesleept door de kracht zijner woorden, vroeg men hem, uit welke boeken hij zijn welsprekendheid had geleerd. Dan was zijn antwoord: ‘mijne studie is, meer dan in eenig ander boek, in het boek der liefde; daar leert men alles.’ In die studie der liefde verdiepte hij zich vooral in de stilte van den nacht. Broeders, die hem bespiedden, vonden hem dan in een vurig gebed tot God, met het aangezigt op de aarde, terwijl heete tranen aan zijne oogen

{==219==} {>>pagina-aanduiding<<}
ontvloeiden, of ze zagen hem zich het lichaam met ijzeren haken kastijden, om het vleesch te dooden, dat van God zocht af te trekken.
Gij ziet, het is het beeld van den prediker en van den monnik. Iets anders kan ik in de oudste schrijvers niet vinden. Aan wat men feiten pleegt te noemen ontbreekt het hier volkomen; er is in deze laatste jaren geen andere afwisseling, dan dat de naam van het eene klooster dien van het andere vervangt. Er zijn geen feiten dan alleen van het innerlijke leven, en de eenvoudige en natuurlijke bezigheid van den man, die zijne taak heeft volbragt, en die aan zijn werk slechts de hand moet houden. Maar de legende is met die natuurlijke werkzaamheid niet tevreden geweest. Ze heeft deze levensjaren rijk opgesmukt, opdat haar heilige niet langer een mensch zou blijven. In de eerste biografie klaagt Dominicus op zijn sterfbed, dat er nog wereldsche gedachten in hem geweest zijn, en hem die zonde is bijgebleven van meer behagen te scheppen in de gesprekken van jonge meisjes dan in die van oude vrouwen. Het algemeen kapittel, in 1242 te Bologne gehouden, bevreesd, dat onder zulk een bekentenis zijn heiligheid lijden zou, beval die woorden te schrappen. Ge ziet, al het menschelijke moest weg. En zoo heeft men het ook uit Dominicus' vier laatste jaren door talloos tal van mirakelen getracht te verdringen, waardoor Lacordaire nog voor twee honderd bladzijden stof behield. En die mirakelen, al is het dan in veel kleiner getal dan later, vind ik reeds bij de eerste schrijvers. Hase verzekert, in zijn schets van Franciscus, dat wonderverhalen, die met de eeuwige natuurwetten in onverzoenlijken strijd zijn, niet in de oudste bronnen voorkomen. Al was het eens waar van Franciscus, wat ik echter ten stelligste ontken, ten opzigte van Dominicus is het zeker onwaar. De getuigen van Bologne en van Toulouse, de alleroudste levensbeschrijvingen, zij allen spreken reeds niet alleen van genezingen, maar zij verhalen ook, zonder den minsten twijfel te toonen, van doodenopwekkingen, van spijswonderen, van het droogblijven in het water, van een geschrift van den heilige, dat met kettersche
boeken driemaal in het vuur geworpen er driemaal volkomen ongedeerd weêr uitspringt, en wat dies meer zij, mirakelen veel grooter dan die van het N.T., zoodat niet ten onregte door de Protestantsche kerkgeschiedschrijvers der vorige eeuw werd gezegd: Christus geniet de hooge eer van het bijna even zoo goed te doen als de heiligen.
Terwijl we in al die wonderverhalen niet meer zien dan ge-
{==220==} {>>pagina-aanduiding<<}
wrochten eener opsierende verdichting, en er dus hier geen gebruik van kunnen maken, trachten we uit hetgeen waarlijk vaststaat ons Dominicus' beeld voor oogen te stellen. Vergunt mij hem tegenover Franciscus te plaatsen. Welk een verschil! Het doet mij aan het onderscheid denken, dat er drie eeuwen later tusschen de beide stichters der Theatinerorde bestond. Franciscus in rijkdom geboren, tot koopman opgeleid, heeft in zijne jeugd de wereld en hare weelde lief, maar is tevens goedhartig, vrijgevig, met het lot der armen begaan. Er is een zware ziekte noodig, om zijn zin voor de aardsche genietingen te doen wankelen; nog vrij lang duurt het, voor die geheel gevallen is. Maar nu is het ook de omkeering, zooals wij ze van het dweepende, met zich zelf bezige gemoed verwachten. Hij verloochent alles waaraan hij vroeger hing, zelfs zijn vader; hij wil geen anderen vader dan hem, die in de hemelen is, en zijn eenige liefde is voortaan de armoede, de bruid, zegt Dante, die van Christus af meer dan 1100 jaar lang geen vrijer had gevonden. Zoo is het door zijn geheele leven heen gebleven. De armoede was hem geen middel, maar doel. Als hij zijne orde heeft gesticht, gaat hij met de zijnen uit om te prediken, maar wat zij prediken is de armoede. Deze is het, die haar loon met zich brengt. Ge ziet, er is iets in wat we doelloos noemen, een gemoedelijke dweeperij, maar waaraan het praktische verstand ontbreekt, en we herkennen er den man in, die later in planten en dieren zijn broeders en zusters ziet, ze met dien titel begroet en hun het woord der prediking brengt, de man tot wiens hart de geheele wereld spreekt, omdat hij niets van hare goederen voor zich zelf begeert.
Hoe geheel anders Dominicus. In zijn geheele leven is nergens een keerpunt, Het is een statig voortrollende stroom, die tot het einde toe zijn eerste rigting behoudt. Nooit heeft hij de wereld gediend, nooit aan hare feesten deelgenomen. Hij acht haar gering, maar alleen omdat hij een hooger genot kent. Als knaap en jongeling heeft hij de wetenschap, de waarheid, die uit God is, leeren beminnen; hij is verdiept in de schrift; ernstige dingen houden hem bezig, de liefde voor schijngenietingen kan in zijn hart geen plaats vinden. Zoo kan hij, in jaren nog een kind, in denken en streven reeds een grijsaard zijn. Met zulk een zin komt hij onder de leiding van een man, wien gestrengheid van leven een eerste pligt is. Aan den band der kloosterregels gewend, voert hem zijn weg op het tooneel zijner werkzaamheid.

{==221==} {>>pagina-aanduiding<<}
Hij heeft de armoede lief, thans eerst ziet hij voor haar een grootsch doel. Door haar alleen kan de aanval der ketters worden afgeslagen, door haar alleen de bedreigde kerk worden gered. Maar dan behoort de armoede ook volkomen te zijn, dan moet er een ruim veld zijn voor hare beoefening. Toch blijft het enkel middel, in den aanvang daarom nog minder gestreng, middel om de prediking ingang te doen vinden. Zoo sticht hij de orde der predikers; dat moet haar titel en haar naam zijn; ga en predik! was het in het droomgezigt. De goederen der wereld worden versmaad, niet omdat zij het hart van den besten schat, de armoede berooven, maar omdat zij de werkzaamheid belemmeren, omdat zij den vijanden een wapen in de hand geven, dat gebroken moet worden. Zoo staat hier het leven, het werken op den voorgrond. Bij Franciscus is het: de armoede, en tot hare prediking de orde; bij Dominicus: de orde, die de kerk voor den val zal behoeden, maar die voor zulk een taak arm moet zijn.
Hebt ge ooit op een hoogte gestaan, waar twee rivieren, digt bij elkaâr, toch op verschillende plaatsen ontspringen? Het is alsof ze elkander willen ontvlieden; met zulk een kracht loopen ze uiteen, elk langs haar eigen berghelling. Maar aan den voet van den berg buigen ze zich tot elkander; weldra zijn ze tot een breeden stroom vereenigd; wie ziet het zijn water nog aan, dat het uit twee bronnen gevloeid is? Ik weet geen beter beeld, om de beide bedelorden te kenmerken. Het verschil tusschen hare stichters geraakte door de éénheid harer werking spoedig in vergetelheid. Toen in 1266 Hirmingald van Melgor aan Clemens IV de vraag voorlei, welke van de twee orden hij best deed te kiezen, gaf hem de paus ten antwoord: ‘Aan geen van beide geef ik de voorkeur; beider weg is door armoede naar hetzelfde doel, het heil der zielen. Nooit past het, als men tot de eene orde behoort, van de andere liefdeloos te denken. De prediker is te verwerpen, die de Minoriten niet lief heeft; de minoriet verdient afschuw, die de orde der Predikers veracht.’ Die gelijkstelling is natuurlijk. Op het eind der dertiende eeuw waren de beide orden de steun van den Pauselijken Stoel; Rome zag in Franciscus en Dominicus, naar het woord des dichters, de twee vorsten die Christus ten voordeele zijner kerk had verwekt, de kampvechters die met denzelfden moed voor één doel streden, en die God tot hulp zijner verzwakte en moedelooze keurbende had geroepen.
Maar zijn de strijders, die Rome in de 13de eeuw elken tegen-
{==222==} {>>pagina-aanduiding<<}
stand hielpen overwinnen, krachtig genoeg geweest, om op den duur er de zegepraal aan te verzekeren? Met luide ontkenning antwoordt de geschiedenis. Toen Dominicus in 1221 te Bologne de nieuwe werken zag, tot vergrooting der cellen van het klooster van den h. Nicolaas ondernomen, kon hij zijne tranen niet bedwingen, en verwijtend sprak hij tot de broeders: ‘Wilt gij zoo spoedig de armoede vaarwel zeggen, en groote paleizen bouwen?’ Zoo had de stichter zelf reeds met het herleven van den wereldschen zin in zijne orde te strijden. En terwijl hij zelf van allen rang afkeerig was, en in de sterkste woorden de aanbiedingen van bisschoppelijke waardigheid afwees, zijn de groote mannen der orde, want ze heeft velen gehad die dezen naam waarlijk verdienen, bisschoppen, kardinalen, Pausen zelfs geworden. In de 15de eeuw kon men zeggen, dat alle werkelijke magt in de kerk zich in de handen der bedelmonniken bevond. Wat klagten gingen er toen overal over hen op! Geen middel was hun meer te snood, als het in staat was hun magt en winst te verschaffen. Alleen uit Duitschland sleepten ze jaarlijks meer dan een millioen guldens. En de orde van Dominicus, die aan studie en wetenschap zoo groote waarde had gehecht, die een Albertus Magnus en een Thomas had voortgebragt, wat was ze anders geworden dan de vijandin van allen vooruitgang? In den strijd tegen Reuchlin heeft Europa aan den avond voor de hervorming ze leeren kennen. Nog streed ze voor Rome met den ouden ijver, maar niet met de oude talenten. Kampende voor de kerk hielp ze nu haar val verhaasten.
Van waar die ontaarding, dat bederf onder hen, die een beteren, heiligen geest in de kerk hadden willen opwekken? Hoe waren, naar het woord van een der prelaten uit die dagen, zelfs de verzegelden afgevallen? Ik laat het antwoord op die vraag aan anderen over. Ik ben er zeker van, dat hun antwoord slechts de uitwerking kan zijn van Luther's spreuk, dat monnikerij de weg niet is tot het koningrijk Gods, het ware middel niet tot een duurzame verbetering der zedelijke wereld. Zoolang het niet door een beter beginsel des levens uit het hart verdrongen is, komt het kwaad, kunstmatig afgesloten, zelfs door de kloostermuren weêr naar binnen.
Maar bij het licht van hun tijd konden de stichters der orden, kon een Dominicus zulk een verval niet voorzien. Het doel was edel, men dacht een goed werk te verrigten; al was dit de weg niet, die er heen voerde, toch zocht men waarlijk het koningrijk Gods, niet zich zelf. Jordanus verhaalt van broeder Henricus,

{==223==} {>>pagina-aanduiding<<}
dat hij, nog twijfelende of hij tot de orde zou toetreden, in een visioen Christus op den regterstoel aanschouwde. Van geen schuld zich bewust, was hij van het oordeel der vrijspraak zeker. Daar strekt een, die naast den regter staat, de hand naar hem uit, en vraagt hem: ‘Gij, wat hebt gij ooit voor den Heer verlaten?’ Diep beschaamd wist Henricus niet, wat te antwoorden. Hij zag, als de rijke jongeling in de gelijkenis, wat hem ontbrak; sints dorstte hij naar de volmaaktheid der armoede. Ziet, in dien geest heeft men toen gehandeld. En zouden we, wat ook ons oordeel over de uitkomst zij, voor dien geest geen eerbied hebben? De kerk heeft er de kroon der heiligheid voor over gehad, zouden wij, die geen sterveling heilig noemen, er niet de kroon der zedelijke grootheid voor over hebben? Ernest Renan heeft gelijk, wanneer hij ons de lezing van de levens der heiligen aanprijst, om achting te krijgen voor de menschelijke natuur, om ons te overtuigen, dat zij tot groote daden, tot het brengen van zware offers in staat is. Wel hebben wij het noodig er aan herinnerd te worden in een tijd, waarin het waarlijk groote, dat alleen in zedelijke kracht bestaat, zoo schaarsch is. Wel is het noodig, het beeld van de predikers der armoede en der zelfverloochening voor den geest te roepen in een tijd, waarin alles jaagt naar genot en naar het geld dat de sleutel der genietingen is. ‘Zijt niet bezorgd voor den dag van morgen, wat gij eten of wat gij drinken of waarmede gij u kleeden zult,’ zoo sprak de stichter des Christendoms tot allen. ‘Gij zult geen goud noch zilver noch koper in uw gordel hebben,’ zoo sprak hij tot de discipelen, die hij uitzond ter prediking. Wat is er van die woorden geworden? Wat is er van geworden onder de belijders, wat onder de predikers van zijn naam? Men redt er zich mede, dat men ze niet letterlijk moet opvatten; maar de geestelijke opvatting dan, waar wordt zij toegepast? Of hangt het hart niet
meer aan die goederen der wereld? Voorwaar, het hart is niet los van hetgeen in het leven de hoofdzaak is. In onze dagen is ijver voor de dingen der godsdienst niet meer aan ontbering gepaard, maar veeleer het middel, om eer en titels en rijkdom te verwerven. Maar zoo wachte zich onze eeuw ten minste voor zelfverheffing. Zoo houde ze op laag neêr te zien op vroegere tijden, toen men het als den eersten eisch der godsdienst beschouwde: ‘verlaat wat gij hebt, neem uw kruis op en volg mij!’
Utrecht, 23. 1. 59.





{==224==} {>>pagina-aanduiding<<}

De spectraal-analyse.

Door Dr. H.C. Dibbits.

I.

Alles wat de zinnen sterk aandoet maakt een diepen indruk op het menschelijk gemoed; en het zintuig dat het gevoeligst is voor de indrukken der buitenwereld, is naar veler oordeel het zintuig des gezigts. Veel en velerlei genot heeft daardoor de mensch aan dit orgaan te danken; en onder dat vele bekleedt ongetwijfeld het zien van kleuren eene eerste plaats, bovenal wanneer die kleuren zich in hare grootste zuiverheid aan zijn oog vertoonen. Misschien is het dan ook wel ten deele daaraan toe te schrijven, dat de ontdekking der Spectraal-analyse (analyse door middel van de kleuren in het spectrum) in zoo hooge mate de belangstelling van het niet uitsluitend wetenschappelijk publiek heeft opgewekt. Misschien ook heeft die belangstelling haar oorzaak in de hooge waarde der ontdekking zelve of in de praktische gevolgen en voordeelen door velen er zich van voorgesteld. Hoe dit zij - in het volgende opstel zullen wij trachten een kort overzigt te geven van hetgeen de spectraal-analyse is en wat zij tot dusverre geleerd heeft. Het zal, naar wij hopen, het bewijs leveren, dat zij niet ten onregte in ruimen kring de aandacht tot zich heeft getrokken.
Groote ontdekkingen hebben zelden plotseling plaats, maar zijn meestal door andere zaken voorbereid. Zoo ook hier; en om derhalve goed te verstaan waarin de spectraal-analyse bestaat,

{==225==} {>>pagina-aanduiding<<}
moeten wij enkele punten uit de geschiedenis der Optica in herinnering brengen. Newton, de groote Engelsche natuuronderzoeker, ontdekte in het begin der zeventiende eeuw, dat, wanneer men zonlicht op een prisma laat vallen, dit licht, na door het prisma te zijn heengegaan, gescheiden is in eene reeks van kleuren, waarvan hij er zeven onderscheidde. Het gekleurde lichtbeeld van het aldus door een prisma opgevangen zonlicht noemde hij zonnespectrum; en de zeven door hem daarin onderscheiden kleuren zijn de bekende kleuren van den regenboog: rood, oranje, geel, groen, blaauw, indigo of donkerblaauw, en violet. Deze onderscheiding in zeven kleuren is echter kunstmatig; die kleuren toch zijn in het spectrum van het zonlicht niet scherp gescheiden, maar gaan ongemerkt in elkander over, zoodat het aantal kleuren, in het zonnespectrum voorkomend, oneindig groot kan genoemd worden. Rood en oranje zijn twee hoofdkleuren, maar daar tusschen bevinden zich alle mogelijke overgangen; evenzoo tusschen oranje en geel, tusschen geel en groen, enz.
Eerst in het begin der negentiende eeuw werd de kennis van het zonnespectrum, zoo als die door Newton aan het licht was gebragt, verder uitgebreid. In 1802 namelijk ontdekte Wollaston, dat het zuivere zonnespectrum geen onafgebroken geheel uitmaakt, maar door vijf donkere dwarslijnen doorsneden wordt. Deze ontdekking van Wollaston wekte evenwel in den beginne weinig belangstelling, zoo weinig zelfs, dat zij twaalf jaren later in Duitschland nog niet bekend was. Onafhankelijk van Wollaston werd dezelfde ontdekking in 1814 door Fraunhofer gedaan, die, in het bezit van meer volmaakte hulpmiddelen, welke hij zelf in zijne beroemde fabriek van optische instrumenten vervaardigde, in staat was het zonnespectrum veel naauwkeuriger te bestuderen dan Wollaston. Fraunhofer ontdekte dan ook, dat het aantal dier donkere dwarslijnen of strepen in het zonnespectrum zeer groot is; hij telde er ongeveer 600. Naar hem worden deze donkere strepen in het zonnespectrum gewoonlijk de Fraunhofersche strepen genoemd. Zij zijn op eene schijnbaar onregelmatige wijze over het geheele spectrum verspreid; sommige zijn meer, andere minder in het oog vallend; de meest in het oog vallende duidde hij aan met de letters A, B.....H, terwijl hij ter onderscheiding van enkele strepen de letters a, b koos. Op de hier achter volgende plaat, fig. 1, vindt men eene

{==226==} {>>pagina-aanduiding<<}
afbeelding van het zonnespectrum, met de voornaamste der Fraunhofersche strepen.
Latere onderzoekingen hebben geleerd, dat het aantal dezer donkere strepen nog veel grooter is dan door Fraunhofer was aangegeven. Brewster telde er ruim 2000. En Kirchhoff, wiens naam aan de spectraal-analyse onafscheidelijk verbonden is, en die een toestel gebruikte, waarbij vier prisma's achter elkander waren geplaatst, zoodat het spectrum eene zeer groote uitgebreidheid verkreeg, vond het aantal dezer donkere strepen nog veel grooter. In den allerlaatsten tijd heeft men getracht het zonnespectrum nog uitgebreider te maken, door het aantal achter elkander geplaatste prisma's te vermeerderen (Gassiot plaatste er zelfs negen achter elkander), en naarmate men nu meer prisma's gebruikte, vond men, onder overigens gelijke omstandigheden, ook een grooter aantal dezer donkere strepen.
Ziedaar in het kort de voornaamste feiten aangegeven uit de geschiedenis van het zonnespectrum, voor zoover die betrekking hebben op ons tegenwoordig onderwerp. Wij lieten ze vooraf gaan, omdat wij ze later zullen gebruiken, wanneer wij spreken over hetgeen de spectraal-analyse ten opzigte van de zamenstelling der zon geleerd heeft. Thans gaan wij over tot de schoone ontdekkingen, waarmeê Kirchhoff en Bunsen, de uitvinders der spectraal-analyse, zijn aangevangen.
Het was reeds lang bekend, dat sommige stoffen de eigenschap bezitten, om, wanneer zij in eene vlam gebragt worden, die op zich zelve ongekleurd is, aan die vlam de eene of andere kleur mede te deelen. Alkohol b.v. brandt met eene bleek blaauwe vlam; maar brengt men in de alkoholvlam een weinig soda, zoo wordt zij geel van kleur. Even zoo kleurt strontiaan de alkoholvlam en iedere andere kleurlooze vlam rood, potasch violet, boorzuur groen, enz. Dit alles was reeds lang bekend, en die kleuren, aan de vlam medegedeeld, konden aangewend worden om sommige stoffen van elkander te onderscheiden. Door verschillende personen waren deze gekleurde vlammen ook reeds met het prisma ontleed, en daarbij had men opgemerkt, dat de verkregen spectra meestal uit afwisselend lichte en donkere gedeelten bestonden van verschillende breedte. Wij noemen hier slechts de namen van Brewster, Talbot, Herschel, Miller, Swan en Van der Willigen. Maar niemand kwam op de gedachte, om de spectra dezer gekleurde vlammen naauwkeurig te onderzoeken en de be-
{==227==} {>>pagina-aanduiding<<}
kende zaken toe te passen op de praktijk. Dit geschiedde eerst door twee Heidelbergsche professoren, Kirchhoff en Bunsen, en het is aan hunne uitvoerige en geniale onderzoekingen, dat de spectraal-analyse haar ontstaan te danken heeft.
Brengt men in eene vlam, die op zich zelve slechts uiterst weinig licht geeft, en daarom eene kleurlooze vlam kan genoemd worden 1), een weinig soda, hetgeen het best aan een dunnen platinadraad geschiedt, die tot een oog is omgebogen, dan wordt de vlam, zoo als wij reeds zeiden, daardoor geel gekleurd. Onderzoekt men nu dit gele licht met een prisma, en wel op zoodanige wijze, dat men het licht door eene naauwe spleet laat gaan, waarachter het prisma geplaatst is 2), dan verkrijgt men een zeer eigenaardig spectrum. Men ziet nu niet, zoo als bij aanwending van zonlicht, een spectrum, dat alle kleuren bevat, maar men ziet slechts ééne gele streep, waarvan de breedte afhankelijk is van de breedte der spleet, die door de vlam verlicht wordt: hoe breeder spleet, des te breeder is ook de gele streep, en omgekeerd. Verwijdert men de soda weder uit de vlam, zoo verdwijnt ook de gele streep, en men ziet nagenoeg niets. Die gele streep wordt nu in het spectrum te voorschijn geroepen niet alleen door zuivere soda, maar ook door verbindingen daarvan, b.v. door zwavelzure soda, door salpeterzure soda, ook door chloorsodium, enz.; die gele streep, die altijd volmaakt op dezelfde plaats in het spectrum optreedt, is derhalve karakteristiek voor de soda, of liever voor het
daarin bevatte metaal, het sodium of natrium. De plaats dezer karakteristieke streep is aangegeven op onze plaat, fig. 5. - Brengt men nu, in plaats van soda, zuivere potasch in de kleurlooze vlam, en onderzoekt men het licht dezer vlam, die nu door de potasch eene violette kleur verkregen heeft, weder met het prisma,

{==228==} {>>pagina-aanduiding<<}
dan ziet men geheel iets anders; men verkrijgt nu een spectrum, waarin de meeste kleuren voorkomen, doch waarin tevens twee eigenaardige helle strepen worden aangetroffen, namelijk ééne roode, en ééne violette. Dit spectrum, door potasch voortgebragt, ziet men weder op volkomen dezelfde wijze wanneer men deze of gene verbinding van potasch, of in het algemeen van het metaal potassium (ook kalium genoemd), in de vlam brengt. Het bedoelde spectrum, met de eigenaardige roode en violette strepen, is alzoo karakteristiek voor het kalium; het is afgebeeld op de plaat, fig. 4.
Ziedaar reeds een paar feiten, door Kirchhoff en Bunsen aan het licht gebragt. Maar hunne onderzoekingen omvatten nog veel meer. Op dezelfde wijze als voor soda en potasch gingen zij ook de spectra na, die andere stoffen bij verhitting in eene kleurlooze vlam geven, en wel bepaaldelijk lithia, kalk, strontiaan en baryt. Zij vonden ook bij deze vier stoffen, dat het onverschillig is of men deze stoffen zelve, dan wel de eene of andere harer verbindingen in de vlam brengt: het spectrum blijft, voor ieder dezer stoffen, steeds hetzelfde. Deze spectra werden met groote zorg en naauwkeurigheid door hen in teekening gebragt, en zijn op onze plaat weêrgegeven, fig. 6-9. Het zal naauwelijks noodig zijn hier te herinneren, dat lithium het metaal is, dat in de lithia voorkomt, calcium het metaal van de kalk, strontium dat van de strontiaan, baryum dat van de baryt. In elk dier spectra komen eigenaardige strepen voor, die karakteristiek zijn voor iedere stof. De helste dier strepen zijn door Kirchhoff en Bunsen benoemd met de eerste letters van het Grieksche alphabet. Zoo noemden zij de roode streep van de potasch α, de minder in het oog vallende violette streep β. Het spectrum van lithia bestaat uit twee scherp begrensde strepen, eene prachtig roode, die zij χ noemden, en eene zeer flaauwe oranje, door β aangeduid (men zie de letters op de plaat). Het spectrum, dat kalk en kalkverbindingen geven, bevat meerdere strepen, waarvan echter twee bijzonder in het oog vallend zijn, namelijk eene breede roode (α) en eene breede groene (β). Bij strontiaan vindt men voornamelijk strepen in het rood en oranje, waarvan de drie helste door α, β, γ zijn aangeduid; bijzonder in het oog vallend is de breede oranje streep α, terwijl ook de blaauwe streep δ zeer eigenaardig is voor dit lichaam. Bij baryt eindelijk is het spectrum tamelijk
zamengesteld; het bevat eenige flaauwe strepen

{==229==} {>>pagina-aanduiding<<}
in het rood, oranje en geel, en verscheidene zeer helle in het groen, van welke vooral α en β in het oog vallen.
De vraag ligt hier voor de hand, of ook niet andere stoffen dan de zes genoemde, wanneer zij in eene vlam verhit worden, strepen in het spectrum te voorschijn doen treden; of zulks bij voorbeeld ook niet het geval is met ijzer, koper, lood, enz. of verbindingen dezer metalen. Op dit punt komen wij later terug; voor het oogenblik zij het hier genoeg op te merken, dat, behalve de zes genoemde lichamen (potasch, soda, lithia, kalk, strontiaan en baryt) er slechts nog zeer weinige zijn, die bij verhitting in eene vlam strepen in het spectrum geven. De reden daarvan is hierin gelegen, dat die zes stoffen in eene gewone gasvlam gemakkelijk vervlugtigd worden, terwijl die vlam niet heet genoeg is om de meeste zware metalen of hunne verbindingen in dampvorm te doen overgaan. En verdamping is voor elk lichaam een vereischte, om zijne eigenaardige strepen in het spectrum te doen optreden. Verhit men de zware metalen of hunne verbindingen sterk genoeg, dan geven ook deze eigenaardige strepen. Later zullen wij zien op welke wijze zulke eene sterker verhitting dan in eene gewone gasvlam mogelijk is, kan verkregen worden. - Vooreerst bepalen wij ons bij die lichamen, welke, bij verhitting in zulk eene vlam, vervlugtigd worden en dus strepen kunnen geven in het spectrum; en tot deze behooren de zes, wier spectra wij beschreven hebben.
Uit het zoo straks gezegde blijkt, dat elk dier zes lichamen een geheel verschillend spectrum geeft. Hiervan is door Kirchhoff en Bunsen dadelijk toepassing gemaakt, en wel op de volgende wijze. Soda, in de vlam gebragt, geeft in het spectrum de straks besproken gele streep; wel nu, daar er geen ander lichaam bekend is, dat bij verhitting in de vlam diezelfde gele streep, op dezelfde plaats, in het spectrum voortbrengt, zoo kan men die gele streep als herkennings-middel voor de soda gebruiken. Brengt men een onbekend lichaam in de kleurlooze vlam en ziet men in het spectrum die gele streep, zoo is het lichaam soda of bevat ten minste soda; ziet men de gele streep niet, zoo is het iets anders dan soda. Ziet men in het spectrum van het onbekende lichaam eene roode streep op dezelfde plaats waar de streep α van het kalium op de afbeelding voorkomt, zoo is of bevat het lichaam potasch. En zoo verder.
Ziedaar derhalve de prismatische ontleding der gekleurde vlam-
{==230==} {>>pagina-aanduiding<<}
men toegepast op de praktijk: ziedaar de spectraal-analyse in het leven geroepen!
Om evenwel een duidelijk begrip te verkrijgen van de hooge waarde en voortreffelijkheid van dit nieuwe middel van onderzoek, moet men nog letten op de volgende zaken. Kirchhoff en Bunsen toonden aan, dat, wanneer men twee stoffen te gelijk in de vlam brengt, men in het spectrum de strepen van die beide stoffen te gelijk ziet; brengt men er drie in de vlam, dan ziet men in het spectrum de strepen van die drie te gelijk; brengt men ze alle zes gelijktijdig in de vlam, zoo ziet men ook de strepen van alle zes, gelijktijdig of zeer kort na elkander. Dit feit nu is voor de praktijk van hooge waarde. Immers zoo men nu een mengsel van eenige dezer stoffen heeft, behoeft men slechts een weinig van dit mengsel in de vlam te brengen en het spectrum waar te nemen: oogenblikkelijk geeft iedere stof hare eigene strepen, en in weinige sekonden heeft men door middel van die strepen bepaald welke stoffen aanwezig zijn, en welke niet. - De spectraal-analyse biedt alzoo het middel aan, om de zes genoemde stoffen met zeer weinig moeite en in zeer korten tijd op te sporen of aan te toonen, terwijl bij aanwending der vroegere scheikundige hulpmiddelen daartoe meestal verscheidene langwijlige bewerkingen vereischt worden.
Maar de voortreffelijkheid van het nieuwe onderzoekingsmiddel valt nog meer in het oog, wanneer men let op zijne gevoeligheid, dat is op de uiterst kleine hoeveelheden stof, die voldoende zijn, om in het spectrum de karakteristieke strepen te voorschijn te roepen.
Drukt men die kleinste benoodigde hoeveelheden in getallen uit, dan komt men tot cijfers, die ons inderdaad bewondering afpersen. Kirchhoff en Bunsen hebben die kleinste hoeveelheden bij benadering bepaald, en ofschoon de door hen opgegeven grootheden verbazend klein zijn, zijn zij naar onze overtuiging nog veel te groot. Zij bepaalden die hoeveelheden door b.v. eene zeer kleine afgewogene hoeveelheid chloorzure soda, met melksuiker vermengd, te doen ontploffen, waarbij de soda in zeer fijn verdeelden toestand, als stof, in de lucht verspreid wordt. Uit den bekenden inhoud van het vertrek en de bekende hoeveelheid lucht, die in een zekeren tijd met de vlam in aanraking komt, berekenden zij de hoeveelheid soda, die in ééne sekonde door de lucht in de vlam werd gevoerd. En

{==231==} {>>pagina-aanduiding<<}
op dergelijke wijzen gingen zij ook bij de overige lichamen te werk. Zij vonden nu op deze wijze, dat, door middel van de gele streep in het spectrum, van soda nog één drie-duizend-millioenste deel van een wigtje zeer duidelijk kan worden aangetoond. Inderdaad eene hoeveelheid die zoo klein is, dat men er zich geen denkbeeld van vormen kan! Bedenken wij dat eene hoeveelheid, die honderd duizend maal grooter is, slechts ter naauwernood door de allergevoeligste balansen kan worden aangewezen! - Voor andere stoffen gaat de gevoeligheid wel niet zóó ver als voor de soda, maar zij is toch ook voor deze verbazend groot. Van kalk is b.v. slechts één twintig-millioenste, van lithia slechts één honderd-millioenste deel van een wigtje noodig.
Letten wij op deze ontzettend kleine hoeveelheden, die door de spectraal-analyse nog aangetoond kunnen worden, dan kan het ons niet verwonderen, dat deze sommige stoffen heeft aangetoond in lichamen, waarin ze vroeger niet waren vermoed. Van potasch, soda en kalk was het reeds bekend, dat zij in de natuur zeer algemeen verspreid zijn; maar lithia, strontiaan en baryt waren tot dusverre slechts in een betrekkelijk zeer klein aantal mineralen en in enkele minerale wateren aangetroffen. De spectraal-analyse heeft geleerd, dat ook deze tot de zeer algemeen verbreide stoffen behooren. In het zeewater b.v. had men vroeger, zelfs bij verdamping van zeer groote hoeveelheden, noch lithia, noch strontiaan kunnen aantoonen: thans zijn weinige droppels voldoende, om het aanwezen van deze beide stoffen in het water van den oceaan te bewijzen. In een tal van mineralen heeft men lithia, strontiaan en baryt gevonden, en zoo ook lithia en strontiaan in de asch van planten, in minerale en wel-wateren enz. Alle welwateren b.v. die in ons vaderland worden aangetroffen, bevatten zoowel lithia als strontiaan: - en voor weinige jaren werden deze beide stoffen nog onder de uiterst zeldzaam voorkomende gerekend.
De straks genoemde kleine grootheden verklaren ons verder, dat men ook in de dampkringslucht zoo gemakkelijk sporen van deze of gene stof kan aantoonen, en vooral geldt dit van de soda. Soda kan alleen in den dampkring voorkomen in kleine, in de lucht zwevende vaste deeltjes, het stof, dat, wanneer de lucht in rust is, voor het grootste deel op andere voorwerpen neêrvalt. En toch gelukte het ons nooit, zelfs in een ruim vertrek, dat vele dagen achtereen geheel gesloten was geweest, eene

{==232==} {>>pagina-aanduiding<<}
gasvlam, die vrij in dat vertrek brandde, geheel vrij van soda te zien. Wordt in een dergelijk vertrek het neêrgevallen stof weder in de lucht verdeeld, b.v. door den grond te vegen, dan komt na weinige oogenblikken de gele streep van het sodium buitengewoon sterk te voorschijn, om eerst een geruimen tijd later, wanneer het stof op nieuw bezinkt, weder te verflaauwen. Even zoo wordt die gele streep zeer sterk zigtbaar, wanneer men een boek of een kleedingstuk op eenigen afstand van de vlam uitklopt; een platinadraad, die met de grootste zorg van alle sporen van soda is bevrijd, is op nieuw daarmede bedeeld, wanneer hij slechts eenige uren aan de lucht is blootgesteld geweest. Overal zweven stofjes in den dampkring; overal vindt men de soda, in die stofjes vervat!
Ten opzigte van dit algemeen voorkomen der soda in het stof van den dampkring is onlangs eene zeer merkwaardige proef genomen door onzen landgenoot Dr. E. Mulder, van welke wij alleen het resultaat willen vermelden. Hij toonde namelijk aan, dat die stofjes in de door den mensch uitgeademde lucht geheel ontbreken, ofschoon zij in de ingeademde lucht steeds voorkomen. Die stofjes worden alzoo door de longen, of door een ander deel der ademshalingswerktuigen, volkomen teruggehouden.

Wij gaan thans over tot de vermelding eener andere vrucht, die de spectraal-analyse reeds gedragen heeft. Wij bedoelen de ontdekking van vier nieuwe metalen.
Reeds dadelijk na de ontdekking der nieuwe methode van onderzoek zagen Kirchhoff en Bunsen de mogelijkheid in, dat er op de aardkorst grondstoffen zouden voorkomen, die in geen enkellichaam, dat binnen ons bereik valt, zich in genoegzame hoeveelheid bevinden, om door de tot dus ver bekende hulpmiddelen der scheikunde te worden aangetoond, maar die misschien door de spectraalanalyse zouden kunnen worden opgespoord. Het eerste voorwerp, dat de beide Heidelbergsche professoren uit dit oogpunt onderzochten, was het minerale water van Dürckheim, en wel met bijzonder gelukkig gevolg. Nadat zij dit water aan zekere bewerkingen hadden onderworpen, en zij daardoor alle bekende stoffen, met uitzondering van potasch, soda en lithia, hadden verwijderd, onderzochten zij het overblijvende vocht met hun toestel, die ingerigt was voor de waarneming van het spectrum. Toen zij nu een weinig van deze vloeistof in de vlam bragten, zagen zij in

{==233==} {>>pagina-aanduiding<<}
het spectrum twee blaauwe streepen, die noch aan potasch, noch aan soda, noch aan lithia toebehoorden, en hun dus het aanwezen eener nog onbekende stof verraadden. Door verschillende bewerkingen, met groote scherpzinnigheid aangewend, gelukte het hun werkelijk dit nieuwe lichaam uit het Dürckheimer water af te zonderen. Ten bewijze van de geringe hoeveelheid waarin het in dit minerale water voorkomt, moge strekken, dat daarvan 44000 Ned. kannen verdampt werden en het overblijvende slechts zoo weinig van het nieuwe lichaam opleverde, dat Kirchhoff en Bunsen daaraan ter naauwernood de voornaamste eigenschappen bestuderen konden. - Intusschen, de spectraal-analyse had hare uitvinders eene nieuwe grondstof doen ontdekken, die een metaal bleek te zijn, zeer overeenkomstig met het metaal, dat in de potasch voorkomt (het potassium of kalium). Geheel eigenaardig is de naam, dien zij aan dit nieuwe metaal gaven; zij noemden het namelijk caesium, welk woord hemelsblaauw beteekent, naar de beide blaauwe strepen, die het in het spectrum te voorschijn brengt; die naam is tevens eene herinnering aan de geschiedenis zijner ontdekking. Later bleek het, dat in het spectrum van het caesium nog meerdere strepen worden aangetroffen, die echter veel flaauwer zijn dan de beide genoemde blaauwe; men vindt dit spectrum hierachter afgebeeld, in fig. 2; α en β zijn de twee strepen, die Kirchhoff en Bunsen het eerst waarnamen.
Maar het bleef niet bij dit ééne nieuwe metaal. Nagenoeg gelijktijdig vonden zij, bij het onderzoek van een tamelijk zeldzaam mineraal, lepidolith geheeten, afkomstig uit Rozena in Bohemen, een tweede tot nog toe onbekend lichaam. Zij hadden ook hier weder eerst alle bekende stoffen, met uitzondering van potasch, soda en lithia, verwijderd, en zagen bij het overblijvende onbekende strepen in het spectrum, die noch aan potasch, noch aan soda, noch aan lithia, noch aan caesium toebehoorden, en dus weder eene nieuwe grondstof aanwezen. Het gelukte hun ook deze grondstof af te zonderen, die ook weder een metaal bleek te zijn van dezelfde groep, waartoe het potassium en het caesium behooren. Kirchhoff en Bunsen noemden het rubidium (afgeleid van rubidus, hetwelk donkerrood beteekent), omdat in zijn spectrum twee merkwaardige strepen voorkomen, die in het uiterste rood gelegen zijn; het geheele spectrum ziet men in fig. 3. Behalve de roode strepen γ en δ zijn ook de violette α en β zeer merkwaardig.

{==234==} {>>pagina-aanduiding<<}

Nog geen jaar was er na de bekendwording der schoone ontdekkingen van Kirchhoff en Bunsen verloopen, of een derde metaal werd door de spectraal-analyse ontdekt. Reeds zeer spoedig na die bekendwording hadden verschillende scheikundigen het nieuwe middel van onderzoek aangewend tot de ontleding van verschillende voorwerpen. Tot deze behoorde ook Crookes, een Engelschman, die onder andere zaken eene stof onderzocht, welke zich in eene zwavelzuur-fabriek had afgezet. Bij het inbrengen van die stof in de vlam zag hij in het spectrum eene groene streep, welke niet aan een bekend lichaam behoorde. Dit was in Maart 1861. Daardoor kwam hij op het vermoeden, dat die groene streep zou veroorzaakt worden door eene nog onbekende grondstof, welk vermoeden door zijne verdere onderzoekingen bevestigd werd. Uit het afzetsel in de zwavelzuur-fabriek gelukte het hem het nieuwe lichaam af te zonderen, waaraan hij, naar de groene streep in het spectrum, den naam gaf van thallium, afgeleid van het Grieksche woord ϑαλλος, dat groene spruit beteekent. Het spreekt van zelf, dat dit thallium af komstig moest zijn van de stoffen, welke in die zwavelzuur-fabriek bewerkt waren; en daar in die fabriek het zwavelzuur bereid werd uit zeker mineraal, ijzerkies geheeten, besloot hij tot het voorkomen van het thallium in dit mineraal.
Het spectrum van het thallium bestaat uit slechts ééne streep, zoo als men ziet in fig. 10.
Gelijk er ook in andere opzigten dikwijls naijver bestaat tusschen Engelschen en Franschen, zoo vertoonde die zich weldra ook bij de ontdekking van dit nieuwe metaal. Vijftien maanden namelijk nadat Crookes de eerste mededeelingen omtrent het nieuwe metaal had bekend gemaakt, kwam in Frankrijk Lamy voor de tweede maal met de ontdekking van het thallium voor den dag (Junij 1862). Hij kende toen den arbeid van Crookes niet; maar ook nadat hij daarvan kennis bekomen had, bleef hij zich zelven geheel en al de eer der ontdekking toekennen. Natuurlijk kwamen niet alleen Crookes, maar ook andere Engelsche scheikundigen hiertegen op, terwijl aan den anderen kant de partij van Lamy door verscheidene Fransche scheikundigen, onder anderen door den bekenden Dumas, getrokken werd. En zoo ontstond er een strijd over de eer der ontdekking, waarbij aan de Fransche zijde waarheid niet altijd op den voorgrond stond, en waarbij de Franschen soms bewezen feiten stoutweg ontkenden.

{==t.o. 234==} {>>pagina-aanduiding<<}


{== afbeelding 
	==} {>>afbeelding<<}
    


{==235==} {>>pagina-aanduiding<<}
Maar die strijd kon niet lang duren: de waarheid moest zegevieren, zoodat dan ook thans Crookes algemeen als de ontdekker van het thallium erkend wordt. - Deze eer komt echter aan Lamy toe, dat hij zich door zijne onderzoekingen omtrent het thallium zeer verdienstelijk heeft gemaakt. Hij was tot die onderzoekingen in staat gesteld, doordien zijn schoonvader eene zwavelzuur-fabriek bezat, waarin zich, even als bij de straks genoemde Engelsche fabriek, eene thallium-houdende stof afzette, zoodat hij van die stof zeer gemakkelijk ruime hoeveelheden kon verkrijgen. Zelfs was hij door die familie-omstandigheid in staat de fabriek zoodanig te laten inrigten, dat het thallium daarin zooveel mogelijk in eene kleine ruimte werd bijeen verzameld, wat aan zijne verdienstelijke onderzoekingen niet weinig bevorderlijk was.
Wij komen thans tot de geschiedenis van het vierde metaal, dat door de spectraal-analyse werd ontdekt. Hierover kunnen wij echter zeer kort zijn, omdat van dit vierde metaal nog zoo weinig bekend is. Het werd in het vorige jaar ontdekt door twee Duitsche scheikundigen, Reich en Richter, te Freiberg in Saksen, in een mineraal, hetwelk de ertsen van lood en verschillende andere metalen bevatte. Zij werden tot die ontdekking geleid door de waarneming eener nog onbekende blaauwe streep in het spectrum. Naar die blaauwe streep hebben zij aan het nieuwe metaal den naam van indium gegeven. Met verlangen worden de verdere onderzoekingen van Reich en Richter tegemoet gezien.
Vier metalen alzoo werden tot op dit oogenblik reeds door middel der spectraal-analyse ontdekt; en de mogelijkheid bestaat, dat er op deze wijze, vroeger of later, nog meerdere ontdekt worden.
Doch de spectraal-analyse was niet alleen het middel tot ontdekking dezer vier nieuwe lichamen; zij toonde ook aan, dat althans sommige daarvan zeer algemeen verbreid in de natuur voorkomen. Caesium en rubidium werden door Kirchhoff en Bunsen gelijk ook door andere scheikundigen, met behulp der karakteristieke strepen in het spectrum, in zeer verschillende mineralen en in vele minerale wateren aangetoond. Het rubidium bleek daarbij nog algemeener voor te komen dan het caesium; eerstgenoemd lichaam (het rubidium) werd daarenboven in zeer verschillende planten aangetroffen, terwijl het caesium daarin tot nog toe niet is gevonden. Rubidium werd b.v. door Grandeau aangetoond in de asch van beetwortelen, in tabak van zeer verschillende groeiplaatsen, in koffij, in thee en in druivensap,

{==236==} {>>pagina-aanduiding<<}
terwijl het suikerriet en de cacao (dus ook de chocolade) daarvan vrij bleken te zijn. Door anderen werd rubidium nog in de asch van verschillende houtsoorten aangetoond. Er blijkt genoeg uit, dat vooral het rubidium, ofschoon het tot nog toe nergens in aanzienlijke hoeveelheden is aangetroffen, tot de meest verbreide stoffen in de natuur behoort.
Van het thallium is het mede gebleken, dat het in verschillende mineralen voorkomt. Van het indium is, zoo als wij boven reeds meldden, nog te weinig bekend om er in dit opzigt iets van te zeggen.
Maar wij hooren sommigen onzer lezers reeds vragen: waartoe dienen nu die vier nieuwe metalen? welk nut brengen zij aan? kunnen zij tot het een of ander doel worden aangewend? - Wanneer de laatste vraag alleen uit een technisch of industrieel oogpunt gedaan wordt, is het antwoord daarop ontkenkend. Eene regtstreeksche toepassing voor het dagelijksch leven is nog van geen dezer vier metalen gemaakt. Doch wij hebben hier twee opmerkingen. In de eerste plaats vraagt de wetenschap niet dadelijk naar het nut; elke nieuwe waarheid, elk nieuw gevonden feit is voor haar van waarde, onverschillig of de fabriekant of de kunstenaar het terstond kan gebruiken. Maar in de tweede plaats heeft de geschiedenis geleerd, dat zoo menigmaal reeds nieuwe grondstoffen ontdekt zijn, wier bestaan langen tijd alleen voor de wetenschap waarde had, terwijl soms vele jaren later de industrie ze tot verschillende nuttige doeleinden ging aanwenden. Toen b.v. Malard in 1826 in het zeewater het bromium ontdekt had, was dit lichaam, eene uiterst stinkende en vergiftige vloeistof, alleen voor de scheikundigen van eenig belang; - en thans wordt het, in verbinding met andere stoffen, dagelijks door elken photograaph in handen genomen: zonder bromium zou de photographie nimmer hare tegenwoordige hoogte bereikt hebben. Men onttrekke dus zijne belangstelling aan eenig lichaam niet, omdat er geen dadelijk gebruik van gemaakt wordt.
Met een enkel woord over de eigenschappen der nieuwe metalen, willen wij van deze afscheid nemen. Het caesium en het rubidium vertoonen onderling veel overeenkomst; zij behooren beide tot dezelfde groep van metalen, waartoe ook het potassium en het sodium (de metalen van de potasch en de soda) behooren. Vooral met het potassium komen zij in eigenschappen zeer overeen. Zij kunnen geen van beide aan de lucht worden blootge-
{==237==} {>>pagina-aanduiding<<}
steld, zonder zich met de zuurstof der lucht te verbinden; eene directe toepassing voor het dagelijksch leven laat zich van hen niet verwachten. Wat hunne verbindingen misschien nog een maal voor ons zijn zullen, is onbekend; men denke aan de geschiedenis van het bromium! - Het thallium bezit geheel andere eigenschappen. Aan de lucht blootgesteld, verandert het bijna niet; uiterlijk heeft het groote overeenkomst met lood. Van dien kant zou dus aanwending in het dagelijksch leven niet onmogelijk zijn; maar tot nog toe wordt het daarvoor veel te spaarzaam gevonden. Voor de schei- en natuurkunde is het reeds thans een gewigtig lichaam, onder anderen wegens zijne eigenschap van aan kleurlooze vlammen eene groene kleur mede te deelen. Eindelijk, het thallium behoort tot de vergiftige stoffen, en ook hierin komt het geheel met het lood overeen.

Wij zagen alzoo, dat de spectraal-analyse aan de scheikunde een zeer gewigtig hulpmiddel tot onderzoek heeft geschonken: een hulpmiddel, dat in weinige minuten doet vinden, wat vroeger soms niet dan ten koste van even zoo vele dagen arbeidens opgespoord kon worden; een hulpmiddel, dat niet alleen in snelheid van uitvoering, maar ook in gevoeligheid alle vroegere verre achter zieh laat, zoodat thans hoeveelheden van stoffen kunnen aangetoond worden, van wier kleinheid men zich geen denkbeeld vormen kan. Wij zagen ook, dat de spectraal-analyse reeds verscheidene nieuwe grondstoffen heeft doen ontdekken en welligt het middel kan zijn om er nog meerdere aan het licht te brengen. Intusschen, dit alles heeft nog slechts betrekking op de aarde en aardsche voorwerpen; maar ook voor onze kennis van voorwerpen buiten de aarde, is de ontdekking van Kirchhoff en Bunsen van het hoogst belang. Wat zij ons daaromtrent reeds geleerd heeft zullen wij in het volgend gedeelte van dit opstel zien.





{==238==} {>>pagina-aanduiding<<}

Bessemer-staal.

Door B.W. Tideman.

Ieder weet, dat in de laatste jaren het gebruik van staal zeer is toegenomen, zoodat het nu met voordeel het ijzer vervangt, als materiaal voor allerlei machinedeelen enz.; terwijl weinige jaren geleden aan een zoo uitgestrekt gebruik nog niet te denken viel. Als voorbeelden behoef ik slechts te wijzen op de stalen kanonnen, kogels, kruk- en andere assen, spoorweg-rails, stoomketels en stoomschepen.
Minder bekend is het misschien, dat de oorzaak van deze belangrijke verbetering is de uitvinding van Bessemer, om staal van allerlei soort, door een eenvoudig proces, te vervaardigen uit ruw gietijzer 1); en vooral geloof ik, dat men in ons land omtrent die bewerking zelve niet zoo algemeen is ingelicht, of er zullen nog vele lezers van dit tijdschrift zijn wien een korte beschrijving er van welkom zal wezen.
De oude wijze van staalbereiding, die nog in vele gevallen en somtijds op een belangrijke schaal wordt gevolgd, bestaat in het vullen van daartoe geschikte bakken met stafijzer en houtskool,

{==239==} {>>pagina-aanduiding<<}
in elkander regelmatig afwisselende lagen; waarna verscheidene van die bakken in een bijzonderen oven worden verhit, en gedurende ongeveer veertien dagen op een bepaalde zeer hooge temperatuur (100o van Wedgwood's pyrometer) worden gehouden. Hierbij verbindt het ijzer zich met een deel van de kool en gaat dus over in staal. In een groote ijzer- en staal-fabriek te Sheffield vindt men achttien ovens van die soort, elke waarvan 25 tot 35 ton (1 ton is 1016 N. pond) kan bevatten.
Het stafijzer komt uit den oven als blister-staal en wordt verwerkt tot veeren, door de staven te verhitten en te walsen 1); voor ander gebruik begint men met meerdere staven aan elkander te wellen en te versmeden, onder zeer snel slaande stoomhamers, waardoor men cement-staal verkrijgt; terwijl om er het fijne en kostbare giet-staal uit te vervaardigen, dat bijna alleen voor gereedschappen gebruikt wordt, die staven worden uitgezocht welke het grootste gehalte aan koolstof verkregen in den oven. Deze staven worden in kleinere stukken gebroken en in kroezen gesmolten, met bijvoeging van andere stoffen, die het oxyderen van de kool beletten.
Het behoeft naauwelijks gezegd te worden, dat deze bewerking niet alleen veel tijd en brandstof kost, maar ook, wil men eenigzins zeker zijn van de uitkomst, groote oplettendheid en ondervinding bij de werklieden vordert.
Negen jaar geleden nam de Engelschman Bessemer patent voor een nieuw proces, om smeedijzer en staal te vervaardigen uit ruw gietijzer; en op 11 Aug. 1856 maakte hij, in een lezing voor de British Association for the Advancement of Science, zijn methode bekend. Bessemer deelde mede, dat hij sedert twee jaar zich had toegelegd op het maken van smeedijzer en staal, aanvankelijk zonder belangrijke uitkomsten te verkrijgen; tot hij, na gedurende vijftien of zestien maanden proeven genomen te hebben met allerlei ovens, inzag dat het mogelijk was, zonder het gebruik van eenige afzonderlijke brandstof, een veel sterker hitte te verkrijgen dan met eenig fornuis.
Hij kwam daartoe door de volgende redenering: Ruw gietijzer

{==240==} {>>pagina-aanduiding<<}
bevat ongeveer 5% koolstof, die bij witte gloeihitte niet in aanraking kan komen met zuurstof, zonder dat er verbranding plaats heeft. Die verbranding zal sneller voortgaan naarmate de oppervlakte van de kool, welke aan de inwerking der zuurstof wordt blootgesteld, grooter is; terwijl de temperatuur, welke bereikt wordt, zal afhangen van de snelheid waarmede kool- en zuurstof zich verbinden. Door het genoemde oppervlak buitengewoon te vergrooten, zal men dus een temperatuur kunnen voortbrengen, tot nu toe onbereikbaar in de grootste ovens.
Om dit doel te bereiken, stelde hij zich voor onder in een massa gesmolten gietijzer gewone dampkringslucht te blazen, en ofschoon hij bij zijn eerste proeven met 4, 5 tot 9 N. pond ijzer groote bezwaren ondervond, was de uitkomst reeds van dien aard, dat hij besloot een oven of retort te maken, om op een grooter schaal zijn proeven voort te zetten. Toen hij daarop met 350 N. pond tegelijk werkte, nam hij het zeer ongewone verschijnsel waar, dat, door het vergrooten van den toestel, de bezwaren verminderden.
Ik zal van dien eersten oven geen beschrijving geven (gelijk men die kan vinden in de Engelsche tijdschriften van dien tijd), maar later den toestel in zijn tegenwoordigen vorm beschrijven. Vooraf echter iets over de werking van de lucht op het ijzer.
Wanneer in de vloeibare massa gietijzer lucht wordt gebragt, zal deze laatste, ofschoon vooraf niet verwarmd, onmiddelijk zeer sterk verhit worden; en terwijl de lucht, die door een groot aantal kleine openingen wordt aangevoerd, in bellen opstijgt, is er voldaan aan alle voorwaarden voor eene snelle verbranding van de in het ijzer bevatte koolstof. Aanvankelijk wordt slechts dat deel van de koolstof aangetast, dat niet chemisch verbonden is met het ijzer; maar door het snel verbranden van den vrijen kool, rijst de temperatuur zoodanig, dat, na tien of vijftien minuten, ook het overige deel zich van het ijzer afscheidt, om zich met de zuurstof der lucht te verbinden.
De temperatuur van het ijzer wordt, door de onophoudelijke snelle verbranding der koolstof, zoo hoog opgevoerd, dat ook een deel van het ijzer zich met zuurstof verbindt tot ijzeroxyde. Hierdoor gaat wel eenig metaal verloren, maar het gevormde oxyde werkt ook als smeltmiddel voor de kiezelzure zouten, welke voornamelijk het ruwe ijzer verontreinigen; en die nu afgescheiden worden, als slakken op het metaal drijven, en gedurende

{==241==} {>>pagina-aanduiding<<}
eenigen tijd uit den mond van den oven worden geworpen als schuim, dat, na gedeeltelijke afkoeling, poreuze stukken vormt, die nog een aantal fijne korrels metallisch ijzer bevatten. Ook de zwavel en phosphorus, die in vele soorten van pig-ijzer voorkomen, en daaraan zeer slechte eigenschappen mededeelen, verbranden en ontwijken.
Door het blazen lang genoeg (ongeveer een half uur) voort te zetten zal op deze wijze het gietijzer zijn geheele koolgehalte verliezen, en dus overgaan in smeedijzer, dat, afgetapt, eene sponsachtige massa van buitengewoon zuiver ijzer oplevert.
Vergelijkt men het gewigt van dit ijzer met dat van het aangewende ruwe gietijzer, dan vindt men een gemiddeld verlies van 12½%, en brengt men ook nog het verlies bij het walsen in rekening, dan wordt dit ongeveer 18%. Bij de gewone bewerkingen (verfijnen, puddelen, hameren en walsen) bedraagt dit verlies ongeveer 28% en dus belangrijk veel meer. Hierbij komt nog, dat de hoeveelheid lucht, die door de blaasmachine geleverd moet worden (volgens Bessemer) slechts ⅓ bedraagt van die, welke tot het verfijnen vereischt wordt; dat het proces veel minder tijd vordert en bovendien een veel kleiner getal en minder bekwame werklieden vereischt, dan het puddelen; en terwijl men veel minder brandstof gebruikt, is het ijzer meer homogeen dan dat van de gewone puddelballen, en wordt dus het langdurig hameren en walsen minder noodig. Ook kan men op deze wijze veel grooter massa's ijzer tegelijk verwerken dan in de puddelovens, waaraan groote voordeelen verbonden zijn.
Maar het belangrijkste voordeel van de nieuwe wijze van werken is, dat men, door eene kleine wijziging in het proces, in plaats van weekijzer kan verkrijgen staal, waarvan men het koolstofgehalte en dus de eigenschappen naar willekeur kan regelen. Door namelijk het blazen minder lang voort te zetten, en het metaal af te tappen, kort nadat het opkoken (‘the boil’) een aanvang neemt (dat is als de chemisch gebonden kool begint te verbranden), zal men een smeedbare staalsoort verkrijgen, die het ijzer 30 à 40% in sterkte overtreft en bovendien veel minder aan slijten onderhevig is 1). Het verlies zal iets minder bedragen

{==242==} {>>pagina-aanduiding<<}
dan boven werd opgegeven, maar dit wordt opgewogen daardoor, dat de volgende bewerkingen moeijelijker zijn voor dit materiaal.
Deze wijziging werd ook door Bessemer voorgesteld en wordt nog met zeer goed gevolg gebruikt in Zweden, Oostenrijk en Pruissen; de tijd, gedurende welke men de lucht aanvoert, bepaalt dan de soort van staal die verkregen wordt, en moet voor elke soort van pig-ijzer door voorafgaande proeven bepaald worden. Niet alle soorten van ruw ijzer leveren echter, op deze wijze behandeld, goed staal op. Het Engelsche ijzer bijv., dat minder zuiver is dan het Zweedsche en Duitsche, verliest daarbij zijn gehalte aan phosphorus en zwavel niet geheel, en hierdoor wordt het onmogelijk met voldoende zekerheid de eigenschappen van het staal vooruit te bepalen.
Aan Mushet komt de eer toe van dit overwegend bezwaar te hebben overwonnen, ofschoon dit niet genoeg door Bessemer wordt erkend.
Hij stelde voor het blazen voort te zetten, tot de vlam verflaauwt, d.i. tot alle kool verbrand is; en daarna, bij het aldus verkregen zuivere ijzer, een afgewogen hoeveelheid (5 tot 10%) wit gietijzer te voegen, dat veel kool zonder schadelijke bestanddeelen bevat. Hiertoe is het Duitsche ‘Spiegel-eisen’ het meest geschikt, en die soort van ijzer wordt daartoe ook geregeld aangevoerd in Engeland, waar de laatstgenoemde wijze van werken alleen gebruikt wordt.
Het hoogst eenvoudig principe, waarvan Bessemer uitging, werd dadelijk algemeen als juist erkend, daar het gehalte aan koolstof van verschillende ijzer- en staalsoorten reeds lang bekend was, even als de werking van zuurstof of gewone lucht op de kool bij hooge temperatuur. Bessemer behoort dan ook tot de weinige gelukkige uitvinders, die reeds groote financiëele voordeelen van hun werk inoogsten, zoo zelfs, dat men algemeen beweert, dat zijn patent hem jaarlijks £ 100,000 oplevert; en ofschoon het natuurlijk niet ontbroken heeft aan menschen bij wie dit afgunst opwekte, en die beweerden, dat de uitvinding dien naam niet verdient, daar reeds vroeger lucht en stoom werden gebruikt om ijzer te decarboniseren en tevens te verwarmen, bewijst juist het steeds toenemend gebruik van het proces de belangrijkheid er van.
Ik zal nu kortelijk den toestel in den tegenwoordig gebruikelijken vorm beschrijven, en daarbij als voorbeeld kiezen de reeds vroeger

{==243==} {>>pagina-aanduiding<<}
genoemde fabriek in Sheffield, waar ik eenige maanden werkzaam was, en deze bewerking op groote schaal zag uitvoeren.
Tot het smelten van het ruwe gietijzer worden gebruikt vier vlamovens van een bijzonder goede constructie, zoodat in elken oven drie tot vier ton pig-ijzer in één uur volkomen kan gesmolten worden, waarbij reeds een deel van de vreemde bestanddeelen als slakken 1) wordt afgescheiden. Een vijfde oven is bestemd tot het smelten van het spiegelijzer. Deze ovens staan in eene afzonderlijke werkplaats, waarvan de vloer zoo hoog is, dat het gesmolten ijzer onmiddelijk uit de ovens kan vloeijen in de later te beschrijven retorten.
In een afzonderlijke machinekamer vindt men een dubbele horizontale stoommachine (van 60 p.k. nom.), welke de lucht zamenperst in een geslagen ijzeren reservoir, tot een spanning van 15 à 20 E. pd. per vierk. E. dm.; en een dubbele verticale stoommachine (van 16 p.k. nom.), bestemd om de pompen te bewegen van de later te noemen waterpers.
Het eigentlijk ‘converting-house,’ waar zich de retorten bevinden, grenst aan beide genoemde werkplaatsen, en bevat een ronden ondiepen gemetselden put van ruim 6 N. el middellijn. In het midden van dien put is een ijzeren waterpers geplaatst, waarvan de dompelaar 2) een sterken gesmeed ijzeren balk draagt. Aan het eene uiteinde van dezen balk is een groote geslagen ijzeren lepel (reservoir) bevestigd, inwendig met vormzand bekleed, die 10 ton gesmolten metaal kan bevatten; en aan het andere uiteinde een tegenwigt. De lepel kan dus langs den omtrek van den put worden bewogen, waarbij de dompelaar van de pers in den cilinder draait, en bovendien door de laatstgenoemde stoommachine geligt of nedergelaten worden, terwijl nog door een kruk met schroef zonder eind, werkende op een tandrad en as, het geheele reservoir kan worden omgekeerd. Onder in den lepel is een gietgat aangebragt, dat gesloten kan worden door een ijzeren stop aan een stang, die over den rand van het reservoir gebogen is, en aan den buitenkant op en neder bewogen kan worden door een hefboom, zoodat men, ook als het reservoir gevuld is, het giet-
{==244==} {>>pagina-aanduiding<<}
gat kan openen en sluiten. De stop en, zoover noodig is, de stang zijn bekleed met vuurvaste klei.
De twee retorten (converters) zijn uit ijzeren platen zamengesteld. De vorm is die van een cilinder, hoog 0,7 el bij 2 el middellijn, aan beide einden begrensd door een halven bol, terwijl nog aan het bovendeel een kegelvormige monding is aangebragt, zoodat het geheel ongeveer den vorm heeft van een gewone glazen retort. Aan het ondereinde is nog een gegoten ijzeren rand geklonken, waarop een deksel luchtdigt sluit, zoodat een cilindervormige kamer gevormd wordt, waarin de blaaslucht wordt geleid uit het reservoir in de machinekamer, terwijl die verder door 49 openingen in de rctort dringt.
Elke retort bestaat uit twee deelen, door spijbouten verbonden, waarvan het onderste gedragen wordt door twee tappen aan een zwaren ijzeren band, welke de geheele retort omvat, ongeveer op het midden der hoogte. Door een der tappen wordt de lucht aangevoerd, die van daar verder geleid wordt naar de kamer onder de retort door een pijp, welke in alle bewegingen er van deelt. Aan den tweeden tap is een groot tandwiel bevestigd, dat door middel van een kruk en raderwerk kan worden bewogen, waarbij dus de geheele retort om de tappen draait, terwijl in elken stand de aanvoer van lucht onafgebroken kan worden voortgezet.
De gegoten ijzeren ‘frames,’ waarop de tappen der retorten rusten, zijn geplaatst aan den rand van den put, zoodat de lepel gebragt kan worden onder de monding der retort, wanneer die geledigd moet worden. De vlam welke gedurende de bewerking uit de retort slaat, komt door den vorm van de monding onder den trechtervormigen mantel, die onder aan den schoorsteen is aangebragt.
Inwendig zijn de retorten bekleed met poeder van ‘ganister’ (een rotssoort die in de omstreken van Sheffield zeer veel voorkomt) dat een laag van gemiddeld ongeveer 0,2 N. el dikte vormt; alleen in de monding wordt een bekleeding van vuurvast metselwerk gebruikt, terwijl door den bodem, waar de bekleeding 0,3 el dikte heeft, de zeven tuijères (blaaspijpen) worden gebragt, die uit vuurvaste klei vervaardigd zijn.
Een ijzeren goot is bestemd, om het gesmolten ijzer van de vlamovens naar de retorten te voeren, en daartoe bekleed met een platte laag vuurvast metselwerk, terwijl een afzonderlijke goot bestemd is om het spiegelijzer aan te voeren.

{==245==} {>>pagina-aanduiding<<}

Na al het voorgaande kan het gebruik van de beschreven toestellen in weinig woorden verklaard worden. Terwijl het pig-ijzer in de vlamovens gesmolten wordt, worden de retorten verwarmd door er een vuurtje van cokes in te onderhouden, waartoe een weinig lucht wordt aangevoerd; dit is natuurlijk alleen noodig, wanneer de bekleeding vernieuwd is, of de retort om eenige andere reden zoolang ongebruikt bleef, dat die te veel afkoelde. De retort wordt daarna op de tappen omgekeerd en door een sterken luchtstroom gereinigd van de sintels of slakken, waarna men haar weder zooveel terug beweegt, dat de monding komt onder het uiteinde van de goot.
Het gesmolten ijzer vloeit daarop als een vuurstraal door de goot, die 12 el lang is, en slechts drie minuten zijn er noodig, om de geheele lading van 4 à 5 ton in de retort te brengen. Reeds terwijl dit plaats heeft wordt de luchtkraan gedeeltelijk geopend, om te voorkomen dat het ijzer in de gaten der tuijères dringt; en eerst nadat die kraan geheel geopend is, wordt de retort weder in den regten stand gebragt, waarbij een regen van schitterende vonken uit de monding wordt opgeworpen.
Men ziet nu uit de monding een vlam slaan, die langzaam in grootte en helderheid toeneemt, naarmate de hitte aangroeit; terwijl bij tusschenpoozen de gloeijende slakken worden opgeworpen. Na tien of vijftien minuten vangt het opkoken van het metaal aan, en daarbij neemt de vlam toe in grootte, en verspreidt een verblindend licht. Nadat dit eenigen tijd heeft aangehouden begint de vlam weder te verminderen, naarmate de kool verbrandt, en in twintig of vijf en twintig minuten is het ijzer geheel gedecarboniseerd, gelijk men met eenige oefening aan de vlam kan zien.
De retort wordt nu weder gedraaid, terwijl de lucht nog met een dof geluid er uit stroomt; en met behulp van een travellingkraan 1) wordt in de monding de goot gebragt, waardoor nu het gesmolten spiegel-ijzer wordt aangevoerd. Onmiddelijk hierop wordt de retort verder omgekeerd en stroomt het dun-vloeibare metaal in den lepel, welke daarop wordt geligt door de waterpers en boven de vormen gebragt, die langs den omtrek van

{==246==} {>>pagina-aanduiding<<}
den put gereed staan en nu achtereenvolgens worden volgegoten, terwijl de slakken in het reservoir achterblijven.
Zoodra het metaal in de gevulde vormen tot rust komt, wordt er een dun plaatje ijzer op gelegd, dat in den vorm past; hierop wordt een schep zand geworpen en daarop een tweede plaatje gelegd, dat met een mokerslag aangedreven en onder een stafijzer door de ooren van den vorm, door middel van wiggen, wordt aangezet. Het doel van deze voorzorgen is, te voorkomen het ontstaan van luchtgallen in den ‘ingot.’ 1)
Ongeveer vijftien minuten na het gieten worden de vormen, die eenigzins tapsch zijn, met een daartoe bestemde kraan geligt en door mokerslagen gelost, zoodat de stalen ‘ingots’ nog witgloeijend blijven staan.
De lepel wordt dan met water afgekoeld en omgekeerd. Voor buitengewoon zware ‘ingots’ wordt alles zoo geregeld, dat het metaal in beide retorten bijna gelijktijdig gereed is, en te zamen in den lepel kan worden afgetapt. Op deze wijze kan men tot ongeveer 10 ton staal in één vorm gieten.
De hier beschreven toestel levert wekelijks meer dan 150 ton staal op; maar in dezelfde fabriek wordt nu een werkplaats ingerigt op nog grooter schaal, waarin men tot 100 ton staal per dag zal kunnen verkrijgen.
Om een denkbeeld te geven van den prijs der toestellen kan ik hier nog bijvoegen, dat de uitvinder die schat op £ 10,000 voor retorten, die elk drie ton kunnen bevatten, met inbegrip van de bijbehoorende ovens, machines, kranen enz. (alles te leveren in Engeland); terwijl hij voor de werktuigen en ovens, vereischt tot de verdere bewerking van het staal, een uitgave van £ 15,000 noodig acht.
Vlissingen.






{==247==} {>>pagina-aanduiding<<}

Een ontzettend koopjen.

Nieuwe bijdrage tot kennis van de zeden en usantien der Europeesche maatschappij in Nederlandsch-Indië.

Door Jan van Houten.

- ‘Und das hat mit ihrem Singen Die Lore-Ley gethan.’

heinrich heine.

IV. Pénurot in verlegenheid.

Jean Jacques Guillaume Pénurot was in de laatste veertien dagen geen oogenblik bedaard geweest. Hij zocht zijn pleegkind nonna Sofie, die sints den bewusten avond der bijeenkomst met de heeren Scheinman, Brandelaar en Van Spranckhuyzen uit zijne woning verdwenen was. Hij bewoog alle mogelijke autoriteiten om hem ter hulp te komen, vergeefs! Het meisjen was zijn huis ontloopen, omdat hij haar mishandeld had - zij was zeer koppig, hij kende haar, zij zou wellicht nooit terugkeeren. De laatste, die haar gezien had, was Van Spranckhuyzen. Deze verklaarde evenwel, dat hij haar slechts een oogenblik gesproken had, dat zij zich haastig had verwijderd, dat hij haar eene pooze gevolgd was, maar haar niet had kunnen inhalen! Pénurot geloofde niets van die verklaring. Hij zon op middelen, om de waarheid te ontdekken en zond talrijke spionnen uit, die Van Spranckhuyzen moesten nagaan; maar geen dezer kwam met een voldoend bericht terug. Zij dwaalden in de buurt van het Marine-Hotel, maar schenen den takt niet te bezitten, om te ontdekken, waar de jonkheer met zijne calèche henen reed. Pénurot had

{==248==} {>>pagina-aanduiding<<}
zijn vermoeden aan vele vrienden meêgedeeld - maar niemant, die hem met afdoenden raad kon bijstaan, schoon sommigen in 't geheim zijn denkbeeld waren toegedaan.
Pénurot had juist zijn eenzaam diner gebruikt. In vroegere dagen zat zijne pleegdochter tegenover hem en snapte vrolijk en kinderlijk, met dartele moedwilligheid haar pleegvader plagende. Pénurot was zeer ruw in uiterlijke vormen, maar bezat daarentegen een zeer fijn gevoel, zoodra er eene zaak van genegenheid of vriendschap in 't spel kwam. Om der waarheid hulde te doen, dient hier gezegd, dat nonna Sofie inderdaad niets anders dan zijne pleegdochter was geweest. Op de avontuurlijkste wijze had hij haar gevonden als eene verlaten weeze van vijf jaren. Met onloochenbare grootmoedigheid had hij het bevallig kind tot zich genomen en door zijne inlandsche vrouwelijke bedienden doen opvoeden. Overal had hij haar meêgevoerd; uit de Minahassa naar de Lampongs en van daar naar Bezoekie; alleen naar Europa had hij haar niet gebracht: hij wilde haar volkomen nonna doen blijven en vermeed elken invloed van europeesche beschaving. Toen hij terugkwam, was Sofie volwassen en zeer schoon geworden. Zij eerbiedigde Pénurot als haar vader - hij vereerde haar als zijne dochter. Van daar eene betrekking tusschen beiden, zoo als zeldzaam in dergelijke gevallen tot stand komt. Pénurot besloot haar geheel als zijn eigen kind te beschouwen; in zijne goede oogenblikken onderrichtte hij haar zooveel mogelijk; was hij in eene booze luim, dan zond hij haar weg, uit vreeze haar te bedroeven. Sofie was hem eene geheiligde persoon geworden, voor wier levensgeluk hij moest waken, wier dankbaar ontzach hem genoeg was!
Dat hij in een oogenblik van drift, van halve verblinding door wijn, met haar had willen pronken voor jongelui, die zijne betrekking tot haar uiet kenden, was hem thands een bron van gestadig zelfverwijt. Hij kende de vluchtelinge te goed, om te hopen, dat zij ooit, ten zij in den uitersten nood, tot hem zou terugkeeren. Hij had haar van tijd tot tijd geschenken, goud en zilver toegestaan. Zij was zeer spaarzaam, tot gierig worden toe, gelijk de meeste kleurlingen. Zij droeg haar kleinen schat steeds bij zich, en behoefde dus vooreerst niet voor gebrek te vreezen. En indien eens Van Spranckhuyzen een gunstigen indruk op haar gemaakt had, indien zij zich eens in de armen van dien welgemanierden jonkheer geworpen had.........Pénurot balde de vuist

{==249==} {>>pagina-aanduiding<<}
en zag woedend in 't ronde. Helaas, hoe was alles veranderd! Noch het portret van Garibaldi, noch de cirkassische dames op den roetzwarten achtergrond, noch de kamerorgels, noch de talrijke ornamenten van meubels en wanden mochten hem eenige belangstelling meer inboezemen. Pénurot had nog nooit kunnen weenen bij onaangename of treffende feiten in zijn leven, - thands gevoelde hij zich zoo week, zoo droef te moê, dat hij mistroostig zich neêrwierp op zijne sofa van matwerk en zijn gelaat in de handen verborg.
De raderen van een naderend rijtuig, 't welk zijn erf opreed en bij zijne voorgaanderij stand hield, deed hem opzien.
Maximiliaan Maaning Scheinman wipte de steenen trappen op en vloog naar binnen.
- ‘Hola, Pénurot!’ - riep hij luide.
De ex-assistent verhief zich langzaam van zijne sofa en liep met een gelaat, waarop de uiterste mismoedigheid te lezen was naar Maximiliaan.
- ‘Nog altijd in zak en assche? Luister eens, onsterfelijke Pénurot! dat duurt te lang! uw pleegkind is zeer ondankbaar, zeer slecht - je moet haar vergeten!’
- ‘Dat kan ik niet, voor den - -!’
- ‘Heel zonderling, heel vreemd!’
- ‘Neen, - - dat is niet vreemd, Max! Weet je wel, wie Sofie was? Sofie was een fatsoenlijk kind, zoo fatsoenlijk als jou zuster, wanneer je er eene hebt! Ik kreeg haar uit de handen van een armen duivel van een eersten luitenant, die te Gorontalo een handvol soldaten kommandeerde en aan de dysenterie stierf. De man had een - - mooye njei (huishoudster), de moeder van het kind. Ik trok me beiden aan, want ik was daar assistent, maar het duurde niet lang of Mama liep van me weg - (engelsche vloek). Toen heb ik besloten voor het kind zoo goed mogelijk te zorgen en dat heb ik gedaan! Ik heb haar het een en ander geleerd, haar goed onder de plak gehouden, en dat kan ik je op mijn woord van eer verzekeren, ik kon voor mijne eigen dochter niet zorgvuldiger gewaakt hebben, dan voor haar. Ze weet het heel goed, dat koppige canaille!’
Maximiliaan had de armen over de borst gekruist en zijn platgevouwen gibus-hoed op de tafel geworpen. Hij droeg een blaauwlakenschen rok met metalen knoopen; hij was geheel gekleed, om naar een of ander dansfeest te vertrekken. Hij staarde Pénurot deelnemend aan en bleef een oogenblik zwijgen. Eindelijk begon hij:

{==250==} {>>pagina-aanduiding<<}

- ‘Ik heb u nederig verschooning te vragen, Pénurot! voor al hetgeen ik vroeger gezegd en gedacht heb. Wie kon vermoeden, dat je in stilte zulk eene idealische rol van pleegvader speelde? Pénurot! er schuilen parelen in ignobele oesterschelpen! Geef mij de hand, beste vriend! ik zou er gaarne een vers op maken, maar 't is nog zoo vroeg - en waarlijk je trof me met je verhaal!’
De heeren drukten elkaâr met warmte de hand. Daarna namen ze zwijgend plaats op de sofa. Pénurot riep luide om Sidin, die juist verdwenen was, na de tafel te hebben opgeruimd. Toen hij verschenen was, luidde het:
- ‘Kassi koppi sama sopi manis!’ (Breng koffi en likeur!)
- ‘Ja, maar ik heb geen tijd, mijn waarde! Ik kwam u twee dingen zeggen, die je ten spoedigste weten moet!’
- ‘Welzoo!’
- ‘In de eerste plaats het minst belangrijke voor u. Wat ik je laatst konfidentiëel vertelde over....’
- ‘Over zekere blonde dame? - geneer je niet! (holl. vloek).’
- ‘Nu ja! Ik heb veel hoop, Pénurot! Ik zag haar op vijf receptiën en altijd even vriendelijk. Ik ga aanstonds naar de groote partij bij de Van Weelys en ik zal waarlijk een kans wagen:

Mijn hart is bang en klopt zoo luid! 
Daar binnen woont een koningsbruid! 
Zij zwijgt en laat zich niets ontglippen. 
Die zoete sfinx met rozenlippen!’ 

- ‘'t Was nog zoo vroeg, zeî je daar even, Max! Maar ga je gang, jongelief! ik houd veel van je enthoeziasme!’

‘Begeisterung für jene hohen Dinge, 
Die zwar Verstand und Prosa achten g'ringe, 
Für die jedoch die Edlen, Schönen, Guten, 
Auf dieser Erde schwärmen, leiden, Huten!’ 

Maximiliaan sprak deze regelen met zachtere stem, dan gewoonlijk uit. Oogenblikkelijk voegde hij er luider bij:
- ‘Pardon, voortreffelijke vriend! Eene herinnering aan een groot duitsch dichter, waaraan ik onbegrijpelijk veel verplicht ben, deed mij dit versjen opdreunen. Ik sprak u van Mejufvrouw Van Weely en omdat je in 't geheim bent, heb ik behoefte je te verkondigen, dat ik vast besloten ben werk van de zaak te maken....
- ‘Hola! Daarmeê moet nog wat gewacht worden! Le coeur d'une jeune fille ne se prend pas à l'assaut!’
- ‘Dat zullen we zien, Pénurot! Ik houd meer van wagen

{==251==} {>>pagina-aanduiding<<}
dan van wachten! Maar ik wilde je eene tweede belangrijke zaak verhalen. Ik heb vermoeden, dat Van Spranckhuyzen weet waar Sofie is!’
Met een luiden vloek vloog de oud-assistent op, en schreeuwde:
- ‘Sap'ada! (Is daar iemant?)’
Eer nog Maximilaan iets zeggen kon, vertoonde zich Sidin en klonk het weêr:
- ‘Soeroe pasang karetta! (Laat het rijtuig inspannen!)’
- ‘Bij alle duivels! daar zal hij voor bloeden!’ - riep Pénurot. - ‘Ik zal hem met mijn rotting dood slaan!’
- ‘Maar luister nu eens eerst. Je weet nog niet, wat er van de zaak is. Van middag aan tafel werd er zoo toevallig over nonnaas gesproken; de een vertelde dit, de ander dat. Eindelijk liet Van Spranckhuyzen zich ontvallen, dat hij nooit koppiger en onaangenamer wezens ontmoet had dan nonnaas. De eenige drijfveer voor hare daden, voegde hij er bij, is eene toevallige afkeer of eene even toevallige sympathie: Ik had reden om te denken, dat het bij hem geene sympathie geweest was, want zijne lippen klemden zich op elkaar, toen hij die woorden sprak en hij zag met een donkeren blik voor zich. Weet hij waar Sofie is, zoo behandelt ze hem naar verdienste, dat is duidelijk!’
- ‘'t Kan mogelijk zijn! Maar ik zal hem toch dadelijk gaan vinden en - - raauw aanvallen! Dat beloof ik hem!’
- ‘Les grands secrets ne se découvrent pas à l'assaut! Neen, Pénurot! denk om uw eigen raad! Je kent Van Spranckhuyzen niet! Door eenvoudig alles te ontkennen, neemt hij u elk wapen uit de handen, daar we niets zekers weten, maar alleen kunnen vermoeden. Mag ik u eens een vriendschappelijken raad geven?’
- ‘Ga je gang, jongelief!’
- ‘Volg den jonkheer op den voet, maak toespelingen, ondervraag hem van ter zijde en drijf hem in de engte. Hij is loos; maar verdubbel in list, en zie hem te verrassen. Dat is mijn raad!’
- ‘Uitmuntend! maar daar is een oude - - lompert, als ik ben, ongeschikt toe. Evenwel, ik zal beginnen, en wat meer is, ik zal hem zelf in 't oog houden. Als ik eenmaal in zijne tegenwoordigheid ben, verlaat ik hem niet meer! In stilte sluip ik hem na en eindelijk zal ik ontdekken, waar hij mijn kind gebracht heeft. Dan zij Boedah en Siva hem genadig.’
Pénurot sprak op den sombersten toon en balde dreigend de vuist. Maximiliaan was opgestaan, had zijn hoed weêr gegrepen, maar toefde nog, daar hij niet voldaan was over de uitwerking zijner woorden.

{==252==} {>>pagina-aanduiding<<}

- ‘Hoor, mijn waarde!’ - zeî hij eindelijk snel - ‘ik moet weg, anders kom ik te laat op het feest!’
Sidin trad op dit oogenblik met koffi en likeuren binnen.
- ‘Neem eerst nog een kop koffi!’ - riep Pénurot.
Haastig greep Maximiliaan de aangeboden verversching. Hij wilde nog iets zeggen, maar wist niet hoe hij aanvangen zou. Eindelijk klonk het:
- ‘'t Spreekt van zelf, dat je mijn naam niet noemt aan Van Sprankhuyzen. Ik wil geen deel hebben aan de zaak - ik wil u alleen maar waarschuwen!’
- ‘Zoo als je wilt. Neem je een glaasjen kirsch? Niet? 't Zij zoo, en rep je nu naar de Van Weelys! Goed sukces!’
Juist was Maximiliaan op de stoep der veranda en gereed om in te stijgen, toen hij zich eensklaps luid hoorde terugroepen door Pénurot. Deze stond reeds naast hem.
- ‘Max! waar zou de jonker van avond zijn? Je hebt hem van middag gesproken!’
- ‘Hij sprak van naar Buys te gaan! Licht tref je hem daar!’
- ‘Dankje, kerel! En nu, wees gezegend in al je ondernemingen; kom als overwinnaar terug en dat Allah en zijn Profeet je in hunne veilige hoede nemen!
Maximiliaan was reeds in zijne bendi gestegen, toen Pénurot met grooten pathos deze zegenspraak uitgalmde. Men zag oogenblikkelijk aan de gelaatsuitdrukking van den oud-assistent, dat hij op nieuw moed gevat had in zijn netelig geval. Maximiliaan nam de teugels van zijn jongen aan, boog zich uit zijn bendi naar Pénurot en andwoordde even pathetiesch:

‘Twee pairs van Charlemagne, 
Twee jongens van Jan de Witt! 
Vooruit, hoezee! naar 't Koningsplein 
In dollen, vliegenden rid! 
 
Mijn moed is groot, uw hart is eêl, 
We zullen te saâm triumfeeren! 
En loop ik een blaauwtjen, je kunt me dan 
Recht gemoedelijk kondoleeren.’ 

Een knal met de zweep klonk door de lucht - de bendi van Maximiliaan vloog pijlsnel de Berendrechtslaan in. Pénurot glimlachte en schudde het hoofd. Juist reed ook zijne bendi voor. IJlings steeg hij in en greep de teugels, het spoor van Maximiliaan volgend. De oud-assistent sprak in stilte bij

{==253==} {>>pagina-aanduiding<<}
zich zelven, terwijl hij zoo snel mogelijk in de richting van 't Koningsplein voortreed. Hij was tevreden, hij meende een spoor gevonden te hebben; reeds waande hij zich met zijne geliefde pleegdochter verzoend, reeds droomde hij haar onder zijn dak teruggekeerd. Eén ding vooral bemoedigde hem: zoo de jonker waarlijk met haar in eenige betrekking stond, dan had ze hem afgewezen en verbitterd, gelijk hij verdiende.
Toen Pénurot het ruime erf opreed, dat zich voor de villa van Mr. Karel Hendrik Buys aan het Koningsplein uitstrekte, bemerkte hij eene groote verlichting in de voorgaanderij. Naderbij gekomen, vond hij een klein gezelschap bijeen, 't welk nieuwsgierig uitzag, wie de nieuwe bezoeker wezen mocht. Pénurot was steeds in zijn buitengewoon kostuum, droeg steeds zijn blaauwen rok, zijn satijnen vest en zijn versleten grijzen pantalon. Een tip van zijn morsigen foulard hing uit zijn borstzak, en tot meerdere cierlijkheid had hij de naauwe mouwen van zijn rok opgeslagen, om zijne manchetten te doen uitkomen. Zoodra hij uit zijne bendi sprong, werd hij allerwellevendst verwelkomd door den heer Buys. Het gezelschap in de voorgaanderij was aan Pénurot bekend. Vooreerst Mevrouw Buys zelve, zeer kwijnend wuivend met haren kostbaren waayer, waarop nog altijd de bontgekleurde Markiesjens uit het Regentschap pronken; naast haar Mevrouw Ruytenburg, wier korpulentie in haar zwart zijden kleed op 't zonderlingst uitkwam, te meer, daar HaarEdele zich zoo zeldzaam kleedde en geene groote handigheid in het dragen van een korset bezat; - vervolgens Jufvrouw Serpensteyn, allerjeugdigst en met een zeer langen japon van eene licht blaauwe stof; - daarna Marie Dunsinger in 't wit, de kin strak naar den hals teruggetrokken en met kleine bewegingen van haar hoofdjen, die aan eene révolutionnaire gans deden denken. Naast den gastheer prijkte de groote Dunsinger met zijn flegma, zijn cederhouten aangezicht en zijn vlak vermiljoen op den neus.
Pénurot boog zoo hoffelijk mogelijk voor de dames, doch knikte slechts even tegen den grooten Dunsinger, die van zijne zijde een half-officiëelen groet met eene kleine armbeweging maakte en zich met zijne manilla bezig hield. Een stoel werd aangedragen voor den nieuwen gast, en hem eene plaats gegund tusschen Meneer en Mevrouw Buys. Vroeger merkten we op, dat de oud-assistent, trots zijne zonderlingheden, een groot aantal vrienden onder de aanzienlijkste mannen van

{==254==} {>>pagina-aanduiding<<}
de hoofdstad telde. Thands kwam het eigenaardig uit, hoe de dolle Pénurot in de hoog fatsoenlijke kringen niet alleen geduld, maar ook zeer wel ontvangen werd. 't Gesprek was eerst niet bizonder opgewekt maar nam allengs toe in levendigheid en vuur.
Buys. - ‘Is er nieuws, Pénurot?’
Pénurot. - ‘Politiek nieuws?’
Buys. - ‘Ja?’
Pénurot. - ‘Geen zier. De minister belooft vrij wat, als ik de mail-edities van den Rotterdammer gelooven mag, maar ik ben - - bang, dat er niet veel van komt, ze durven niet doortasten in Holland!’
De groote Dunsinger, tusschen twee monden vol rook:
- ‘Daar valt niet door te tasten, de zaken gaan redelijk goed! Een paar ongelukjens in 't binnenland en wat gezeur in de kranten. Maar de koffioogst is uitmuntend, wat blief je!’
Pénurot. - ‘Koffi, altijd koffi! Duitenplaterij, zoo als Multatuli zeggen zou!’
Buys. - ‘Geen beste autoriteit, die Multatuli!’
Pénurot. - ‘Dat weet ik wel, maar als de groote heeren er niet van hooren willen, dan beginnen de pariaas, dan begint de uiterste linkerzij, zooals Multatuli en zijn klub, waartoe ik altijd behoord heb. De groote heeren beoefenen de koffipolitiek, de suikerpolitiek, de indigopolitiek! Koffi, suiker en indigo! Dat zijn hun wachtwoorden. Weet je wat wij er tegenoverstellen, Meneer Dunsinger? Vrijheid, Gelijkheid en Broederschap! Dat klinkt bar en hard, hé? Maar we zullen 't winnen, meneeren, en gaauw ook!’
De groote Dunsinger rookte statig door en zag Buys veelbeteekenend aan, terwijl hij zijne schouders optrok. De gastheer vond de wending, die het gesprek genomen had, vrij onaangenaam; hij riep dus om de jongens, die dranken zouden brengen, waardoor Pénurot eenigzins afgeleid, voor een oogenblik zijne aandacht vestigde op het gesprek der dames. Jufvrouw Serpensteyn had er een groot deel in. 't Liep vooral over de pretentiën der pas uitgekomen jonge dames Van Weely, over de lasten welke Mevrouw Ruytenburg van hare logés, de Outshoorns uit Buitenzorg, ondervond, over den slechten smaak van den heer Ruytenburg, die zich geleend had om zijne gasten naar het feest der Van Weelys te vergezellen. Mevrouw Buys wiegelde zich zachtkens op en neêr en wuifde voortdurend met haren kostelijken waayer. Eindelijk zag ze op met

{==255==} {>>pagina-aanduiding<<}
kwijnenden blik en zeî zacht, terwijl ze naauw de lippen bewoog:
- ‘Morgen komt mijne logée, de jonge Mevrouw Van Spranckhuyzen!’
- ‘Dat doet me veel plezier!’ riep Pénurot luide uit.
- ‘Waarom, Meneer Pénurot?’
- ‘Wel, de jonker hindert me tegenwoordig geweldig!’
Jufvrouw Serpensteyn luisterde scherp toe en keek den oudassistent vinnig aan. Al de dames zagen naar hem op en schenen te vragen, waarin die hindernis bestond. Pénurot hernam:
- ‘Laat ik u eens wat vertellen, dames! Ik ben heel alleen op de wereld, zonder gezin, zonder familie. Nu dertien jaren geleden nam ik een klein kind van vijf jaren tot me. Ik was toen te Gorontalo assistent en het kind werd me aanbevolen door haar stervenden vader, mijn vriend, een braven jongen, die aan de dysenterie bezweek. 't Was een mooi meisjen, dames! en ik vond het nog al aardig om een kind op te voeden, om iemant bij me te hebben, waarvoor ik zorgen kon. Dat heb ik met alle inspanning gedaan - en nu voor veertien dagen is zij uit mijn huis weggeloopen. Ik had een paar jongelui bij me - Meneer Van Spranckhuyzen en Scheinman en Brandelaar! Ik wou hebben, dat ze zich eens vertoonen zou aan de heeren. 't Was al wat laat en ze wilde niet - ze is deksels koppig, en als ze wat in haar hoofd heeft, dan is er niets aan te veranderen. Ik greep haar daarom bij den arm en sleepte haar naar binnen, waarop ze eerst begon te huilen en later de deur uitliep, toen ik met Scheinman eene woordenwisseling had over de zaak. Heel toevallig was Meneer Van Spranckhuyzen ook verdwenen toen ze de deur uitging, en later heb ik haar niet meer terug gezien! Ik vroeg hem er over en hij lachte mij uit. Van middag aan tafel in 't Marine-Hotel sprak hij toevallig over eene nonna, die hij kende en die zeer koppig was! Ziedaar weêr eene nieuwe aardigheid van den Jonker!’
Al de dames zwegen en bleven zonder eenige goed- of af keuring onbeweeglijk stil zitten. Pénurot keek verrast in 't ronde. De beide groote heeren hadden een fluisterend gesprek gevoerd, tijdens zijn verhaal, en zich een weinig van 't gezelschap afgezonderd. Daar juist een jongen met dranken aan zijn stoel stond, maakte hij zeer deftig een glas arak met water gereed en zeî hij eindelijk:
- ‘En daarom ben ik zoo in mijn schik, dat Mevrouw van Spranckhuyzen terugkomt. Ik had haast vergeten, dat de Jonker getrouwd was!

{==256==} {>>pagina-aanduiding<<}

Jufvrouw Serpensteyn had zich ongeduldig in haar schommelstoel bewogen.
- ‘Mag ik ook eens een woordjen meê spreken, Meneer Pénurot?’ - vroeg ze vrij luid.
De oud-assistent hief zijn glas op, en boog zich deftig.
- ‘Ik geloof, dat u zich al zeer sterk vergist! Meneer van Spranckhuyzen wordt door vele bekrompen lui hier belasterd, en 't schijnt, dat u daaraan gelooft. Ik verzeker u, dat hij nooit zoo iets doen zou, als waarvan u hem hier beschuldigt. Ik heb de eer hem zeer goed te kennen, en verklaar u, dat hij het zeer betreurt in zekere onaangename spanning met de familie zijner van hem gescheiden vrouw te leven! Maar die onaangenaamheden zullen spoedig worden uit den weg geruimd en dan zullen we eens zien, wie nog iets tegen hem zal durven inbrengen!’
- ‘Van Spranckhuyzen is een zeer fatsoenlijk jong mensch!’ - fluisterde Mevrouw Buys.
- ‘De familie Van Weely’ - siste Jufvrouw Serpensteyn weêr - ‘heeft goedgevonden een en ander uit te strooyen, omdat de goevernante van Mevrouw Ruytenburg hem avances maakte!’
- ‘Hij altijd heel veel bij ons aan huis komt!’ - voegt de laatst vermelde dame er bij; - hij heel pinter (knap) en altijd plezierig. Maar die jufvrouw Hilbeeck bederft alles, betoel! (waarlijk!)
Pénurot was tegen dezen storm niet opgewassen. Hij zag duidelijk dat de dames tegen hem waren ingenomen. Alleen Marie Dunsinger had nog niets gezegd en daarom zag hij haar vragend aan.
- ‘Zijn al de dames het hierover eens?’ - vroeg hij met eenige teleurstelling in zijne stem.
Nu hief Marie Dunsinger even haar giraffenhalsjen op, en zeî snel en scherp, als altijd:
- ‘Ik hen niet bizonder gunstig voor Van Spranckhuyzen gezind, meneer Pénurot! maar als ik mijne opinie zeggen zal, dan geloof ik met de dames, dat u zich vergist! Er waren dien avond meer jongelui bij u, die u uwe pleegdochter konden ontschaken....’
- ‘Bij voorbeeld?’
- ‘Meneer Scheinman! Juist iemant, om met eene menigte vriendelijke woorden u een rad voor de oogen te draayen. Vraag hem eens, wat hij van de zaak weet, Meneer Pénurot!’
En Mejufvrouw Dunsinger bewoog heur hoofd met een plotselingen ruk naar achteren, terwijl zij zeer opgewonden in 't

{==257==} {>>pagina-aanduiding<<}
ronde zag. Waarom had Maximiliaan haar ook mishaagd op de laatste soirée in Concordia?
Het gerucht van een naderend rijtuig deed allen een oogenblik zwijgen en opzien. Eene huurcalèche rolde over het erf. Op eenigen afstand bleef het rijtuig staan. Een jonkman met een zwart jasjen en witten pantalon sprong er uit en begaf zich naar de voorgaanderij. Geen twijfel, 't was Van Spranckhuyzen! Jufvrouw Serpensteyn vestigde al haar aandacht op Pénurot.

VII. Een triumf van jufvrouw Serpensteijn.

Mr. Jan Hendrik Buys had veel te gewichtige zaken af te doen op het welberoemde advokatenkantoor van Buys & Andermans, veel te voorname belangen te verzorgen, om zich een oogenblik te kreunen aan wat er zoo al in de fatsoenlijke kringen voor achterklap en laster omging, aan wat men hier en gints fluisterde ten nadeele van sommige leden van den beau-monde. Hij stond daarom even op, toen Van Spranckhuyzen zich bij de marmeren stoep der veranda vertoonde, schudde hem even de hand met de gewone mate van vriendelijkheid, welke hij aan jongelui zonder zeer hooge pozitie gewoon was te betuigen, en liet hem toen geheel vrij, om zijn kompliment aan de dames te maken.
Deze laatsten ontvingen hem met bizondere voorkomendheid. Ieder reikte hem de hand. Jufvrouw Serpensteyn maakte plaats voor hem, en er werd een schommelstoel aangeschoven tusschen Mevrouw Ruytenburg en hare goevernante. Van Spranckhuyzen had zeer élégant gebogen en Pénurot met veel hartelijkheid de hand geschud, gedurende welke kunstbewerking de oogen van den oud-assistent dreigend hadden gefonkeld. Toen hij daarna zitten ging en met den gibushoed in de wit gehandschoende vingeren een paar gemeenplaatsen over de hitte in den kenteringstijd en over het bal der Van Weelys had in 't midden gebracht, zag Mevrouw Buys hem met een veelbeteekenenden glimlach aan en zeî ze met eene stem, zoo innemend vriendelijk, als zij alleen gebruikte bij sommige buitengewone gelegenheden:
- ‘Zeer goed, dat u juist komt, Meneer Van Spranckhuyzen! We hebben u dapper verdedigd tegen Meneer!’ - met een zwaai van den waayer wees ze vrij onbeleefd naar Pénurot - ‘Thands kunt u uzelven verdedigen en dat is u zeer goed vertrouwd!’

{==258==} {>>pagina-aanduiding<<}

- ‘Mevrouw Buys heeft gelijk!’ - zeî Pénurot met zooveel waardigheid, dat Jufvrouw Serpensteyn haren uitdagenden blik afwendde - ‘Ik verhaalde, dat ik u verdacht van in 't geheim mijne pleegdochter uit mijn huis te hebben weggevoerd en van haar nog op dit oogenblik verborgen te houden, ten einde het arme kind reddeloos te verderven!’
Jonkheer Eduard van Spranckhuyzen zag zeer bleek toen Pénurot deze uitdagende taal tot hem richtte. Hij klemde de tanden op een, om ze niet van schrik tegen elkaar te doen slaan, maar behield toch de vrolijk- onverschrokken uitdrukking, die zijn gelaat sints het binnentreden had gekenmerkt. Daarna andwoordde hij met volkomen meesterschap over zijne stem:
- ‘Ik begrijp, dat het zeer onaangenaam voor u is, mijn goeye Meneer Pénurot, als uwe huishoudster wegloopt, maar, wat ik niet begrijp, is in de eerste plaats, hoe het bij u op kan komen mij met deze zaak in verband te brengen - en in de tweede plaats, hoe u een zoo volkomen gebrek van goeden smaak kunt aan den dag leggen, door uwe misère hier in het gezelschap der dames ter sprake te brengen!’
- ‘Onbeschaamde brutaliteit bewijst niets, Jonkheer van Spranckhuyzen! Gij waart het, die mijn kind het laatst gesproken hebt, die mijn huis verlaten hebt, toen zij zich verwijderde. En nog heden middag hebt ge aan tafel u zeer duidelijk uitgelaten over koppige nonnaas!’
- ‘Ik bewonder andermaal uw takt, mijn waarde heer! Ik heb te veel achting voor dit gezelschap, om u aan de bizonderheden van den avond te herinneren, waarop u zinspeelt. Ik bewonder vooral de juistheid van uwe gevolgtrekkingen! Omdat ik uw huis verliet op een gegeven oogenblik, omdat ik aan tafel sprak over nonnaas, over koppige nonnaas, - daarom ben ik het, die “uw arm kind verborgen houdt, om het reddeloos te verderven!” 't Is magnifique! Mag ik vragen, wie u zoo uitmuntend op de hoogte houdt van de gesprekken in 't Marine-Hotel?’
En terwijl de dames met veel voldoening van Van Spranckhuyzen naar Pénurot staarden, viel eensklaps Jufvrouw Serpensteyn in:
- ‘Dat zal ik wel doen, Meneer Van Spranckhuyzen! Jufvrouw Dunsinger zeî zoo even al, dat Meneer Pénurot meer jongelui dan u alleen bij zich aan huis had op den bewusten avond, - dat zij er Meneer Scheinman voor hield, omdat hij er juist de rechte man voor was. Nu verzeker ik u, dat diezelfde heer, die met

{==259==} {>>pagina-aanduiding<<}
u dineert in 't Marine-Hotel, de zegsman van meneer Pénurot is!’
- ‘Daar heb ik niets van gezegd!’ - viel Pénurot snel in.
- ‘Dus komt het goed uit!’ - merkte Mevrouw Buys met hare zondaagsche stem op. - ‘'t Is duidelijk dat Meneer Pénurot zich vergist heeft!’
Maar de oud-assistent was opgestaan. Zijne houding en stem waren in het laatste uur volkomen passend en waardig geweest. Hij had zelfs geen enkelen vloek uitgesproken! Zijn grijs kastoren hoed opnemend, sprak hij rustig:
- ‘Mevrouw Buys zal het mij ten goede houden, zoo ik vertrek. Ik vermijd liever elke onaangename woordenwisseling. Ik wensch Mejufvrouw Serpensteyn geluk met haren nieuwen kliënt, en wij, Meneer Van Spranckhuyzen, wij zien elkaar nader, niet waar?’
Het gezelschap was opgestaan. Van Spranckhuyzen had statig gebogen. Toen Pénurot zich tot den heer des huizes wilde wenden, bemerkte hij, dat deze met Dunsinger gearmd naar de andere zijde van de veranda was gewandeld, zoodat de beide groote heeren volstrekt niets van het konflikt bemerkt hadden. Daarom nam hij haastig afscheid van beiden, zonder iets te zeggen, en steeg in zijne bendi, terwijl hij een langen onheilspellenden blik naar het gezelschap in de voorgaanderij wierp. 't Was of zijn vertrek een teeken tot algemeene vrolijkheid gaf. Iedereen had eene uitroeping over den dollen Pénurot. Zelfs de groote heeren kwamen vernemen, wat de oorzaak van zijn haastig vertrek was en werden zeer voldoende ingelicht door Van Spranckhuyzen. Men zette zich nu nogmaals tot gezelligen kout. Mevrouw Buys was allerbeminnelijkst en deed den Jonkheer zooveel mogelijk verstaan, dat hij in haar eene warme vriendin bezat. Jufvrouw Serpensteyn deed hetzelfde, te meer, omdat Van Spranckhuyzen met behendigen takt wist te vleyen, en haar telkens in stilte iets had toe te fluisteren, waarover de eerzame goevernante bijkans eene kleur wilde krijgen. Marie Dunsinger behield de striktste neutraliteit en schommelde geeuwend op en neêr. Eén ding verschafte haar groote tevredenheïd, dat ze iets had kunnen aanvoeren tegen Maximiliaan, wiens verderf in stilte bij haar besloten was.
De groote heeren dronken daarbij menig glaasjen brandy sama ajer, terwijl Van Sprankhuyzen zich even dapper voorstander van rijnwijn en rooden wijn betoonde. Het diskoers werd daardoor zeer levendig, en menigwerf barstte er een salvo van lachen uit, als de vernuftige Jonkheer eene of andere aardigheid meêdeelde. Wat later

{==260==} {>>pagina-aanduiding<<}
ging men in de binnengaanderij en trommelde Jufvrouw Serpensteyn een luchtig stukjen uit Donizettis Favorite. Daarop akkompanjeerde zij Van Spranckhuyzen, die twee toonen te laag aanhief:

- ‘Un ange, une femme inconnue, 
A genoux, priait près de moi.’ 

Van ter zijde zag hij intusschen de klavierspeelster aan met den blik van een jeune premier. En Jufvrouw Serpensteyn trommelde maar steeds voort - ook zij zag op naar den zanger - en beiden schenen zich uitmuntend te vermaken. 't Sprak van zelf, dat Marie Dunsinger zich ook voor de piano plaatste, en eene rêverie speelde die zoo soporifiek werkte, dat de goede korpulente Mevrouw Ruytenburg zachtkens op een divan indommelde.
Toen de waardige vrouw met schrik ontwaakte, begon ze, om zich eene houding te geven, te spreken van vertrekken en reed hare calèche voor. Daarop werden er omhelzingen gewisseld door de dames. Van Spranckhuyzen kreeg zeer hartelijke handdrukken. Buys haastte zich zijne zwaarlijvige gaste naar haar rijtuig te brengen, Van Spranckhuyzen volgde met Jufvrouw Serpensteyn.
- ‘Spranckhuyzen, jy brengt ons naar huis, ja?’ - vroeg Mevrouw Ruytenburg.
De Jonkheer haastte zich, om zijn koetsier af te danken en plaatste zich tegenover de dames. Zoo spoedig men den tuin verlaten had, en den breeden weg langs 't Koningsplein insloeg, boog hij zich naar de goevernante en fluisterde hij, terwijl hij even hare hand aanroerde:
- ‘Ik moet u straks spreken!’
Voor het overige werden er slechts een paar zeer alledaagsche opmerkingen gemaakt. Toen men het huis van den heer Nuyts Van Weely voorbij reed klonk eene luidruchtige dansmuziek naar buiten. Mevrouw Ruytenburg poogde iets scherps te zeggen, maar 't mislukte volkomen.....Van Spranckhuyzen zag een paar keeren over de hoofden der dames achter het rijtuig naar den afgelegden weg. Het kwam hem voor, dat een bendi met opgeslagen kap de calèche voortdurend volgde. Toen men eindelijk Tanabang bereikt had en het erf opreed van Ruytenburgs villa, verloor hij de bendi uit het oog en vergat hij haar.
Mevrouw Ruytenburg was zeer vermoeid van het praten, zeî ze; ze zou maar gaauw naar haar boudoir gaan, anders moest ze misschien nog met de van het Van-Weelysche feest terugkeerende

{==261==} {>>pagina-aanduiding<<}
huisgenooten spreken en dat was te veel soesah, ja? Van Spranckhuyzen kreeg een hartelijken handdruk en zou nog een weinig met de jufvrouw blijven praten. Zoodra ze weg was, stelde de galante jeune-premier voor een oogenblik onder de aangename nachtschaduw van de groote laan der kanarieboomen op 't erf te wandelen - zoo kon men rustiger en zonder gevaar van stoornis door den een of ander der jongens spreken en overleggen, wat er te doen was bij de op handen zijnde komst van Lucy en welke maatregelen er moesten genomen worden tegen den dollen Pénurot.
De goevernante had zich dadelijk naar 't verlangen van haar ‘kliënt’ geschikt, en langzaam wandelden beiden door de groote kanarielaan, die zich rechts langs het gansche erf uitstrekte. Van Spranckhuyzen boog zich voor over naar de goevernante en zeide eindelijk met gemaakte ontroering in zijne stem:
- ‘Alphonsine! mag ik alles zeggen, wat ik op mijn hart heb?’
- ‘Natuurlijk, Eduard! Ik hoop, dat je me niets verbergt!’
De nomenklatuur en titulatuur was tusschen beide vrienden in den laatsten tijd vrij wat gewijzigd.
- ‘Luister dan, ik zal u alles bekennen! Heb je ook iets geloofd van al wat die oude dwaas van avond kwam zanikken?’
- ‘Niets! Een edelman kan zoo iets niet doen!’
- ‘Dank u! Dat troostte me aanstonds en ik vond woorden genoeg, om den vent op zijne plaats te zetten! Dus, soedah daarvan! Maar nu moet ik je wat anders zeggen. Ik moet je nogmaals vragen: mag ik alles zeggen, wat ik denk over de aanstaande terugkomst mijner hooggeschatte echtgenoote?
- Eh bien?’
- ‘Ik zie er zeer tegen op, Alphonsine! Ik moet mij met haar verzoenen, dat staat vast, om daardoor meer kracht aan onze alliantie te verleenen. Samen hebben we dezelfde vijanden, dezelfde vijandin, mag ik zeggen, de weledelgeboren Mevrouw Outshoorn, geboren Van Hilbeeck!
- ‘Uitmuntend, Eduard!’
De goevernante legde haren vleezigen arm op des jonkheers roksmouw en leunde vertrouwelijk aan zijn schouder.
- ‘Maar ik heb bij mijne verzoening nog een ander doel!’ - ging hij voort. - ‘Ik moet met Bokkerman op goeden voet komen. Ik kan zonder hem niet langer. Je begrijpt me, niet waar?’
- ‘Ik begrijp je, Eduard!’
Jufvrouw Serpensteyn andwoordde met veel gemoedelijkheid in hare

{==262==} {>>pagina-aanduiding<<}
stem. Zij beklaagde den ongelukkigen edelman, die uit gebrek aan middelen zich op nieuw onder een gehaat huwelijksjuk ging krommen.
- ‘Luister verder, Alphonsine! Dat ik mij met Lucy verzoen, louter om de zegeningen van een gelukkigen echt te smaken, moge de opinie zijn de ces dames et de ces messieurs - wij weten beter. Ik zal Lucy met passende hoffelijkheid bejegenen, zoo als 't hoort, enfin, je vat me! Behoef ik er nog bij te voegen, dat fijne geest en beschaving op mij veel afdoender invloed oefenen, dan de diamanten hairnaalden van mijne volumineuze echtgenoote?’
Jufvrouw Serpensteyn andwoordde niets. Ware het niet volslagen donker geweest in de kanarielaan, dan zou men wellicht hebben kunnen opmerken, dat zij haar kunstig gekapt hoofd omlaag boog, ten einde hare ontroering te vermommen, en dat ze al stillekens Van Spranckhuyzens hand vatte en vurig drukte. De goevernante was volkomen door hem ingepakt, en dit was het juist, wat de vernuftige jonkheer wenschte.
- ‘Dus’ - ging hij voort - ‘zal mijne houding tegenover Lucy eenvoudig een maske zijn. Dit is ons geheim. Je weet, wat we winnen. We trekken de Bokkermans op onze zijde en dat is zeer bedenkelijk voor Outshoorn en zijne vrouw. Is Lucy gewonnen, dan moet Papa volgen. En daarvoor reken ik op u, Alphonsine!’
- ‘Goed, maar wat moet ik doen?’
- ‘Je hoordet nog niets van den tijd en de manier, waarop Lucy zal komen?’
- ‘De oude heer komt haar brengen, morgen, in den loop van den dag!’
- ‘Dat vermoedde ik. Ik draag je de taak op, den ouden man in te palmen voor onze belangen, zonder.........
Plotseling stond Van Spranckhuyzen onbeweeglijk stil. Een heftige schrik maakte zich van hem meester. Hij had eene zwarte gedaante gezien, die voorzichtig om de boomen sloop en gedurende het korte oogenblik, waarin zij te voorschijn kwam, hem de figuur van Pénurot herinnerde. Doch de duisternis was te groot, om ook geene vergissing toe te laten.
De goevernante was evenzoo ontsteld. Zij had een geritsel vernomen aan denzelfden kant, waar de jonkheer de gestalte gezien had. Beiden zwegen eene pooze.
- ‘Wie zou het zijn?’ - vroeg ze bevend.
- ‘Stil, beweeg je niet - we worden bespied!’
- ‘Maar laat ons zien....’

{==263==} {>>pagina-aanduiding<<}

- ‘Stil Alphonsine, luister!’
Maar geen enkel gerucht klonk in 't ronde. Slechts het melankoliesch suizen van den nachtwind, het eentoonig gekir der krekels - en eindelijk, niet ver van hen af, de luide kreet van een tokkeh, die onzen kavalier en zijne dame op nieuw deed ontstellen. Na eene pooze wachtens, waarin Van Spranckhuyzen het angstig kloppen van zijn hart bedwong, zeî hij eindelijk, bijna onhoorbaar fluisterend:
- ‘Ik dacht, dat het die schurk van een Pénurot was! Maar het schijnt, dat we ons vergist hebben! Laat ons in elk geval in den tuin gaan wandelen, Alphonsine!’
De goevernante was nog te zeer ontsteld, om te andwoorden. Van Spranckhuyzen vond alras verschillende gronden om te beweeren, dat ze zich beiden vergist hadden - dat het louter een gezichtsbedrog geweest was. Jufvrouw Serpensteyn begon te herleven. Men wandelde langzaam door de breede tuinpaden waar eenig meerder licht heerschte onder den met starren bezaaiden hemel. De galante Jonkheer omvatte met zijn rechter arm de breede leest der goevernante, om haar te steunen en te beschermen tegen elk mogelijk ongeval. Daarna werd het gesprek weder voortgezet.
- ‘Als de oude Bokkerman hier is’ - begon Van Spranckhuyzen weêr - ‘dan probeer je terstond hem te overtuigen, dat men mij verkeerd heeft beoordeeld, dat Lucy altijd aan mijne zijde heeft gestaan, dat het niet mogelijk is ons langer gescheiden te houden, maar dat we natuurlijk eene algeheele verzoening moeten treffen en zoo voort. Daar zul je wel wat op uitvinden, niet waar Alphonsine?’
- ‘Ik zal er mijn uiterste best voor doen!’
- ‘Daarmeê bereiken we twee gewichtige rezultaten. In de eerste plaats zal ik met allen nadruk mij hier doen gelden en onze tegenstanders zonder vrees onder de oogen treden. De terugkomst van Lucy in mijn huis en het geld van den ouden heer zullen mij hiertoe in staat stellen. In de tweede plaats wenden we ons tegen de Outshoorns en zullen we Papa Bokkerman zoo overtuigend hunne volkomen onbruikbaarheid aantoonen, dat hij zal moeten eindigen met ze weg te zenden.’
- ‘Dan zal dat pretentieuze mevrouwtjen wel genoodzaakt worden, om vrij wat van hare grands airs te laten vallen.....’
Het geratel van eene calèche deed zich in hunne onmiddellijke nabijheid hooren. Ter naauwernood kon Van Spranckhuyzen zich met zijne dame achter een dicht heestergewas verbergen. Het ‘pretentieuze dametjen’, Mevrouw Outshoorn, had juist

{==264==} {>>pagina-aanduiding<<}
hare blikken naar de plek gewend, waar kort te voren onze beide saâmgezworenen keuvelden. Ook zij meende iets te zien; ook zij overtuigde zich, dat het gezichtsbedrog was geweest.
Toen Van Spranckhuyzen een uur later te voet den weg van Tanabang naar 't Marine-Hotel aflegde, rende hem bij Rijswijk een bendi in ijlende vaart voorbij. De kap was neêrgeslagen en de heer, die de teugels voerde, reed hem zoo dicht op de voeten, dat hij met een vloek ter zijde moest springen. De man in de bendi had luid gelachen. Van Spranckhuyzen had hem herkend en wist niet waarom hij op nieuw van schrik sidderde, want ditmaal bleef er geen twijfel over - 't was Pénurot.
Schaterend van lachen reed de oud-assistent den weg naar Molenvliet op. Hij had het geheim van Jufvrouw Serpensteyns animoziteit ontdekt. Hij had de nachtelijke causerie beluisterd en wist nog niet wat hij er meê doen zou. Daar de galante Jonkheer zich thands naar zijn hotel begaf en zulke veelomvattende plannen met des heeren Ruytenburgs goevernante organizeerde, kwam het Pénurot meer en meer waarschijnlijk voor, dat hij in zijnen aanslag op het levensgeluk der nonna niet geslaagd was. In elk geval wist Van Spranckhuyzen de plaats waar deze verborgen was en moest men hem zoo lang bespieden - en dus sparen - tot het geheim ontdekt was.
Vrolijk dus en vol goede hoop reed hij naar zijne woning. Op het oogenblik, dat hij zijn hek binnenkwam, rolde er een tweede bendi van de andere zijde op hem af. De twee personen, die er in zaten, zongen en spraken luide. Pénurot stond reeds op zijne stoep, toen ook deze bendi zijn erf binnenreed. Er sprongen twee jongelieden uit - Maximiliaan en Brandelaar.
- ‘Onsterfelijke vriend!’ - riep de eerste - ‘Slacht het gemeste kalf, steek al uwe lampen aan, geef al uw flesschen champanje en druk me de hand!’
- ‘Goede zaken gemaakt?’
- ‘Uitmuntende! Ik zal je zoo alles vertellen! Brandelaar weet er van. We komen een oogenblik bij je praten na al de vermoeyenissen van het bal!’
Binnen weinige oogenblikken had Pénurot, wiens goed hart steeds innig deel nam in het geluk zijner vrienden, zijne vertrekken feestelijk verlicht, weldra waren alle jongens au grand complet, en begon de champanje te stroomen. Maximiliaan had reeds ettelijke epigrammen ten beste gegeven en was zoo uitge-
{==265==} {>>pagina-aanduiding<<}
laten, dat de gastheer zich alles van zijn aanstaand verhaal beloofde.
Juist wilde deze hem daarom vragen, toen hij statig oprees, om in zijne gewone houding met zijn glas in de hand dus te beginnen:

- ‘Veel duizend luchters schitt'ren, 
Veel boezems hijgen, veel harten gaan: 
Op pauken en turksche trommen 
De bruine maëstroos slaan! 
 
Veel duizend oogen fonklen, 
Veel lippen fluisteren een vlammenwoord, 
Verlakte voeten bewegen 
Zich maatvast op 't akkoord. 
 
Veel duizend smarten lijd ik, 
Zij zweeft mij voorbij en ziet mij aan: 
Haar zielvol oog kan niet liegen, 
Het is met mij gedaan!’ 

- ‘Halt!’ - roept de gastheer. ‘Je weet Max! dat ik je graag hoor improvizeeren, maar op dit oogenblik ben ik buitengewoon nieuwsgierig, wat bericht je brengt, na zooveel uitbundig enthoeziasme!’
Maximiliaaan zet zich bedaard neder, wrijft zich in de handen en ziet zijne beide vrienden vol tevredenheid aan.
- ‘Eigentlijk is er niets gebeurd, voortreffelijke Pénurot!’ zegt hij. ‘Oordeel. 't Was een uitmuntend feest bij Van Weely, Brandelaar zegt het ook. De voorgaanderij en de tuin voor het huis waren schitterend geïllumineerd. De rest kan ik overslaan, als je zoo goed wilt zijn je voor te stellen de smaakvolste, de rijkste en de amuzantste soirée, die ooit in Batavia is gegeven. Behalven het bal hadden we chineesch vuurwerk en een souper. Je weet, het was Mevrouw van Weelys jaardag. We waren allen zeer deugdelijk op zijn Hollandsch geïnviteerd. Al wat Batavia aanzienlijks, jeugdigs en schoons heeft, was aanwezig. En toch, dat verzeker ik je zonder overdrijving, de waarachtige vorstinnen van het bal waren de beide dochters van den huize: Louize en Anna!’
- ‘De dames Van Weely hebben zeer veel sukces!’ bevestigde Brandelaar.
- ‘Goed, maar laat Maximiliaan praten en zonder verzen ditmaal!’ merkte Pénurot op.
- ‘Enfin! de heeren zijn zoo min of meer in 't geheim!’ - vervolgde de improvisatore. - ‘Ik leed sints ettelijke dagen aan groote malaise. Ik heb de eer u te verklaren, mijne heeren, dat die thands volkomen geweken is!’

{==266==} {>>pagina-aanduiding<<}

- ‘Uitmuntend, maar we mogen nog niet beoordeelen, of deze mededeeling op soliede gronden steunt!’
Pénurot bracht deze opmerking alleen in 't midden, om Maximiliaan tot uitvoeriger mededeelingen uit te lokken; maar dit scheen thands juist niet in de plannen van den gelukkigen gelegenheidsdichter te liggen. Hij verzekerde in algemeene termen, dat hij er zich meê vleide door de jongste der dames Van Weely niet al te ongunstig te worden beoordeeld. Hij verhaalde, dat hij dien avond twee malen met Anna gedanst, dat hij ook aan hare zijde gezeten had bij 't souper - maar daarna trok hij zich achter eene wolk van geheimzinnigheid terug. Pénurot begreep aanstonds, dat een zekere schroom hem verhinderde alles meê te deelen. Hij liet hem daarom telkens zijn glas vullen en deelde van zijne eigene ontmoetingen op dien avond zooveel meê, als hij voor 't oogenblik kon verhalen. De beide jongelieden waren ten hoogste verontwaardigd, over de ligue van Van Spranckhuyzen en zijne patronessen, en gaven den gastheer hunne volkomen sympathie te kennen over zijne houding tegenover den vernuftigen jonkheer. Daarna zocht men Maximiliaan tot uitvoeriger mededeelingen aan te sporen, maar deze bleef mijmeren op en neêr wiegelen en murmelde in zich zelven:

- ‘Veel duizend luchters schittren, 
Veel boezems hijgen, veel harten gaan: 
Op pauken en turksche trommen 
De bruine maëstroos slaan!’ 

Doch plotseling uit zijne mijmering ontwakend, zeide hij:
- ‘Welaan, laat mij u de geheele blijde geschiedenis van dezen avond vertellen! Ik kan de verzoeking niet langer wederstaan.’

(Wordt Vervolgd.)





{==267==} {>>pagina-aanduiding<<}

De spectraal-analyse.

Door Dr. H.C. Dibbits.

II.

Wij hebben boven de vraag reeds aangeroerd, of niet alle metalen, wanneer zij in eene kleurlooze gasvlam verhit worden, eigenaardige strepen in het spectrum te voorschijn doen treden, gelijk zulks het geval is met de behandelde metalen kalium, natrium, lithium, calcium, strontium, baryum, caesium, rubidium, thallium en indium en hunne verbindingen. Zoo als wij toen reeds opmerkten, moet het antwoord op die vraag ten aanzien van de meeste andere metalen ontkennend zijn. Behalve de genoemde lichamen zijn er nog wel enkele andere, die de eigenschap bezitten aan de kleurlooze gasvlam eene kleur mede te deelen, maar hun aantal is zeer beperkt. Boorzuur b.v. kleurt de vlam groen, en evenzoo sommige verbindingen van koper en van mangaan; de spectra dier stoffen zijn dan ook voor drie jaren reeds door Simmler beschreven, zoodat men ook voor haar de strepen in het spectrum als herkenningsmiddel kan aanwenden. Maar bij deze lichamen is de spectraal-analytische methode vooreerst daardoor beperkt, dat hier de gevoeligheid dier methode op verre na zoo groot niet is als bij de metalen, wier spectra op onze plaat zijn afgebeeld, en ten tweede is het voor de beide metalen, koper en mangaan, noodig, dat zij in bepaalde verbindingen voorkomen, wanneer zij strepen in het spectrum zullen geven. Hierdoor is de toepassing

{==268==} {>>pagina-aanduiding<<}
der spectraal-analyse op de drie genoemde lichamen zeer beperkt. Phosphorus en vlugtige verbindingen van phosphorus geven mede aan de vlam eene groene kleur, en in het spectrum der aldus groen gekleurde vlam komen ook weder karakteristieke groene strepen voor, ten getale van drie, zoo als door de fransche scheikundigen Christofle en Beilstein het eerst is waargenomen; die drie groene strepen kunnen in bepaalde gevallen ook dienen ter herkenning of opsporing van phosphorus. Maar de methode is hier weder daardoor beperkt, dat de meest voorkomende verbindingen van phosphorus in eene gewone gasvlam niet vlugtig zijn, zoodat zij ook hier weder slechts in bepaalde gevallen aanwendbaar is.
Voor deze en alle andere stoffen, die in de gewone gasvlam niet vervlugtigd worden, heeft men derhalve eene grootere warmtebron noodig. Men kan nu eene heetere vlam aanwenden; er zijn gassoorten, die bij verbranding in de lucht veel meer hitte geven dan het gewone lichtgas; of wel, men kan het lichtgas, of welk gas ook, niet in lucht maar in zuivere zuurstof doen branden, en dan verkrijgt men eene vlam, (de zoogenaamde knalgasvlam), die steeds zeer veel heeter is dan de vlam van hetzelfde gas, in de lucht brandende. Op deze laatste wijze kan men inderdaad vele lichamen doen verdampen, waarbij geen merkbare verdamping plaats heeft bij de vlam in lucht; en bij die lichamen ziet men dan ook in den regel eigenaardige strepen in het spectrum. Maar het verbranden van lichtgas of een ander gas in zuurstof vereischt altijd eenigen omslag, zoodat daarvan voor de praktijk althans nog weinig gebruik wordt gemaakt.
Doch men heeft een ander middel, waardoor men lichamen tot eene nog veel hoogere temperatuur kan verhitten, dan in de knalgasvlam mogelijk is. Dat middel is de cleetriciteit.
Het is bekend, dat, wanneer de electriciteit plotseling van het eene lichaam op het andere overspringt, dit gepaard gaat met een lichtverschijnsel, waaraan men den naam geeft van electrische vonk. Die vonk nu is het gevolg daarvan, dat, door de electriciteit, eenige deeltjes van de lichamen, waartusschen de vonk overspringt, in dampvorm overgaan en daarbij tevens in gloeijing geraken. Op die wijze verkrijgt men dus gloeijeuden damp van lichamen, voor wier vervlugtiging de hitte der sterkste vlam volstrekt ontoereikend is. - Laat men de electrische vonk niet in lucht maar in een zeer verdund gas overspringen, dan is het bekend,

{==269==} {>>pagina-aanduiding<<}
dat de afstand, waarop de vonk nog overspringt, zeer vergroot kan worden; het gas zelf wordt dan lichtend, terwijl in de nabijheid der vaste ligchamen, waartusschen de vonk overspringt, (de electroden), onder bepaalde omstandigheden gloeijende damp van die lichamen zelve gevonden wordt. Of men hier electriciteit, die door eene electriseermachine geleverd is, dan wel electriciteit van eene galvanische batterij, of wel geïnduceerde electriciteit gebruikt, is nu voor het oogenblik onverschillig. Wij merken hier slechts op, dat het altijd electriciteit is, welke de stofdeeltjes, die haar tot geleider verstrekken, de stofdeeltjes, door welke zij haren weg neemt, buitengewoon sterk verhit, zoo sterk, dat alle metalen daarbij in dampvorm overgaan en die damp gloeijend wordt. In het kort, de electriciteit werkt hier in zoo verre alleen als eene warmtebron van buitengewone kracht.
Wat neemt men nu waar, wanneer men het licht van zulk eene electrische vonk door een prisma beschouwt? Men ziet dan weder een spectrum met bepaalde helle strepen, die vooreerst afhankelijk zijn van het metaal, waartusschen de vonk overspringt. Het eene metaal geeft deze, een ander metaal geeft weder andere, maar steeds hetzelfde metaal dezelfde strepen. Twee of meer metalen te zamen gesmolten geven de strepen van alle vereenigd. Hier is dus het middel gevonden om, door middel van het spectrum, alle metalen van elkander te onderscheiden, en daarbij verraden zich weder uiterst kleine hoeveelheden stof door hare eigenaardige strepen. - Maar in de tweede plaats ziet men ook de strepen van het gas, waarin de vonk overspringt; verschillende gassen geven verschillende strepen, maar elk gas steeds dezelfde. Het spectrum, dat men ziet, is dus zamengesteld uit dat van het metaal en dat van het gas; welke strepen aan het eerste en welke aan het laatste toebehooren is gemakkelijk uit te maken, door of alleen het metaal, waartusschen de vonk overspringt, of alleen het gas, door een ander te vervangen.
De prismatische ontleding van het licht der electrische vonk is het eerst door Wollaston en kort daarop ook door Fraunhofer in het werk gesteld. Wheatstone was de eerste, die opmerkte, dat verschillende metalen verschillende strepen in het spectrum geven. Masson breidde het onderzoek van Wheatstone uit, en gaf naanwkeurige teekeningen van de spectra van verscheidene metalen, terwijl hij daarenboven het eerst waarnam, dat ook het

{==270==} {>>pagina-aanduiding<<}
gas, waarin de vonk overspringt, eigenaardige strepen in het spectrum geeft. Daarna nam ook-Ångström de electrische spectra deels van dezelfde, deels van andere metalen waar. Eindelijk hebben nog de hoogleeraar Van der Willigen, onze landgenoot, en de Bonnsche hoogleeraar Plücker zich met het onderzoek der electrische spectra bezig gehouden, voornamelijk met de spectra der electrische vonk, overspringende in zeer verdunde gassen, in zoogenoemde Geisslersche buizen, waarbij dus hoofdzakelijk de strepen van het gas gezien worden.
Dit alles geschiedde nog vóór de schoone uitvinding van Kirchhoff en Bunsen. Van verschillende metalen en van verschillende gassen waren de spectra reeds bekend, en Van der Willigen en Plücker beiden hadden er reeds op gewezen, dat het spectrum het middel oplevert om de zuiverheid eener stof of van een gas te beproeven, daar beiden vonden, dat uiterst kleine inmengselen zich nog door hunne eigenaardige strepen in het spectrum verraden, wanneer men tusschen de vaste stoffen of door het gas eene electrische vonk laat overspringen. - Intusschen, deze wijze van onderzoek, de prismatische ontleding van het electrische licht, vereischt steeds verschillende handelwijzen en toestellen, die tot nog toe te omslagtig zijn voor de meeste scheikundige laboratoria, zoodat van deze prismatische ontleding nog weinig toepassing op de praktijk is gemaakt, noch door Plücker of Van der Willigen, noch door Kirchhoff en Bunsen. Maar uit een ander oogpunt zijn deze onderzoekingen van des te meer belang: Kirchhoff en Bunsen deden nog ééne ontdekking, en die ééne ontdekking was even rijk, zoo niet rijker aan gevolgen dan hunne in het eerste deel van dit opstel besprokene onderzoekingen. Wij zullen trachten ook van deze een denkbeeld te geven. Daartoe is het evenwel noodig een paar bekende zaken in herinnering te brengen.
Wanneer men een vast of druipend-vloeibaar lichaam verhit, wordt het bij eene zekere temperatuur gloeijend; en die temperatuur, waarbij de gloeijing begint, is voor alle vaste en druipend-vloeibare stoffen dezelfde. Draper bepaalde haar op 525o Celsius. Maar het uitgezonden licht verschilt in kleur en in intensiteit naar gelang der temperatuur van het gloeijende lichaam. Hoe hooger de temperatuur is, des te sterker is het licht.
Bij den aanvang der gloeijing is het uitgezondene licht donker rood van kleur; maar klimt nu de temperatuur, dan wordt de kleur van het licht helderder en helderder rood, vervolgens oranje,

{==271==} {>>pagina-aanduiding<<}
dan geel, en eindelijk, wanneer de temperatuur zeer hoog geklommen is, wit. Nog duidelijker valt dit verschil in het oog, wanneer men het prisma te hulp neemt. Bij den aanvang der gloeijing bestaat het spectrum alleen uit het donkerste rood; naarmate de temperatuur klimt, komt er meer rood bij aan de meer breekbare zijde van het spectrum (aan de zijde van het violet); klimt de temperatuur nog meer, zoo komt in het spectrum ook het oranje te voorschijn, dan het geel, het groen, enz. tot het violet toe. Is het lichaam witgloeijend geworden, zoo bevat het spectrum alle kleuren, van het rood tot het violet. Maar naarmate de temperatuur klimt en dus het spectrum zich verder uitbreidt, neemt ook het reeds bestaande deel van het spectrum in intensiteit toe. Met andere woorden: er komen, bij het klimmen der temperatuur, steeds nieuwe stralen van eene andere kleur bij, maar de reeds bestaande winnen gelijktijdig aan lichtsterkte. Doch wat hier nu eigentlijk de hoofdzaak is, is het volgende: in het spectrum van een gloeijend vast of druipend-vloeibaar lichaam, het moge rood- of geel- of wit-gloeijend zijn, komen nimmer lichte of donkere strepen voor; onafgebroken en zonder sprongen gaat de eene kleur in de andere over. - Geheel verschillend is de wijze waarop gassen licht uitzenden, wanneer zij tot de noodige temperatuur verhit zijn. Immers wij zagen reeds, in het eerste deel van dit opstel en zoo straks bij de electrische spectra, dat sterk verhitte dampen en gassen meestal afgebroken spectra geven: spectra, voor het grootste deel uit helle, lichte strepen bestaande, die karakteristiek zijn voor elk gas of elk lichaam, dat in dampvorm wordt overgebragt. Wij kunnen hier thans nog bijvoegen, dat, bij het klimmen der temperatuur, die strepen nimmer van plaats veranderen; dat zij bij toenemende temperatuur alle heller worden, ofschoon niet alle in gelijke mate, en dat in enkele gevallen bij eene hoogere temperatuur nieuwe strepen
optreden, die bij eene lagere niet zigtbaar waren. Eindelijk is het hoogstwaarschijnlijk, dat de temperatuur, waarbij de licht-uitzending, dus de gloeijing, een aanvang neemt, voor verschillende gassen en dampen niet dezelfde is.
Gaan wij thans na, waarin de nieuwe ontdekking van Kirchhoff en Bunsen bestond.
Bezig zijnde met het prismatisch onderzoek der gekleurde vlammen, waarover wij vroeger handelden, wilde Kirchhoff bepalen, of de gele streep van het natrium volmaakt zamenviel met de Fraun-
{==272==} {>>pagina-aanduiding<<}
hofersche streep D in het zonnespectrum; deze zamenvalling was reeds vroeger door sommigen beweerd, door anderen tegengesproken. Kirchhoff liet nu op de spleet, die vóór zijn prisma geplaatst was, gelijktijdig zonlicht en het licht eener door soda geel gekleurde alkoholvlam vallen. Ecrst wendde hij zwak zonlicht aan, en zag toen in het zwakke zonnespectrum, op de plaats waar anders de donkere streep D zich bevindt, de helle gele streep van het natrium sterk uitkomen. Maar toen hij het zonlicht langzamerhand versterkte, werd de helle streep van het natrium al flaauwer en flaauwer, en toen het zonlicht zeer sterk geworden was zag hij, tot zijne groote verwondering, de donkere streep D buitengewoon duidelijk te voorschijn treden 1). Hij verving toen het zonlicht door het Drummondsche kalklicht, hetwelk, afkomstig zijnde van een gloeijend vast ligchaam, een spectrum zonder donkere of helle strepen geeft; liet hij dit licht weder door de sodavlam heen gaan, dan zag hij in het spectrum, juist op dezelfde plaats waar sodium voor zich de helle gele streep geeft, eene donkere streep. Hetzelfde verschijnsel nam hij waar, wanneer hij, in plaats van het Drummondsche kalklicht, een platinadraad aanwendde, die door een galvanischen stroom tot de witte gloeihitte was gebragt.
Kirchhoff had alzoo het feit gevonden, dat de sodavlam, die op zich zelve geel licht uitzendt, waarvan het spectrum uit slechts ééne gele streep 2) bestaat, ook de eigenschap bezit van datzelfde gele licht, wanneer het van eene andere lichtbron afkomstig is, die eene veel hoogere temperatuur bezit, terug te houden of te absorberen. Deze eigenschap van onder bepaalde omstandigheden dezelfde lichtstralen te absorberen, die de vlam op zich zelve uitzendt, vond Kirchhoff ook bij lithia: door chloorlithium in eene kleurlooze gasvlam te verhitten, en zonlicht, door die vlam heen, op zijn prisma te laten vallen, zag hij in het zonnespectrum eene donkere streep op dezelfde plaats waar de lithiavlam voor zich eene helle roode streep geeft. En even zoo gelukte het aan Kirchhoff en Bunsen om de helste strepen van het kalium, calcium,

{==273==} {>>pagina-aanduiding<<}
strontium en baryum, bij doorvalling van sterk zonlicht, in donkere strepen te veranderen. Deze omkeering der spectra, deze verandering der lichte strepen in donkere, werd door Kirchhoff, nadat hij ze door proefneming gevonden had, ook uit theoretische beschouwingen afgeleid.

Boven hebben wij vermeld, dat reeds van verscheidene metalen en verscheidene gassen de spectra bekend waren. Met een krachtig instrument, uit vier prisma's zaâmgesteld, werd het onderzoek van de electrische spectra der metalen nu door Kirchhoff voortgezet. Zijn toestel was zoodanig ingerigt, dat de bovenste helft van de spleet, die vóór de prisma's geplaatst was, door het licht der electrische vonk verlicht werd, terwijl de onderste helft door zonlicht beschenen werd. Op deze wijze kon hij het zonnespectrum gelijktijdig met het spectrum der electrische vonk waarnemen, en ze dus beide onmiddellijk met elkander vergelijken; de plaats der verschillende strepen kon hij daarenboven op eene willekeurig gekozen schaal aanteekenen. Hij vergeleek nu alzoo het zonnespectrum met de spectra van zeer verschillende metalen, verkregen door de vonk tusschen dit of dat metaal te doen overspringen. Daarbij vond hij, dat van sommige metalen de lichte strepen volkomen zamenvallen met donkere strepen in het zonnespectrum, terwijl van vele andere metalen de lichte strepen gevonden worden in deelen van het spectrum, waar het licht der zon geen donkere strepen doet zien. - Thans hebben wij nog slechts na te gaan, welke gevolgtrekkingen Kirchhoff hieruit omtrent de zamenstelling der zon afleidde.
De voorstelling, dat de zon een gloeijend lichaam zou zijn, is reeds zeer oud. Men vindt ze door verschillende Grieksche wijsgeeren uitgesproken; en toen men de zonnevlekken had ontdekt, werden deze door Galileï voor wolken verklaard, die in den dampkring der zon zouden zweven en ons daardoor als zwarte vlekken op het heldere lichaam der zon verschijnen. - Deze voorstelling werd evenwel in lateren tijd door eene andere verdrongen. William Herschel ontwierp op het laatst der vorige eeuw eene andere hypothese omtrent het wezen der zon, gegrond op de verschijnselen, die men bij de zonnevlekken had waargenomen. Zulk eene zonnevlek bestaat namelijk in den regel uit eene zwarte kern, omgeven door een grijzen rand; die zonnevlekken deelen in de rondwentelende beweging der zon om hare

{==274==} {>>pagina-aanduiding<<}
as, en men had nu opgemerkt, dat altijd, wanneer eene zonnevlek, ten gevolge dier wentelende beweging van het zonnelichaam, zich van het midden der zonneschijf naar den rand verplaatst, de grijze rand der vlek sneller den rand der zonneschijf nadert dan de zwarte kern, zoodat deze als het ware terugblijft. Om dit verschijnsel te verklaren nam Herschel aan, dat het lichaam der zon zelf koud en donker zou zijn; daaromheen zou zich een half doorschijnende dampkring bevinden, welke weder op zijne beurt omgeven is door een tweeden dampkring, de zoogenaamde photospheer, de bron van het licht, dat de zon uitzendt; en eindelijk zou deze photospheer nog omgeven zijn door een doorzigtigen, maar niet lichtenden dampkring.
Volgens deze hypothese zijn de zonnevlekken trechtervormige openingen in de beide onderste dampkringen der zon. De zwarte kern dier vlekken is het lichaam der zon zelf; wanneer men deze ziet, ziet men dus door de beide onderste dampkringen heen. De grijze rand daarentegen ontstaat door eene opening alleen in de photospheer; men ziet dan den ondersten dampkring, die niet volkomen zwart is, maar nog een weinig licht van de photospheer terugkaatst. Door deze hypothese worden de verschijnselen bij de verplaatsing der zonnevlekken op de zonneschijf volkomen verklaard. - De derde of buitenste dampkring werd aangenomen ter verklaring van eenige verschijnselen die men bij totale zoneclipsen heeft opgemerkt.
Tot aan den tijd van de uitvinding der spectraal-analyse was deze hypothese van Herschel algemeen door de sterrekundigen aangenomen. Kirchhoff kwam nu echter met eene nieuwe hypothese omtrent het wezen der zon te voorschijn, welke in hoofdtrekken met de straks genoemde van Galileï overeenstemt.
Volgens Kirchhoff is de zon zelve een gloeijend lichaam van eene verbazend hooge temperatuur: vast of druipend-vloeibaar, dit laat hij in het midden. Ten gevolge dier hooge temperatuur moeten vele stoffen aan de oppervlakte der zon in dampvorm overgaan, en moet er alzoo een dampkring bestaan, waarin stoffen kunnen voorkomen, die eene zeer hooge temperatuur ter verdamping vereischen, zoo als ijzer, koper, zink, enz. - Daar de hemelruimte eene zeer lage temperatuur bezit, straalt de zon voortdurend warmte uit; afkoeling van de buitenste lagen des dampkrings is daarvan het gevolg, waardoor dampen gecondenseerd worden tot wolken, welke zich nu als zonnevlekken aan

{==275==} {>>pagina-aanduiding<<}
ons oog vertoonen. Heeft zich eens zulk eene wolk gevormd, dan zal het daarboven gelegen deel van den dampkring snel afkoelen, daar het nu door de wolk voor de stralende warmte van het zonnelichaam beschut is: de wolk zal dus aan de bovenzijde aangroeijen, maar daarenboven is nu in dit sterk afgekoelde deel van den dampkring de gelegenheid geboren tot het ontstaan van eene tweede wolk, boven de eerste gelegen. Waar men nu twee zulke wolken boven elkander ziet, heeft men de zwarte kern der zonnevlek; waar men alleen de bovenste grootere ziet, vertoont zich deze aan ons oog als een grijze rand om de zwarte kern heen. Het ontstaan van twee wolkenlagen boven elkander heeft op zich zelf niets bevreemdends: ook in den dampkring onzer aarde neemt men menigmaal dit verschijnsel waar. En even als op onze aarde de wolken door warme luchtstroomen kunnen afnemen of verdwijnen, zoo kunnen ook de wolken in den zonnedampkring door lucht- of dampstroomingen weer geheel of gedeeltelijk opgelost worden, waardoor de veranderingen in de grootte en de gedaante der zonnevlekken verklaard worden. Ook de verschijnselen, die de zonnevlekken bij het toenaderen tot den rand der zonneschijf aanbieden, worden door de hypothese van Kirchhoff volkomen verklaard.
Brengen wij nu deze laatste hypothese in verband met de straks genoemde wet van Kirchhoff, dat gloeijende dampen de eigenschap bezitten van het licht te absorberen, dat zij zelven uitzenden. Het gloeijende lichaam der zon zelf moet een speetrum geven, blijkens hetgeen wij boven gezegd hebben omtrent de spectra van gloeijende vaste en druipend-vloeibare lichamen, waarin noch lichte noch donkere strepen voorkomen. Dit licht, door het zonneligchaam uitgezonden, gaat evenwel door den zonnne-dampkring heen, alsvorens het de aarde bereikt; komt er nu in dien dampkring sodium voor, zoo moet in het spectrum van het zonlicht eene donkere streep gevonden worden op de plaats waar sodium zelf eene lichte streep geeft. Daar dit nu werkelijk het geval is, besloot Kirchhoff tot het aanwezen van sodium in den dampkring der zon. En even zoo voor andere stoffen: wanneer men de spectra van verschillende lichamen kent, ontstaan door verhitting van den damp, heeft men slechts de strepen dier spectra te vergelijken met de donkere strepen in het zonnespectrum, om te besluiten tot het al of niet voorkomen van die lichamen in den dampkring der zon.

{==276==} {>>pagina-aanduiding<<}

Zoo als wij boven reeds zeiden, zijn nu door Kirchhoff met een sterk vergrootend instrument de spectra van een groot aantal metalen bepaald en onmiddellijk met de donkere strepen in het zonnespectrum vergeleken. Bij sommige vond hij nu zamenvalling, bij andere niet; van de eerste was dus het voorkomen in den zonnedampkring bewezen, van de laatsten nam hij aan, dat zij daarin niet gevonden worden.
Onder de stoffen waarvan Kirchhoff op deze wijze het voorkomen in den dampkring der zon aantoonde, is het ijzer de merkwaardigste. In het electrische spectrum van het ijzer komen een zeer groot aantal lichte strepen voor, en deze vallen alle volkomen te zamen met donkere strepen in het zonnespectrum. Tusschen de Fraunhofersche strepen A en G heeft Kirchhoff die coïncidentie voor 75 strepen bewezen. Dit groote aantal geeft aan zijne hypothese eene hooge mate van waarschijnlijkheid, te meer omdat, naarmate eene ijzerstreep heller is, in den regel ook de overeenkomstige Fraunhofersche streep in het zonnespectrum des te donkerder is. De waarschijnlijkheid, dat het licht der zon door ijzerdamp heen is gegaan, is derhalve zeer groot. Het zou alleen nog de vraag kunnen zijn, of die ijzerdamp zich niet in de aardsche atmospheer zou kunnen bevinden. Doch in onzen dampkring kan men onmogelijk ijzerdamp in zoodanige hoeveelheid aannemen, dat daardoor zoo sterke absorptie-strepen in het zonnespectrum zouden ontstaan. IJzer is bij de gewone temperatuur volstrekt niet vlugtig, en in de hoogere deelen van onzen dampkring is de temperatuur zeer laag, zoodat daar nog veel minder aan het voorkomen van ijzerdamp te denken valt dan in de nabijheid van de oppervlakte onzer aarde. In het stof van den dampkring kan wel ijzer voorkomen, maar dit is ter verklaring van het verschijnsel geheel onvoldoende, omdat het niet genoeg is, dat er ijzer, al is het ook fijn verdeeld, op den weg van het zonlicht geplaatst is: dit ijzer moet in dampvorm aanwezig zijn, zal het absorptie-strepen kunnen geven. Men kan zich dus dien ijzerdamp nergens anders denken dan in den dampkring der zon. Daarbij komt nog, dat de donkere strepen van het zonnespectrum, die met de ijzerstrepen zamenvallen, niet de minste verandering ondergaan, wanneer de zon den horizon nadert. Ontstonden die strepen door ijzerdamp in onzen dampkring, dan zouden zij zich veel donkerder moeten vertoonen bij een lagen dan bij een
hoogen stand

{==277==} {>>pagina-aanduiding<<}
der zon, omdat het zonlicht in het eerste geval een veel langeren weg door onzen dampkring aflegt; en dit nu is niet het geval. Het aanwezen van ijzerdamp in den dampkring der zon kan men dus als bewezen aannemen.
Op gelijke wijze als bij het ijzer vond Kirchhoff ook bij andere metalen coïncidentie tusschen de lichte strepen in het spectrum der electrische vonk, die tusschen die metalen oversprong, en donkere strepen in het zonnespectrum, en zoo besloot hij ook tot het aanwezen van deze in den zonnedampkring. Dit was het geval met de metalen natrium, calcium, baryum, magnesium, chroom, nikkel, koper en zink. Opmerkelijk is het, dat wij ijzer en nikkel, twee metalen die elkander op de aardkorst bijna altijd vergezellen, ook in den dampkring der zon nevens elkander aantreffen. Omtrent het kobalt, dat op aarde mede bijna altijd bij het ijzer wordt aangetroffen, is het nog twijfelachtig, of dit in den zonnedampkring voorkomt. Met zekerheid vond Kirchhoff alzoo in het geheel negen metalen, die op aarde voorkomen, in den dampkring der zon terug. - Bij vele andere metalen daarentegen vond hij geen coïncidentie der lichte strepen van het metaal met donkere strepen in het zonnespectrum; deze metalen zijn dus als zoodanig niet in den zonnedampkring aanwezig. Van deze noemen wij hier slechts de meest bekende, namelijk: kalium 1), rubidium, lithium, strontium, arsenik, antimonium, tin, lood, aluminium, kwikzilver, zilver, goud en platina.
Het is voorzeker eene grootsche ontdekking, dat men alzoo in een physisch laboratorium, met slechts weinige instrumenten, kan bepalen, welke stoffen in het dampvormig omhulsel van het hoofdlichaam onzes planetenstelsels voorkomen, terwijl dat lichaam zich op zoo vele millioenen mijlen afstands van ons verwijderd bevindt! Maar niet minder dan de grootschheid dier ontdekking treffen ons hare resultaten! Immers in den dampkring der zon vinden wij stoffen terug, die op deze aarde in groote hoeveelheid

{==278==} {>>pagina-aanduiding<<}
worden aangetroffen. Merken wij nog op, dat de stoffen, die de oppervlakte van het zonnelichaam uitmaken, door verdamping in de zonne-atmospheer moeten overgaan; omgekeerd kunnen wij het er dus voor houden, dat de lichamen, die wij in de atmospheer der zon aantreffen, ook ten minste in de buitenste laag van het lichaam der zon voorkomen. Er bestaat alzoo eene merkwaardige overeenkomst tusschen de grondstoffen, die de buitenste korst der aarde uitmaken, en tusschen die, welke in het zonnelichaam voorkomen: voor een deel althans zijn zij dezelfde. Het is eene merkwaardige uitkomst: een nieuw bewijs voor de eenheid van zamenstelling in ons zonnestelsel!

Vragen wij u of alle donkere strepen, die in het zonnespectrum worden aangetroffen, op de boven beschrevene wijze reeds zijn te huis gebragt; of men van alle reeds weet, door welk lichaam in den dampkring der zon zij veroorzaakt worden, - zoo is het antwoord daarop ontkennend. Integendeel, onder de duizenden Fraunhofersche strepen is het nog slechts van een betrekkelijk zeer klein aantal gebleken, dat zij zamenvallen met de strepen van dit of dat metaal. Veel blijft hier nog te doen. Men kent op verre na nog niet de spectra van alle aardsche grondstoffen en hare onderlinge verbindingen. Naarmate men van deze meerdere leert kennen, zal men waarschijnlijk ook meerdere overeenkomsten met donkere strepen in het zonnespectrum, dus nieuwe lichamen in den zonnedampkring, ontdekken. Kent men eenmaal de spectra van alle aardsche lichamen, dan eerst zal het kunnen blijken, of alle Fraunhofersche strepen zamenvallen met de strepen van bekende aardsche stoffen; dan eerst zal het blijken of er in den dampkring der zon ook lichamen voorkomen, die niet in de buitenste korst onzer aarde worden aangetroffen.
Wij moeten hier intusschen nog opmerken, dat niet alle Fraunhofersche strepen aan den dampkring der zon haar ontstaan te danken hebben. Men ziet reeds dadelijk de mogelijkheid in, dat sommigen door absorptie in de aardsche atmospheer kunnen ontstaan; en inderdaad, proefnemingen hebben geleerd, dat dit ook zoo is. Vergelijkt men het spectrum van het zonlicht bij zeer hoogen en bij zeer lagen stand der zon met elkander, dan ziet men, dat de meeste strepen onveranderd blijven, maar dat sommige in het laatste geval, wanneer dus het zonlicht een veel langeren weg door onzen dampkring heeft afgelegd, veel sterker

{==279==} {>>pagina-aanduiding<<}
te voorschijn treden. Het zijn deze veranderlijke strepen, die aan onzen dampkring haar ontstaan verschuldigd zijn, en dus door zuurstof, stikstof, waterdamp of een der andere bestanddeelen onzer atmospheer veroorzaakt worden. Het aantal dezer veranderlijke, in onzen dampkring ontstane strepen is echter betrekkelijk zeer gering; verreweg de meeste donkere strepen in het zonnespectrum ontstaan door absorptie in den zonnedampkring.
Omtrent de bovengenoemde metalen, die niet in den dampkring der zon zouden voorkomen, hebben wij hier nog eene opmerking. Te besluiten, dat zij er werkelijk niet in voorkomen, zou zeer voorbarig zijn, en dat wel om de volgende reden. Het is namelijk in den laatsten tijd gebleken, vooral door de onderzoekingen van Alexander Mitscherlich, zoon van den zoo beroemden, thans overleden duitschen scheikundige, dat niet alleen grondstoffen, maar ook iedere scheikundige verbinding haar eigen spectrum geeft. Dat verschillende verbindingen van kalium, van natrium, enz., zoo als wij in het eerste deel van dit opstel opmerkten, steeds hetzelfde spectrum geven, is als het ware slechts eene toevallige omstandigheid; het is het gevolg daarvan, dat al die verbindingen reeds bij de hitte eener gasvlam ontleed worden, zoodat het metaal vrij komt, en het is de damp van dit vrije metaal, die de strepen in het spectrum veroorzaakt. Het is eene omstandigheid voor de praktijk van hooge waarde; want juist daardoor herkent men dadelijk, door middel van het spectrum, het metaal, dat in het in de vlam gebragte lichaam voorkomt; de andere grondstoffen, die geen metalen zijn, als zuurstof, zwavel, enz. geven bij die temperatuur nog geen strepen in het spectrum. De spectra, op onze plaat afgebeeld, bestaan dus eigentlijk uit de strepen der metalen. - Maar om nu tot de zon terug te keeren, wij mogen dus niet besluiten dat er b.v. geen zilver in den dampkring der zon voorkomt, omdat de strepen van het zilver niet zamenvallen met strepen in het zonnespectrum; daaruit mogen wij alleen besluiten, dat er geen vrije zilverdamp in den zonnedampkring voorkomt. Maar zilver kan zich met andere grondstoffen verbinden, en die verbindingen geven, zoo als wij zeiden, een ander spectrum dan het vrije zilver; er kan b.v. chloorzilver, zwavelzilver, enz. in den dampkring der zon aanwezig zijn, zonder dat men in het spectrum van het zonlicht de strepen van het vrije zilver ziet. Men mag dus
niet besluiten, dat zilver in den zonnedampkring ontbreekt,

{==280==} {>>pagina-aanduiding<<}
voor dat men de spectra van alle mogelijke verbindingen van het zilver kent. En even zoo is het met andere grondstoffen gesteld.
Wij zagen alzoo, dat de spectraal-analyse ook het middel is geworden ter ontleding van den dampkring van een ver verwijderd hemellichaam, van het hoofdlichaam van ons planetenstelsel. De eenige bedenking, die nog tegen de hier verkregen resultaten kan gemaakt worden, is deze: is de hypothese van Kirchhoff omtrent den physischen toestand der zon de juiste? - Het is waar, de voorstelling, die Kirchhoff van den toestand der zon gegeven heeft, is en blijft slechts eene hypothese, en is nog geenszins eene bewezen waarheid. Maar aan den anderen kant moet men erkennen, dat zij eene hypothese is, die eene hooge mate van waarschijnlijkheid bezit. Het volkomen zamenvallen van 75 strepen van het ijzer en van zoo vele strepen van andere metalen, met even zoo vele donkere strepen in het zonnespectrum kan geen loutere toevalligheid zijn. Op geen andere wijze laat zich eene verklaring geven van dit zamenvallen, dan op de wijze waarop zulks door Kirchhoff is geschied. Zijne hypothese verklaart de meeste verschijnselen, die men op de zonneschijf heeft waargenomen, op eene zeer eenvoudige wijze, en evenzoo heeft zij den oorsprong opgehelderd dier donkere strepen in het zonnespectrum, die zoo langen tijd te vergeefs op eene verklaring wachtten. Maar daarenboven, wanneer wij zijne hypothese met de vroegere van Herschel vergelijken, slaat de balans blijkbaar ten voordeele der eerste over. Tegen deze is nog geen enkel bezwaar van eenig gewigt gerezen, dat niet door Kirchhoff op eene voldoende wijze is opgelost; en daarenboven is zij volkomen in overeenstemming met de hypothese van Laplace omtrent den oorsprong van ons zonnestelsel. Volgens deze bestond dit stelsel eenmaal uit ééne zamenhangende nevelmassa, die bij hare afkoeling zich van een scheurde en daardoor de zon, de planeten en hare manen deed ontstaan; al die verschillende lichamen moeten dus in den grond van dezelfde zamenstelling zijn. De geologie heeft geleerd, dat de aarde zich eens in een gloeijenden,
vloeibaren toestand heeft bevonden: men moet nu aannemen, dat ook de andere lichamen van ons zonnestelsel in zulk een toestand verkeerd hebben. Maar de afkoeling, die bij allen, ten gevolge der warmtestraling, heeft plaats gegrepen, heeft bij hen een zeer verschillenden trap bereikt, voornamelijk afhangende van hunne massa; de maan, die zooveel kleiner is dan de aarde, is ook reeds zooveel

{==281==} {>>pagina-aanduiding<<}
verder afgekoeld dan deze, terwijl de temperatuur der zon, wier massa zooveel grooter is dan die van onze aarde, nog niet onder de witte gloeihitte gedaald is. De aardsche atmospheer, die thans slechts uit zoo weinig grondstoffen bestaat, moest, toen de aarde nog gloeide, eene geheel verschillende zamenstelling bezitten: alle stoffen, die bij de gloeihitte vlugtig zijn, moesten toen in haar voorkomen. Een dergelijken toestand treffen wij thans bij den dampkring der zon aan.
Een bezwaar tegen de hypothese van Herschel is nog het volgende. Gelijk de photospheer, volgens die hypothese, naar buiten warmte uitstraalt, moet zij dit ook doen naar binnen. Die photospheer moet eene zeer hooge temperatuur bezitten. Allengs moet dus ook in den loop der eeuwen de onderste atmospheer, en vervolgens ook de oppervlakte van het zonnelichaam zelf, verwarmd zijn geworden tot de gloeihitte. En toch is het lichaam der zon, volgens de hypothese van Herschel, donker, dus niet gloeijend. Eene zoodanige onderstelling is in strijd met alle bekende wetten van de mededeeling der warmte.
Eindelijk heeft nog zeer onlangs Magnus op een feit opmerkzaam gemaakt, dat zeer ten voordeele der hypothese van Kirchhoff pleit. Magnus deed namelijk opmerken, en toonde het door zijne proeven aan, dat gloeijende gassen zeer veel minder warmte uitstralen dan gloeijende vaste lichamen. Daar nu de zon ons zulk eene verbazende hoeveelheid stralende warmte toezendt, kan men zich moeijelijk voorstellen, dat al die warmte van gloeijende gassen afkomstig zou zijn (de photospheer van Herschel), en is men wel gedrongen die stralende warmte toe te schrijven aan een gloeijend vast of druipend-vloeibaar lichaam, zoo als de zon is volgens Kirchhoff's hypothese.
De voorstelling, door Kirchhoff van het wezen der zon gegeven, is dus veel waarschijnlijker dan eenige vroeger gegevene. De beslissing in hoeverre zij de ware is, blijft voor de toekomst bewaard.

Niet alleen tot aardsche voorwerpen alzoo bepaalt zich de spectraal-analyse; ook de dampkring der zon valt binnen haar bereik. Thans gaan wij nog een stap verder: zij leert ons ook de dampkringen der vaste sterren ontleden.
Gelijk er in het spectrum van het zonlicht donkere strepen voorkomen, vindt men die ook in de spectra van het licht der vaste sterren. Alle vaste sterren, die men tot dusverre in dit

{==282==} {>>pagina-aanduiding<<}
opzigt onderzocht heeft, geven een spectrum overeenkomstig met dat van het licht der zon: men vindt een verlichten achtergrond, hier en daar door zwarte strepen doorsneden. Die donkere strepen zijn echter voor verschillende sterren niet allen dezelfde, en zij verschillen ook over het algemeen van die in het zonnespectrum; iedere vaste ster geeft een eigen spectrum. Men heeft ook deze donkere strepen vergeleken met de strepen der verschillende metalen, en ook bij sommige coïncidentie gevonden; en, op gelijke wijze als bij de zon, kan men hieruit tot het aanwezen dier stoffen in den dampkring der ster besluiten. Er blijkt uit, dat de dampkringen der vaste sterren niet alle dezelfde zamenstelling hebben, en dat zij in het algemeen verschillen van die der zon.
Ten opzigte van de stoffen, die men op deze wijze in de vaste sterren heeft gevonden, bestaat echter volstrekt niet dezelfde mate van zekerheid als bij de analyse van den zonnedampkring. Het licht, zelfs van de helderste vaste sterren, is slechts uiterst zwak; van daar, dat men dat licht op verre na zoo sterk niet uit een kan leggen als bij het zonlicht het geval is, of met andere woorden, dat men de spectra der vaste sterren slechts met eene geringe vergrooting kan waarnemen. Bij eene sterke vergrooting wordt het licht zoo zwak, dat men niets meer onderscheiden kan. Daarenboven bestaat er bij de vaste sterren nog eene oorzaak, waardoor het reeds zwakke licht nog aanmerkelijk zwakker wordt. Die sterren vertoonen zich namelijk slechts als punten: ontleedt men haar licht met een prisma, dan verkrijgt men een lijnvormig kleurenbeeld, waarin donkere strepen, zoo zij er in voorkomen, volstrekt niet te onderscheiden zouden zijn. Om een spectrum van eene zekere breedte te verkrijgen, waarin strepen kunnen onderscheiden worden, moet men het licht door eene cylindrische lens laten gaan; dit nu kan zeer gemakkelijk geschieden, maar het gaat gepaard met een aanmerkelijk lichtverlies, omdat hetzelfde licht over eene grootere oppervlakte verdeeld wordt.
Dit alles maakt, dat het bestuderen van de spectra der vaste sterren aan veel grooter moeijelijkheden onderworpen is dan dat van het zonnespectrum. Het zamenvallen der strepen kan bij de eerste met veel minder juistheid worden waargenomen, en dus is er veel meer omzigtigheid noodig bij het besluiten tot het aanwezen van deze of gene stof in den dampkring eener ster. - Desniettegenstaande heeft men hier en daar coïncidenties van strepen

{==283==} {>>pagina-aanduiding<<}
meenen op te merken, en daaruit met eenige waarschijnlijkheid besloten, dat enkele stoffen, die op onze aarde worden aangetroffen, ook in de dampkringen dier sterren voorkomen. De uitvoerigste onderzoekingen omtrent de spectra der vaste sterren zijn onlangs door de Engelsche natuurkundigen Miller en Huggins in het werk gesteld. Van de stoffen, die door hen langs dezen weg in de dampkringen van eenige vaste sterren gevonden zijn, noemen wij hier: ijzer, natrium, calcium, magnesium en waterstof. In den dampkring van Betelgeuze, de helderste ster in het sterrebeeld Orion, ontbreekt de waterstof. In andere sterren vonden zij stoffen, die op aarde tot de zeldzame lichamen behooren; zoo b.v. vonden zij in Aldebaran, de helderste ster van het sterrebeeld den Stier, kwikzilver, antimonium en het op aarde zoo uiterst zeldzame tellurium.
Het is naauwelijks noodig hier bij te voegen, dat de spectra der planeten dezelfde strepen vertoonen als het zonnespectrum; immers de planeten zijn op zich zelve donkere lichamen, die slechts het licht der zon terugkaatsen. Bezit eene planeet echter een dampkring, dan zal het licht, dat zij terugkaatst, daar het tweemaal door haren dampkring heen is gegaan, nieuwe strepen in het spectrum kunnen vertoonen, afhankelijk van de bestanddeelen dier atmospheer. Op deze wijze heeft men dan ook reeds gemeend te kunnen opmaken, dat de planeten Mars, Venus en Jupiter een dampkring bezitten, en heeft men gemeend bij alle drie tot het aanwezen van waterdamp daarin te mogen besluiten. Dit alles moge nu nog zeer onzeker zijn; het wijst althans den weg aan, waarop men misschien eenmaal ook de dampkringen der planeten zal kunnen analyseren.
Van het maanlicht laat zich gemakkelijker dan van het licht van vaste sterren of planeten een spectrum ontwerpen. Dit is dan ook, onder anderen door Piazzi Schmidt, geschied, en daarin heeft men slechts de strepen van het zonnespectrum teruggevonden, hetgeen alzoo de bekende waarheid bevestigt, dat de maan geen merkbaren dampkring heeft.
Van het licht van kometen heeft men, zoo ver ons bekend is, nog nimmer het spectrum waargenomen.

Doch niet alleen over de verschillende lichamen van ons zonnestelsel, niet alleen over de zooveel verder verwijderde vaste sterren, ook over de nevelvlekken en sterrehoopen strekt zich de magt der spec-
{==284==} {>>pagina-aanduiding<<}
traal-analyse uit. Slechts weinige maanden geleden (Nov. 1864) deelde Huggins aan de Royal Society te Londen de resultaten mede zijner waarnemingen over de spectra van eenige nevelvlekken, en wel in het bijzonder van de zoogenoemde planetarische. Deze planetarische nevelvlekken vertoonen zich, even als de planeten, onder den vorm van ronde of eenigzins langronde schijven, over welke het licht bijna eenparig verspreid is, zonder dat er eene inwendige kern zigtbaar is; in vergelijking van de overige nevelvlekken zijn zij scherp begrensd.
Het eerste voorwerp dezer soort, dat Huggins onderzocht, vertoonde hem een spectrum, dat niet, zoo als bij de zon en de vaste sterren, alle kleuren bevatte, maar slechts uit drie scherp begrensde strepen bestond, door breede donkere tusschenruimten van elkander gescheiden. De helderste dezer strepen, in het groen gelegen, vond hij zamenvallend met de helderste streep in het spectrum van stikstof; de tweede, die zich in het blaauw bevond, viel zamen met eene der strepen van waterstof; bij de derde, tusschen de beide vorige in gelegen, kon hij geen coïncidentie met eenige bekende streep waarnemen. Verscheidene andere planetarische nevelvlekken vertoonden volmaakt hetzelfde spectrum, met deze uitzondering dat soms alleen de helderste streep gezien werd. Oplosbare nevelvlekken daarentegen gaven hem steeds een onafgebroken spectrum. 1)
Van hoe hooge waarde dit resultaat voor de sterrekunde is, laat zich gemakkelijk inzien. Het is toch duidelijk, dat de planetarische nevelvlekken niet meer als opeenhoopingen van sterren kunnen beschouwd worden. In plaats van als een gloeijend vast of vloeibaar lichaam, dat licht van elke breekbaarheid uitzendt door een dampkring heen, die een gedeelte daarvan absorbeert, zoo als de zon en de vaste sterren zich aan ons vertoonen, - moet men deze nevelvlekken, of ten minste hare lichtgevende oppervlakten, beschouwen als ontzettende massa's van gloeijende gassen of dampen. Hierdoor wordt de afwezigheid eener lichtende kern volkomen verklaard; want, al is de geheele massa van het gas lichtend, zoo moet toch het licht, dat door de gasdeeltjes onder de voor ons zigtbare oppervlakte wordt uitgezonden, door de gasdeeltjes aan die oppervlakte grootendeels geabsorbeerd worden,

{==285==} {>>pagina-aanduiding<<}
en daarom zien wij alleen de buitenste lichtende schaal. De geringe helderheid der nevelvlekken, in weerwil van den meetbaren hoek, waaronder zij zich meestal vertoonen, is voorts geheel in overeenstemming met de veel kleinere intensiteit van het licht, dat gloeijende gassen uitzenden, in vergelijking met dat, hetwelk door gloeijende vaste of druipend-vloeibare lichamen uitgezonden wordt.
Daargelaten nu, of men in die gasmassa's stikstof, waterstof en eene nog onbekende stof wil aannemen, als verzamelingen van sterren kan men ze niet langer beschouwen, en elke nevelvlek, welke een dergelijk spectrum geeft, bestaat alzoo werkelijk uit eene ontzettende, in gloeijing verkeerende nevelmassa. Het middel is dus gevonden, om door het spectrum te bepalen, of eene nevelvlek uit zulk eene nevelmassa bestaat, of dat zij slechts een nog onopgeloste sterrehoop is.

Zeer uitgebreid is alzoo het gebied waarop de spectraal-analyse hare toepassingen vindt. Hoeveelheden stof, wier kleinheid ons begrip te boven gaat, doet zij ons met ontwijfelbare zekerheid vinden, - en de gesteldheid der verst verwijderde hemellichamen, die voor altijd met een ondoordringbaren sluijer voor het sterfelijk oog scheen omhuld te zijn, leert zij ons met eene hooge mate van waarschijnlijkheid kennen. Aangevangen met de voorwerpen, die zich onder het onmiddellijk bereik van den mensch bevinden, heeft zij hare magt uitgebreid tot aan de verste grenzen der zigtbare schepping.
Zutphen, Maart 1865.

NASCHRIFT. Het bovenstaande was reeds afgedrukt, toen ons eene waarneming van het spectrum eener komeet ter kennis kwam. Donati, de ontdekker der groote komeet, die in het najaar van 1858 zoo prachtig aan den hemel schitterde, heeft in het vorige jaar (in Julij 1864) het spectrum eener andere komeet waargenomen, die tamelijk lichtzwak was. In dat spectrum zag hij drie lichte banden. De geringe lichtsterkte liet hem echter niet toe meerdere bijzonderheden waar te nemen, of de plaats dier banden met de lichte strepen der metalen te vergelijken.
Van hoe groot belang de waarneming der spectra van kometen is, laat zich gemakkelijk inzien; langs dezen weg zal welligt eenmaal de thans nog zoo raadselachtige natuur dezer hemellichamen aan het licht komen.






{==286==} {>>pagina-aanduiding<<}

De drie heroën der Duitsche letterkunde.

Door C.P. Tiele.

I. Gotthold Ephraim Lessing. 1)

Met nieuwjaar 1743 schreef een jongeheer van de Fürstenschule te Meiszen aan zijn zuster, eenige jaren ouder dan hij, een brief van den volgenden inhoud: ‘Ik heb wel aan u geschreven, doch gij hebt niet geantwoord. Ik moet dus denken, òf gij kunt niet schrijven, òf gij wilt niet schrijven. En bijna zou ik het eerste willen beweren. Evenwel, ik wil ook het andere gelooven: Gij wilt niet schrijven. Beide fouten zijn strafbaar. Ik kan maar niet inzien, hoe dit naast elkander kan staan: een redelijk mensch te zijn, redelijk te kunnen spreken, en evenwel niet te weten, hoe men een brief moet samenstellen. Schrijf zooals gij spreekt, en gij schrijft schoon. Evenwel: al had ook het tegendeel plaats; al kon men ook redelijk spreken doch niet redelijk schrijven, zoo zou dat voor u een nog grooter schande zijn, dat gij niet eens zooveel hadt geleerd. Gij zijt, wel is waar, uw leermeester zeer vroegtijdig ontloopen, en reeds in uw twaalfde jaar hieldt gij het voor een schande, iets meer te leeren. Maar wie weet wat de grootste schande is? Op zijn twaalfde jaar nog iets te leeren,

{==287==} {>>pagina-aanduiding<<}
dan wel op zijn achttiende of negentiende jaar nog geen brief te kunnen schrijven. Schrijf toch, en ontneem mij deze valsche meening van u. In 't voorbijgaan moet ik toch ook het nieuwe jaar gedenken. Bijna iedereen wenscht te dezer tijd iets goeds. Wat zal ik u echter wenschen? Ik moet wel iets bijzonders hebben. Ik wensch dat u uw gansche Mammon ontstolen worde! Wellicht zou u dat meer van nut zijn, dan wanneer iemand voor uw nieuwejaar uw geldbuidel met eenige honderden dukaten vermeerderde. Vaarwel, ik ben uw trouwe broeder,
G.E. Lessing.’

Niemand zal loochenen, dat deze brief een gedenkstuk van pedanterie mag genoemd worden. Indien deze veertienjarige zijn eigen les heeft opgevolgd, om te schrijven zooals hij sprak, en hij werkelijk zijn negentienjarige zuster ook mondeling op dezen toon onderhouden heeft, dan zal hij destijds min of meer onverdragelijk zijn geweest. Wij kunnen dan ook zeer goed begrijpen dat dezelfde knaap, negen jaren vroeger reeds, toen de een of andere saksische van der Helst uit die dagen zijn portret zou schilderen, volstandig weigerde met een vogelkooi naast zich te worden afgebeeld, en vorderde, dat de kunstenaar hem met een grooten hoop boeken zou omringen. Evenmin verwondert ons, dat de Conrector der genoemde school een jongeren broeder van onzen Gotthold later vermaande, om wel zoo ijverig, doch niet zoo ‘naseweis’ als zijn broeder te zijn. Maar niet licht zou iemand, die niets meer van dezen jeugdigen briefschrijver wist, vermoeden, dat dezelfde waanwijze jongen later de vrijste van alle duitsche geesten, de ongedwongenste van alle duitsche prozaschrijvers, de aartsvijand van alle pedanterie - voegen wij er bij, de beminnelijkste mensch en de zelfverloochenendste van alle broeders geworden is. Ook heeft zuster Justine, aan wie hij nu toewenscht dat al haar Mammon haar ontstolen worde, later van broeder Gotthold menig tiental dukaten ontvangen, terwijl hijzelf in bittere zorgen verkeerde.
Het is niet onaardig om na te gaan, hoe deze verandering bij Lessing aanvankelijk plaatshad. De geheele wereld bijkans werd destijds door de roede der pedanterie geregeerd, en droeg een zware, statige pruik. Doch nergens had die pruik allen geest, alle levendigheid, alle humor en Witz zoozeer uitgedoofd en verstikt als in het weleer zoo vrije Germanje. Duitschland was

{==288==} {>>pagina-aanduiding<<}
het ware vaderland der pedanterie geworden. En wederom nergens kon zich die verwaandheid zoo in al haar liefelijke eigenschappen ontwikkelen, als in de geleerde en letterkundige wereld. Daar vormde zij geen menschen, geen mannen der wetenschap, geen denkers, maar een soort van klassieke monsters, apen van Cicero en napraters van Aristoteles. Daar vulde zij haar slachtoffers op met slecht grieksch, of vergaf ze met sierlijk latijn. Het was beneden de waardigheid van een geleerde om duitsch te schrijven. Die zich echter zooverre vergat, dat hij zijn moedertaal boven die van Latium verkoos, moest vooral zorgen elegant duitsch te schrijven: te weten met veel latijnsche uitgangen en wendingen, die dan ook door den druk zorgvuldig van het oorspronkelijke duitsche woord onderscheiden werden. Zoo stond de eene helft der woorden met duitsche, de andere met romeinsche letters gedrukt. Dit staaltje alleen zou genoeg zijn, om den geest van dien tijd te kenschetsen. En zoo we nu den aangehaalden brief in dit licht beschouwen, dan beginnen wij te vermoeden, dat hij in die eeuw van pedanterie wel als een toonbeeld van losheid kon gelden; en dat een knaap, die zulk zuiver duitsch schreef op een school waar geen duitsch onderwezen werd, wel eenigen aanleg had, om een sieraad der duitsche letterkunde te worden.
Daartoe was echter meer noodig dan de aanleg alleen. Reeds op de school te Meiszen begon Lessing te gevoelen, dat hij op weg was, gelijk hij zelf zegt, een ‘gründlicher Pedant’ te worden, en schreef hij de schets voor een blijspel, dat eerst twee jaar later door hem werd uitgewerkt, en dat, onder den titel van ‘de jonge Geleerde,’ al de zwakheden en dwaasheden van deze menschensoort op geestige wijs bespot. ‘Het waren, zegt hij, de eenige gekken, die ik destijds kende, want onder dat ongedierte was ik opgegroeid.’ Doch eerst in Leipzig, aan de hoogeschool, werden hem geheelenal de oogen geopend. Ook daar begroef hij zich eerst in zijn boeken, en werkte op zijn zolderkamertje met dezelfde rustelooze vlijt als op de kloosterschool. Maar dat duurde niet lang. Leipzig was in 1746 een klein Parijs, een der voornaamste middelpunten van het duitsche leven. In handel, wetenschap en letteren stond het aan de spits, en in beschaving en gezellig verkeer behoefde het nog niet eens te wedijveren met Berlijn, en had het op germaanschen bodem zijns gelijke niet. De jonge boekworm was te midden

{==289==} {>>pagina-aanduiding<<}
van dit alles nog als een vreemdeling. Doch eindelijk, hoe het kwam, weet ik niet - eindelijk drong het verleidend gedruis van dit wakkere leven ook door zijn dakvenster heen, en lokte hem naar buiten. Hij waagde zich in de Leipziger wereld. Helaas! welk een wreede proef moest hij daar doorstaan. Hoe linksch was hij, hoe ongeschikt, hoe onhandig, hoe onwetend in al de gebruiken der wereld. Men lachte om de boerschheid van den predikantszoon uit de provincie, die blijkbaar met zijn houding verlegen was, en niet minder verlegen werd, toen hij zelf bemerkte hoe belachelijk men hem vond. Wat zou hij doen? Een dubbel harnas van verwaandheid en zelf behagen aantrekken, om zich althans een houding te geven? Maar hij was reeds ten halve genezen. Troost zoeken in zijn kwartijnen? Maar hij begon reeds in te zien, dat ‘de boeken hem wel geleerd, maar niet tot een mensch konden maken.’ Hij deed wijzer. Hij leerde dansen en schermen, en ging naar de Komedie. Van dien oogenblik begon er een ander leven voor hem. De Grieken en Romeinen werden ter zijde gezet. In plaats van latijnsche verhandelingen schreef hij nu anakreontische verzen, en blijspelen, waarvan er zelfs een met goed geluk werd gespeeld. In plaats van met drooge kamergeleerden verkeerde hij nu met jonge letterkundigen, en - met tooneelspelers. En toen het blijspel: ‘de jonge geleerde,’ was opgevoerd en hartelijk toegejuicht, werd de Kerstkoek van moeder Lessing in dit ergerlijke gezelschap opgegeten, om dat heuglijk feit te vieren. Zelfs werden er te dien dage op het zolderkamertje eenige flesschen goeden Rhijnschen ontkurkt.
Men kan zich de ergernis van den waardigen Pastor primarius te Kamenz, den vader van onzen Gotthold Ephraïm, en bovenal van diens gade, de trouwe maar bekrompene moeder verbeelden, toen het gerucht van deze zoogenaamde uitspattingen, niet weinig vergroot, het ouderlijk huis bereikte. En hoe zijn contubernaal, de eerzame Fischer, die geen zaligheid kende buiten grieksch en latijn, en de duitsche letterkunde als een uitvinding van den Satan beschouwde, hoe Fischer er over dacht, wij behoeven het ons niet te verbeelden. Jaren later gloeide hij nog van verontwaardiging, zoo dikwijls hij er aan dacht, en als rector der Thomasschool te Leipzig plag hij zijn leerlingen op het afschrikkend voorbeeld van den verloren Lessing te wijzen. Rochlitz, die reeds op Fischer's school den aanleg verried, om tot dezelfde misdrijven als Lessing te vervallen en een duitsch schrijver te worden: zooals

{==290==} {>>pagina-aanduiding<<}
hij dan ook werkelijk geworden is, - Rochlitz herinnerde zich zeer goed de ernstige toespraak, die de rector toen tegen hem hield. Zij is te karakteristiek - ook voor de kennis van onzen held, - om haar niet uit te schrijven. ‘Ik wil niet vragen,’ zoo luidde deze Philippica, voor wier echtheid ik evenwel niet insta, ‘ik wil niet vragen of je reeds op ernstiger studiën je hebt toegelegd, Rochlitz! - maar hebt je 't niet gedaan, doe het dan nu, en laat je redden van 't verderf; want daarheen leidt het toch. En dat smart me nog te meer, omdat ik bij zulke vergrijpen altijd aan een exempel denken moet, aan een exempel uit mijn jeugd, dat me nog heden door de ziel gaat. Ik wil het je vertellen. Toen ik van Koburg hier op de universiteit kwam, ging ik met iemand samenwonen, die al een jaar studeerde, een kind van deftige luî, predikantszoon uit de Lausitz. We woonden in de Burgstrasze, daarboven in de oude Baderei. Wat had God dien mensch een gaven geschonken! Wat kende die een grieksch en een latijn! We gebruikten Ernesti, die toen beroemd was, scilicet, dien gebruikten wij niet allebeî. Voor ons genoegen begonnen wij dadelijk Thucydides te lezen. Wat had er van dien mensch kunnen worden! Maar hij had ook zulk een neiging! Hij had al vroeger veel duitsch gelezen, thans gewende hij zich ook duitsch te schrijven, en maakte zelfs duitsche verzen. Nu ging het al verder en verder, en er was geen houden meer aan. Hij was mijn beste vriend, hij was mijn eenige op de gansche universiteit. Maar ik toog van hem vandaan, ik kon 't niet meê aanzien. Hij begon waarachtig komedies te schrijven! En nu - nu werd hij van lieverleê - ach! ik kan het niet zeggen. Vraag jij het aan de menschen die er verstand van hebben; de kerel heette Lessing.’
Zoo beschouwden betrekkingen en vrienden den jongen Lessing als verloren, sinds hij in de wereld verkeerde, met beaux-esprits en tooneelspelers omging, en komediën schreef. En hij was ook inderdaad verloren: van hun standpunt gezien. Want van nu af aan was hij voor geen geregelde betrekking meer geschikt. Het was te vreezen - en die vrees bleek niet ijdel te zijn - dat hij nooit zijn weg door de wereld zou maken. De droomen der moeder, die zich had voorgesteld, haar oudsten zoon eenmaal den kansel te zien betreden, ja, dat hij wellicht eens haar echtgenoot en haar vader in den rang van pastor primarius zou opvolgen, - die droomen waren in rook vervlogen. Gotthold

{==291==} {>>pagina-aanduiding<<}
maakte een preêk voor haar, en gaf haar die als een bewijs dat hij altijd nog prediker zou kunnen worden - indien hij slechts wilde. Het viel echter niet te ontkennen, dat de wil zwak en de troost schraal was. En zoo Fischer, zoo vader Lessing gehoopt hadden, dat een mensch van zooveel gaven, minstens een sieraad van de een of andere universiteit worden, en de gezonde overleveringen der klassieke geleerdheid zou voortplanten op het nageslacht, ook deze hoop was verijdeld. In plaats van een deftig professor, van een geëerbiedigd prediker, werd hij, - ja, wat werd hij? - een schrijver, een boekenmaker van beroep! In plaats van een gezeten, rustig, waardig en gelukkig leven, zou hij voortaan een zeer droevig leven lijden, een leven vol teleurstelling en miskenning, vernedering en verdriet, zou hij zwerven zonder doel en zonder rust, en zelfs geen rust vinden in het ellendige Wolfenbüttel, waar hij zich levend begroef en langzaam verkwijnde.
Ongetwijfeld kon de achttienjarige jongeling dat zelfs niet schemerachtig voorzien, en heeft hij zich andere beelden van de toekomst voorgespiegeld. Maar, indien hij het had kunnen voorzien, ik geloof dat hij zeer bepaald deze treurige bestemming zou hebben gekozen. Lessing heeft ten allen tijde een levendig bewustzijn van zijn roeping gehad. En geen pastor, geen professor, geen vakgeleerde, maar schrijver te worden, dat was zijn roeping. Ik weet wel dat op dit woord ‘roeping’ zeer veel wordt gezondigd. Er zijn jonge studenten in overvloed geweest, en ze zullen er nog wel zijn, die het veel gemakkelijker en aangenamer vinden, versjes of novellen voor het een of ander maandschrift samen te stellen, dan collegie te houden of in hun vak te studeeren; en zeker zouden de meesten wijzer doen zich eenvoudig bij het laatste te houden, en het eerste na te laten. Doch er is tusschen Lessing en den grooten hoop van dit ijdel gebroedsel een aanmerkelijk verschil. Zij verbeelden zich geniën te wezen; Lessing verbeeldde het zich niet, maar hij was het. Hij voelde dat ieder vak, dat elke betrekking die al zijn krachten vereischte, een belemmering was voor zijn geest, een hinderpaal voor zijn vrije ontwikkeling, een band, dien hij zichzelf niet aanleggen mocht. Het ging hem als Hans Sachs in Göthe's bekend gedicht:

Er fühlt, dasz er eine kleine Welt 
In seinem Gehirne brütend hält, 
Dasz die fängt an zu wirken und zu leben, 
Dasz er sie gerne möcht' von sich geben. 


{==292==} {>>pagina-aanduiding<<}

En zoo hij die kleine wereld in zijn geest zou van zich geven, dan had hij voor alles behoefte aan vrijheid. Wij kunnen niet wraken, dat hij zich die veroverde, al druiste het tegen veler wenschen en verwachtingen in. Door zijn moedig besluit ging Lessing verloren voor de luthersche gemeente van Kamenz en de universiteit van Leipzig, doch werd hij voor Duitschland, wij mogen zeggen voor de menschheid gewonnen.
Dan, in stede van de handelwijs van den jeugdigen dichter te verdedigen, moest ik haar veeleer doen kennen als een daad van grooten, zedelijken moed en van historische beteekenis. Dat was zij werkelijk. Het beduidt weinig, zoo een Franschman van talent zich uitsluitend aan de letterkunde wijdt. Hij heeft talrijke voorgangers en lotgenooten. Het is in Frankrijk een betrekking, en wat meer is, geen verachte betrekking, homme de lettres te zijn. Maar in Duitschland, en in Duitschland meer dan honderd jaren geleden? Men had er zelfs geen letterkunde, of althans niets wat dien naam verdiende te dragen. Er waren geleerden, die voor geleerden schreven. Er waren poëten van hoogstens den derden rang en daarbeneden, die kreupele rijmen samenstelden voor het volk, dat wil zeggen: het gepeupel. En de fabelen van Professor Gellert werden als meesterstukken beschouwd, die zelfs een europesche vermaardheid erlangden. Overigens was alles fransch en van de franschen nagebootst. Ja, de toestand der duitsche letteren was zoo erbarmelijk, zoo ruw en smakeloos, dat Gottsched, een zeer middelmatig man overigens, niets beters wist te doen, dan haar in het keurslijf der fransche literatuur te wringen, - en haar daarmeê voor zijn tijd een wezenlijke weldaad bewees. Was het wonder, dat de besten zelfs wanhoopten aan de mogelijkheid eener duitsche letterkunde, en dat deze wanhoop een man van smaak en geest zooals Frederik den Groote in de armen van Voltaire en Maupertuis voerde? Zeker niet. Maar wel bewonderen wij den moedigen jongeling, die, nog geen twintig jaren oud, zulk een vast geloof had in deze schijnbaar verlorene zaak, dat hij besloot er zijn geheele leven en al zijn kracht aan te wijden. Hij heeft zijn loon geoogst. Het heeft hem niet gelukkig gemaakt en bij zijn leven minder lauweren doen oogsten, dan indien hij de geleerde wereld door bondige verhandelingen in ciceroniaansch latijn verbaasd had. Maar zijn doel heeft hij bereikt. Hij heeft beproefd aan Duitschland
een nationale letterkunde te

{==293==} {>>pagina-aanduiding<<}
geven, en hij heeft het gedaan; hij is de eerste geweest, die den duitschen geest van zijn kluisters bevrijdde en naar alle zijden nieuwe banen opende; de eerste, niet de minste van een groot en edel geslacht.
Ik heb eenigen tijd bij Lessings eerste ontwikkeling stilgestaan. En inderdaad, zijn karakter en beteekenis zijn niet te begrijpen, zoo men die ontwikkeling niet kent. Want men meene niet, dat onze jonge letterkundige nu, als zooveel anderen, alle geleerdheid en alle wetenschappelijke vorming over boord heeft geworpen, om louter een schitterend, maar oppervlakkig literaat te worden. Verre van daar. De ernstige studiegeest, die hij zich op de school te Meiszen had aangewend, verliet hem nimmer. Zijn gansche leven door behield hij een neiging voor geleerde onderzoekingen, de dorste en bijzonderste niet uitgesloten. Maar nimmer gaf hij aan die neiging toe, ten koste van zijn roeping als leermeester van zijn volk, als schrijver. De vrucht van ieder geleerd onderzoek was een populair, voor elken beschaafde verstaanbaar, en zelfs boeiend geschrift. Lessings rijke geest vereenigde twee eigenschappen, die maar zelden tegelijk worden aangetroffen - ik bedoel niet, degelijkheid van inhoud en losheid van vorm; want velen hebben die met hem gemeen - maar ik bedoel het taai geduld en de scherpzinnigheid van den wetenschappelijken vorscher, en de zienersblik, de bezieling van den dichter.
Men heeft dikwijls gevraagd, wat Lessing eigenlijk was, tot welk vak van letterkunde hij eigenlijk behoorde. En men heeft verschillend geantwoord. Hij is een kritikus, zeide de een, veel meer kritikus dan dichter. Hij is vooral stylist, meende een ander. Neen, aestheticus, riep een derde. Ons behoort hij, beweerden de theologen, het nieuwe leven in onze wetenschap is van hem uitgegaan. En nu onlangs heeft een overigens zeer verdienstelijk letterkundig geschiedschrijver (Julian Schmidt) trachten uit te maken, dat Lessing vóór alles dramatisch dichter was, en dat hij dit was, niet alleen in zijn drama's, maar ook in zijn kritische, ja zelfs in zijn theologische werken. Het is zeer vernuftig opgemerkt, en er ligt zeker veel waarheid in, - en toch, geeft het Lessing zeker nog niet wat hem toekomt. O, blind en kleinzielig geslacht! Wilt gij dezen reus met uw gebrekkigen, bekrompen maatstaf gaan meten? Hij past niet in een van die hokjes, waarin gij de wereld des geestes verdeeld hebt. Kritikus? Zeker was hij het, in merg en been, onbe-
{==294==} {>>pagina-aanduiding<<}
driegelijk fijn en onverbiddelijk streng: maar een van die weinige kritici, die ook weten het beter te maken. Stylist? Geen Duitscher heeft ooit proza geschreven als het zijne. Aestheticus? Voor alle tijden heeft hij met verwonderlijke scherpzinnigheid de grenzen tusschen poëzij en schilderkunst afgebakend. Theoloog? Hij was, een eeuw geleden, menig theoloog van onze dagen verre vooruit. Dramatisch dichter? Hij heeft het duitsche drama geschapen. Wij zeggen met den eerlijken Fischer uit de Burgstrasze: ‘Was hatte Gott dem Menschen für Gaben gegeben!’ Hij had niet één talent, maar een legioen. Ik wil gelooven dat het niet gelukt, hem in een van uw enge rubriekjes te rangschikken. Geef hem een plaats alleen, met de edelsten en de grootsten uit alle natiën en eeuwen. Lessing was hij, gelijk Göthe Göthe was, gelijk Huig de Groot Huig de Groot, gelijk
Sokrates Sokrates, een van die heroën, die geen anderen naam kunnen dragen dan hun eigen naam.
Het is dus volkomen nutteloos om te vragen, of Lessing meer aanleg bezat tot kritiek, dan wel tot dramatische dichtkunst, dan wel tot iets anders. Talentvolle menschen moge men rangschikken naar hun eigenaardig talent, naar datgene waardoor zij zich onderscheiden, geniën zijn voor dergelijke klassificaties niet vatbaar. Hun aanleg is rijk en veelzijdig genoeg, om in alles te kunnen uitmunten, om des noods op elk gebied des geestes iets groots tot stand te brengen. Naar welke zijde die aanleg zich ontwikkelen zal, dat hangt van de verschillende levensomstandigheden af, waarin zij geplaatst worden, van den tijd waartoe zij behooren, van het volk waaronder zij verkeeren. Wat zij zijn, dat is een vraag die eerst door ernstige studie uit hun werken afgeleid, en niet naar de titels of den aard dier werken rechtstreeks kan worden beantwoord. Wat er van hen wordt, dat is iets bijkomends, iets toevalligs, iets dat - in zekeren zin - ook anders had kunnen wezen, en dat niet uit hun aanleg of aard, maar slechts uit hun levensloop verklaard kan worden.
Niemand is er, van wien dat meer geldt, dan van Lessing. Bij niemand is de letterkundige loopbaan zoo getrouw een afspiegeling van zijn uiterlijk lot. Bij niemand zijn de ontwikkeling van zijn geest en de geschiedenis van zijn leven zoo innig dooreengeweven als bij hem. Daar liggen zijn werken voor u. Welk een bonte verscheidenheid bij een betrekkelijk niet zoo uitgestrekten omvang! Vanwaar die verscheidenheid? vraagt gij.

{==295==} {>>pagina-aanduiding<<}
‘Hoe kon één man zich niet alleen in zoo verschillende streken van het gebied des geestes gemakkelijk bewegen, maar zich ook t'huis gevoelen, maar meester zijn in elk?’ En het antwoord is: Dat hij overal meester was, spruit voort uit de macht en den rijkdom van zijn genie. Doch dat hij zich op zoo verschillend gebied heeft bewogen, is het gevolg van zijn zwervend en afwisselend leven. Want wat hij was, was hij niet ten halve, maar geheel. Waar hij verkeerde, daar leefde hij zich in. Waar hij arbeidde, al was het tijdelijk in een beperkten kring, daar werkte de geheele Lessing, met al zijn reuzenkracht. Op de school te Meiszen, waar men, volkomen afgescheiden van de buitenwereld, geheel en al in Latium en Griekenland werd verplaatst, daar woonde hij ook met zijn geest onverdeeld in de oudheid, daar deed hij alles wat men er deed met zulk een ernst en ijver, dat hij nooit iets anders scheen te zullen worden dan een geleerd philoloog. Hij komt te Leipzig; hij bezoekt het tooneel, en een geheel nieuwe wereld gaat hem open. De gedachte aan een nationaal tooneel rijst hem voor den geest. En aanstonds slaat hij de handen aan het werk. Hij doet wat hij kan, en hetgeen de achttienjarige jongeling voortbrengt, hoe gebrekkig ook, is reeds beter, staat reeds hooger dan alles wat zijn voorgangers of tijdgenooten in Duitschland ooit oorspronkelijks lieten opvoeren. De schouwburg is hem nu alles. Hij denkt aan niets dan aan blijspelen, en waagt het reeds drama's te ontwerpen. Het voortreffelijke spel en het edele karakter van de talentvolle Frau Neuber heeft hem in zulk een geestdrift ontstoken, dat hij zelfs niet afkeerig is van het denkbeeld, om als tooneelspeler op te treden. In elk geval is hij nu tooneelschrijver, dramatisch dichter - voor goed. Neen, niet voor goed. De poging van Frau Neuber mislukt. De troep wordt ontbonden, en ook Lessing verlaat Leipzig. Na eenige wisselingen komt hij te Berlijn. Berlijn heeft een fransch theater
en een fransche opera, maar geen duitschen schouwburg, tenzij dat men een houten loods waar een rondreizend gezelschap nu en dan eenige voorstellingen gaf dien eernaam wil toekennen. Hier verkeert Lessing dan ook in een anderen kring. Onder de Berlijnsche literaten met wie hij omgaat heerscht een kritische geest - Lessing wordt kritikus, en een zoodanig kritikus, dat hij al zijn mededingers al spoedig in de schaduw stelt. Zal dit nu voortaan zijn levensbestemming zijn?....Op zekeren dag is Lessing verdwenen, niemand zijner vrienden, zelfs

{==296==} {>>pagina-aanduiding<<}
Mozes Mendelssohn niet, niemand weet waarheen. Trouwens dat was zoo zijn gewoonte; hij was tegen afscheidnemen niet wèl bestand. Maar zeker waren de Berlijnsche vrienden niet weinig verwonderd, en sommigen zelfs niet weinig verontwaardigd, toen zij vernamen, dat hij te Breslau was, in het hoofdkwartier van generaal Tauenzien, en niet meer of minder dan secretaris van dien bevelhebber zelf. Een Lessing onder dappere maar ruwe soldaten! Een Lessing in het kampementsleven! Nu was het niet vader Lessing die hem verloren gaf, want veeleer verheugde zich deze over de vaste, en gelijk hij meende winstgevende betrekking die de zwerver eindelijk had aangenomen. Nu waren het de letterkundige vrienden, die niet meer aan zijn toekomst geloofden. Wat moest er van hem worden in dat wilde leven vol afleiding en verstrooijing? En dat hij ook daaraan deelnam, deelnam met al het vuur van zijn vurigen geest, het was maar al te waar. Wat moest er van hem worden? Lessing antwoordde met den Laokoön in 't licht te geven en de Minna von Barnhelm te schrijven; den Laokoön, dat meesterstuk van aesthetiek, de Minna von Barnhelm, het eerste nationale duitsche blijspel, geheel gegrepen uit dat woelige leven, waarvan hij getuige was geweest; beide de vrucht van de onbezorgdheid waarin hij te Breslau kon leven, en het laatste van de nieuwe ervaringen die hij daar vergaderd had. Doch nu ook is het, als heeft hij te Breslau niets meer te doen. Hij rekent zijn taak daar volbracht, en legt zijn betrekking neder, zij zou hem nu een hindernis zijn geworden. En hij is weêr de oude vogel op het dak, vrij maar arm; nochtans vol vertrouwen, dat God de vogelen spijzigt. Zulk een ‘Flickstein’, zooals hij zich schertsend noemde, zou hier of daar altijd wel een plaatsje vinden, en was overal te gebruiken. Zoo was het ook. Kort daarna vinden wij hem in Hamburg. Men zal er een nationaal tooneel oprichten. De beste stukken van duitsche dichters zal men er
opvoeren. De beste spelers zullen er vereenigd worden. Het zal onder Lessings leiding staan. De zaak was te schoon om te kunnen gelukken. Na nog geen volle twee jaar een kwijnend bestaan te hebben voortgesleept, werd het nationaal tooneel te Hamburg opgeheven. Toch was de poging niet geheel zonder vrucht. De Hamburger Dramaturgie, een der onsterfelijke werken van onzen meester was er de schoone vrucht van. En hoe ernstig hij ook deze taak had opgevat; hoe hij ook aan haar wederom, zoolang zij hem

{==297==} {>>pagina-aanduiding<<}
was opgedragen, al de krachten van zijn geest had gewijd, dat kunnen de nauwgezette studiën getuigen, waarvan de Dramaturgie de onloochenbare blijken draagt. Eindelijk, de Dramaturg wordt Bibliothecaris. De regeerende Hertog van Brunswijk, een ijdel en inderdaad weinigbeduidend vorst, die zich echter vooral voor een man van smaak en beschermer van letteren en kunsten wil doen doorgaan, vindt daartoe geen beter middel, dan den beroemden naam van Lessing aan den zijnen te verbinden. Hij maakt hem Bibliothekaris te Wolfenbüttel. Wolfenbüttel nu is onder de onnoemelijke menigte van ellendige duitsche binnenstadjes een der ellendigste. Het is dood, en het was honderd jaar geleden al dood. Men leeft er niet, men vegeteert er. Ook is de post van Bibliothecaris niet de geschiktste tot verheffing des geestes - vooral niet wanneer die zoo slecht beloond wordt, dat hij met drukkende geldzorgen gepaard gaat. Doch Lessing laat zich bewegen. Hij heeft uitzicht, om verbonden te worden met Eva König, de edele vrouw, die hem geheel waardig is; en om dat uitzicht verwezenlijkt te zien, moet hij gevestigd zijn. Maar nu beschouwt hij dan ook deze betrekking niet als een sinecuur. Nu is hij dan ook Bibliothecaris, en houdt hij zich ijverig bezig met het opdelven en in het licht zenden van de, inderdaad niet geringe, schatten die de Wolfenbüttler Bibliotheek bevat. Dat noodzaakt hem (voor den Berengarius van Tours) tot de dorste en scherpzinnigste dogmatische en kerkhistorische onderzoekingen; dat wikkelt hem (door de Fragmenten van Reimarus) in een hevigen theologischen strijd. Maar hij deinst voor beide niet terug. Ook is hij in beide meester. Het droogste onderwerp wordt aantrekkelijk en boeiend zoodra het behandeld wordt door zijn pen. En een strijder zooals hij is er geen, tot aan de tanden gewapend, en onverzettelijk van moed. Intusschen geeft een halfgedwongen en daarom voor hem grootendeels onvruchtbare reis naar
Italië hem aanleiding tot een nieuw meesterstuk: de Emilia Galotti, wederom het eerste in zijn genre op den duitschen bodem. Het zijn vreeselijke jaren, die hij te Wolfenbüttel doorbrengt; zes jaren van afwachting en slingering, waarin allerlei hinderpalen zich tegen zijn vereeniging met Eva König verzetten; één jaar van huiselijk geluk, dat dan plotseling wordt afgebroken door den dood van vrouw en kind; en dan weder drie jaren van eenzaamheid, blindheid en ziekte. Maar in die jaren volgt het eene stoute werk op het andere. Het heeft

{==298==} {>>pagina-aanduiding<<}
den schijn alsof zijn geest nimmer helderder en vaardiger geweest is dan nu. De zwaarste slagen doen uit dit staal de schitterendste vonken spatten. En als hij eindelijk, met den voet reeds in 't graf, en na zijn tegenstanders onheelbare wonden te hebben toegebracht, al zijn krachten verzamelt tot een laatste, tot wellicht zijn grootste werk, dan schept hij nog den ‘Nathan de wijze,’ - den Nathan, waarin hij zich uit de twisten en woelingen der godgeleerdheid tot de sfeer der reine godsdienst verheft, en nog eens zijn ouden kansel, het tooneel, beklimt, om de groote leer der ware verdraagzaamheid te prediken aan zijn volk; waarin hij zichzelf geeft, met al zijn gaven, waarin hij geheel zijn edel gemoed heeft uitgestort; en die daarom zijn gansche werk waardig en heerlijk bekroont.
Dat is het, wat zulk een afwisselend leven van dezen genialen mensch gemaakt heeft. Zullen wij het betreuren, dat hem geen kalmer, rustiger lot beschoren was? Zullen wij zeggen: Wat zou er dan wel van hem geworden zijn? Indien hij al zijn krachten eens geheel en al aan één zaak had mogen besteden, indien een mensch met zulken geest begaafd, zich eens zijn gansche leven door had mogen wijden, bijvoorbeeld aan de dramatische poëzie, zou hij dan niet nog grooter geweest zijn, dan nu, zou hij dan niet nog heerlijker werken hebben voortgebracht? zou hij dan niet, meer dan Schiller, en in dit opzicht meer dan Göthe zelfs, zou hij niet de duitsche Shakespere geworden zijn? - Misschien. Al deze ‘indien's’ geven aanleiding tot schoone, doch onbewijsbare vermoedens. Men zou even goed de gissing kunnen wagen, welken preektrant hij zou gevolgd hebben, zoo hij het ideaal zijner moeder verwezentlijkt, en den toga aangetrokken had. Wat hij onder geheel andere omstandigheden geworden zou zijn, kunnen wij met geen zekerheid bepalen. Vermoeden kunnen wij, met eenigen grond, dat hij dan het drama tot zijn levensroeping zou hebben gekozen, want daarvan gaat hij uit, daartoe keert hij telkens, nog stervend zelfs, terug. Het drama is zijn eerste, trouwste, laatste liefde. Maar of hij dan in dat ééne vak die hoogte bereikt zou hebben, die hij nu, als beoefenaar van vele vakken innam, ik weet het niet, ik durf het betwijfelen. Versnippering, verdeeling van krachten is voor de meeste talenten noodlottig. Qui trop embrasse, mal étreint. Die meester wil zijn, en iets groots tot stand brengen in wat het ook zij, moet er zich meestal onvoorwaardelijk aan wijden. Dat bleek aan

{==299==} {>>pagina-aanduiding<<}
Schiller bij voorbeeld, die als dichter een eersten rang inneemt, maar als geschiedschrijver en vooral als novellist een zeer nederigen rang bekleedt. Doch, er zijn ook uitzonderingen op dien regel. Er zijn menschen, die, zoo zij zich tot één vak bepaald hadden, niet die machtige werking zouden teweeg brengen, als nu zij verscheidene omvatten. Het zijn de kritische geesten, de wetgevers, wijsgeerige wetgevers op het gebied van wetenschap of kunst, die met scherpen blik de gebreken van het oude, het bestaande onderscheiden, maar tegelijk het betere kunnen aanwijzen, en den weg tot een hoogere ontwikkeling openen. Bezitten zij nog daarenboven genoeg scheppende kracht, om niet slechts wetten voor te schrijven, maar zelven in het betere voor te gaan, dan worden zij de rechte hervormers, de rechte grondleggers van een nieuwe eeuw. Zulk een man was Gotthold Ephraim Lessing. Hij was juist geschapen voor zijn tijd, en zijn tijd voor hem. Dit onrustige leven was gemaakt voor dezen onrustigen geest, en deze onrustige geest voor dit onrustige leven. De wanstaltige, daarbij half in puin liggende gebouwen, waarvan hij zich omringd zag, moesten omgeworpen en weggeruimd worden, zou er iets kunnen verrijzen wat den naam van gebouw verdiende, en voldeed aan de eischen van kunst en smaak - en hij deed het; hij was de man voor dat werk. De nieuwe bouw moest aangevangen, ontwerpen en bestekken gemaakt en ook de grondslag zelf gelegd worden - hij deed ook dit: die na hem kwamen, en niet velen waren er machtiger dan hij, hebben slechts voortgebouwd op het fundament dat hij had gesticht. Op het rechte tijdstip is hij de rechte man geweest. Het Rijk der letterkunde was in Duitschland onder vreemde overheersching gebukt. Koning Voltaire heerschte er met nauwelijks minder beperkte macht dan in Frankrijk en stelde er, evenals in zijn vaderland, de wet. Met hem heulden de vorsten, en de letterkundigen die het grootste gezag hadden, waren zijn trawanten en navolgers.
Dat kon onze Lessing niet dulden. Hij ging uit, alleen met zijn goede kritische lans en zijn goeden moed, en door zijn genie heroverde hij het eene gewest na het ander. Overal, waar hij den voet zette, verjoeg hij de Franschen, en schafte hij de fransche wetten af; - aanvankelijk met hulp van engelsche bondgenooten, het is waar, doch niet om het fransche juk door de slaafsche navolging der Britten te vervangen; - overal, waar hij den voet zette, klaarde hij den bodem, gaf hij nieuwe, diepdoordachte, echt-nationale

{==300==} {>>pagina-aanduiding<<}
wetten, gaf hij den stoot tot een schoone, echt-nationale ontwikkeling, en riep hij nieuw leven te voorschijn. Wat, indien hij zich binnen een enkel gewest beperkt, en aan de ontwikkeling van dat ééne al zijn krachten gewijd had? De vreemde heerschappij zou het hem spoedig weêr hebben ontrukt. Hij rustte niet, hij mocht niet rusten, voordat de vijand het gansche gebied der vaderlandsche letterkunde ontruimd had. Metéénwoord, indien Lessing slechts een enkel vak van letterkunde had beoefend, hij zou wellicht iets schoons geleverd hebben, maar dat schoone zou op zichzelf hebben gestaan, en geen vrucht hebben gedragen bij het nageslacht. Nu is hij de ware hervormer geweest, niet revolutionair maar hervormer. Nu heeft hij den weg bereid voor Schiller en Göthe, voor Schleiermacher en Hase, voor Baur en Strausz, voor Rückert en Uhland. Hij heeft de spits afgebeten, en hun zoo de baan geopend, waarop zij hem volgen konden. Meer dan dichter is hij geweest - hij is de stichter der duitsche letterkunde geworden.

Ik kon slechts in 't algemeen op de groote beteekenis van Lessing wijzen. Het zou meer dan een enkel artikel vorderen, zoo ik thans al het gezegde nog in bijzonderheden wilde aantoonen. Het zou een volledige levensbeschrijving vereischen. Niet dat het nutteloos of overbodig zijn zou. Hoe gaarne schetste ik den kritikus, bij voorbeeld: voor mij het ideaal van den kritikus, zacht en toegevend voor den bescheiden aanvanger, maar onverbiddelijk streng voor opgeblazen domheid en wansmaak; niet blind voor het goede der mindere goden, maar ook door het genie der groote meesters niet verblind, en nimmer geneigd een enkelen grein wierooks te branden voor de valsche goden van 't publiek; met een scherp mes in de hand, maar met een geoefende hand om het scherpe mes te besturen. Ik wenschte dat ieder, die zich waagt aan het moeielijke werk der kritiek - en helaas! hoevelen wagen er zich aan met ongewasschen handen! - eerst de moeite nam om Lessing te bestudceren. Ik wenschte dat onze vaderlandsche kritiek met den gezonden geest van dezen Duitscher gedoopt werd. Maar dat Lessing kritikus was bij uitnemendheid wordt door niemand betwijfeld, dat hij de grootste kritikus der vorige eeuw, zoo niet van alle eeuwen was, door weinigen ontkend. Als aesthetikus, als wijsgeer en godgeleerde wordt hij door velen gewaardeerd. Ik wil hem daarom

{==301==} {>>pagina-aanduiding<<}
liever van een zijde doen kennen, die gewoonlijk niet zoo aanstonds in het oog valt. Ik wil van Lessing den dichter spreken.
Als dichter is Lessing het eigendom van allen. Zijn ook de meeste zijner werken, zelfs zijn gelegenheids- en strijd- en vlugschriften onsterfelijk, alleen zijn dichterlijke werken hebben een algemeen belang, en zullen, zoolang de duitsche taal wordt gekend en gelezen, hun waarde voor elken beschaafde behouden. En hij was dichter, deze Gotthold Ephraïm Lessing. Hij heeft er zelf wel eens aan getwijfeld, en in een oogenblik van mismoedigheid dien twijfel voor 't publiek uitgesproken. Maar op andere tijden was hij zich zijner gave zeer wel bewust. Zoo schrijft hij, na een hevige ziekte, aan zijn vriend, den dichter Ramler, o.a. het volgende:
‘Ik ben zoo tamelijk weêr hersteld, behalve dat ik nog dikwijls door duizelingen geplaagd word......Gelukkige ziekte! Uw liefde wenscht mij gezond, maar moesten dichters voor zich wel een athletische gezondheid wenschen? Zou een geringe graad van ongesteldheid voor fantazie en dichterlijke gewaarwording niet bevorderlijker zijn? De Horatiussen en de Ramlers wonen in zwakke lichamen; de gezonde Theophilussen (Döbbelin) en Lessings worden spelers en drinkers. Wensch mij dus gezond, lieve vriend! Maar zoo mogelijk met een kruisje gezond, met een kleinen doorn in 't vleesch, die den dichter van tijd tot tijd den vergankelijken mensch doet voelen, en hem herinnert, dat niet alle Tragici zooals Sophokles negentig jaar oud worden; maar dat, zoo ze 't al wierden, Sophokles ook bij de negentig treurspelen gemaakt heeft, en ik nog maar een enkel! Negentig treurspelen, plotseling overvalt mij een duizeling!’
In deze humoristische regels is blijkbaar wel zooveel ernst, dat de schrijver zich met kalme zelfbewustheid onder de dichters rangschikt; en benijders van zijn roem, die zich beijverden hem alle dichterlijke verdiensten te ontzeggen, hadden weinig recht zich daarbij op zijn eigen gezag te beroepen.
Trouwens, al had hijzelf standvastig volgehouden, dat hij geen dichter was, ik zou even standvastig het tegendeel beweeren. Niet, dat zijn verzen hem aanspraak op dien titel geven. Hij heeft in zijn jonge jaren werkelijk verzen geschreven, en ook zijn laatste werk, de Nathan, is een dramatisch gedicht. Maar de versificatie is niet de grootste verdienste van den Nathan, en zijn jongelingsgedichten, schoon zoo geheel verwerpelijk niet, zijn niet

{==302==} {>>pagina-aanduiding<<}
in staat om den dichterrang te verwerven. Maar een dichter is nog iets anders, dan een mensch die verzen maakt, en men kan oneindig meer dichter zijn in proza, dan in maat en rijm. Dat Lessing dichter was blijkt uit zijn stijl. ‘Zoo schreef hij dan dichterlijk proza?’ meesmuilt de een of andere kunstrechter. En ik antwoord: Ja! - Niet van dat dichterlijk proza, dat Kant later zoo juist als dolgeworden proza kenschetste; een proza, smeltend van overgevoeligheid en verdampend in valsche verhevenheid, in ons vaderland zoo fraai vertegenwoordigd door den gemoedelijken Rhijnvis Feith. Neen, een door en door gezond en mannelijk proza was het, verstandig en helder, doch niet plat of waterachtig, rijk aan beelden, gelijkenissen, allegoriën zelfs, daarbij vol dramatisch leven, verheffing en kracht. Hij noemt dit laatste zelf, in een zijner geschriften tegen Göze, een fout van zijn stijl, (Anti Göze. Zweiter. (4) 1778. WW. IX, 251 v.v.) een erfzonde van zijn stijl, welke deze van de dramatische werken behouden heeft, en hij vraagt den heer Hauptpastor vergeving voor deze zwakheid, die hem tot een tweede natuur is geworden.
‘Ieder mensch,’ schrijft hij, ‘heeft zijn eigen stijl, zoowel als zijn eigen neus, en het is noch aardig noch christelijk, een eerlijk man met zijn neus beet te hebben, al ware die ook nog zoo zonderling. Wat kan ik er aan doen, dat ik nu eenmaal geen anderen stijl heb? Dat hij niet gekunsteld is, daarvan ben ik mij bewust. Ook ben ik mij bewust, dat hij dan juist geneigd is de ongewoonste cascaden te maken, wanneer ik de zaak het rijpst overdacht heb.’
En zie! aanstonds nadat hij vergeving voor dit zoogenaamde gebrek verzocht heeft, vervalt hij weder tot de oude feil. Want een paar regels later heet het alweder: ‘Hoe belachelijk, om de diepte eener wond niet aan het scherpe, maar aan het blanke zwaard toe te schrijven! Hoe belachelijk dus ook, om de meerderheid, die de waarheid aan een tegenstander over ons verleent, aan diens verblindenden stijl toe te schrijven! Ik ken geen verblindenden stijl, die niet meer of minder zijn glans van de waarheid-zelf ontleent.’ Of het een gebrek is weet ik niet. Maar zoo het er een is, dan is het een gebrek van zijn dichterlijke natuur, een gebrek uit rijkdom en overvloed geboren.
En is het dit niet meê, wat nog heden aan zijn geschriften zulk een aantrekkingskracht meêdeelt, zulk een bekoring geeft, al boezemen de onderwerpen daarvan ons niet altijd meer een even groote belangstelling in? Twee voorbeelden slechts, twee

{==303==} {>>pagina-aanduiding<<}
uit vele. Ziethier, o.a. een hekeldicht, midden uit een theologisch strijdschrift.
‘O gij dwazen! die den stormwind gaarne uit de natuur verbannen zoudt, wijl hij een schip in het zand begraaft, en hier een ander op den rotsigen oever verplettert! - O, gij huichelaars! want wij kennen u. Niet om deze ongelukkige schepen is het u te doen, gij zoudt ze dan verzekerd hebben; 't is u enkel om uw eigen tuintje te doen, om uw eigen kleine geriefelijkheid, uw eigen klein genoegen. De booze stormwind! daar heeft hij het dak van uw koepel weggeslagen! daar de volle boomen te veel geschud; daar uw gansche kostbare oranjerie, in zeven aarden potten, omgeworpen. Wat gaat u aan, hoeveel goeds de stormwind anders in de natuur bevordert? Kon hij het ook niet bevorderen, zonder uw tuintje te schaden? Waarom blaast hij ook niet langs uw heining voorbij? Of neemt de wangen ten minste niet zoo vol, zoodra hij aan uw grenssteenen is gekomen?’
Wie deze zelfzuchtigen zijn, behoeft nauwelijks te worden gezegd; hun geslacht is nog heden niet uitgestorven. Maar om hen zoo te schetsen, moet men dichter zijn.
Niet minder geldt dat bij de volgende kenschetsing van zichzelf:
‘Ik ben,’ zoo roept hij uit, als men hem een partijhoofd genoemd heeft, ‘ik ben waarlijk geen reus, ik ben maar een molen. Daar sta ik, op mijn plaats geheel buiten het dorp op een zandheuvel alleen, en kom tot niemand, en help niemand, en laat mij door niemand helpen. Als ik iets heb om op mijn steenen te leggen, dan maal ik het af het mag zijn met welken wind het wil. Alle twee en dertig winden zijn mijn vrienden. Van den ganschen ruimen dampkring verlang ik geen vingerbreed meer, dan mijn wieken juist voor haar omloop behoeven. Men late haar dien omloop slechts vrij. Muggen kunnen daar tusschen door zwermen: maar moedwillige jongens moeten elkander niet ieder oogenblik daaronder door willen jagen; nog minder moet een hand ze willen tegenhouden, zoo die hand niet sterker is dan de wind, die mij drijft. Elk, dien mijn wieken meê in de lucht slingeren, heeft het aan zichzelf te wijten. Ook kan ik hem niet zachter nederzetten, dan hij valt.’
Het was hem niet mogelijk anders dan in deze beeldrijke taal te schrijven. Het dorste onderwerp, heb ik gezegd, werd onder zijn behandeling aanstonds bezield; zijn dichterlijke geest gaf er gloed en gestalte, gaf er leven aan. Hiervan nog één voorbeeld.

{==304==} {>>pagina-aanduiding<<}
Men was gewoon op boetedagen in de hamburgsche kerken, o.a. den toorn Gods over de heidenen af te smeeken. Een zekere pastor Alberti, Lessings vriend, had dit gebed weggelaten, tot groote ergernis van den steilen Lutheraan senior Göze. Lessing, die van weinig dingen een grooter afkeer had, dan van oppervlakkige ‘Aufklärerei’, nam het in den kring zijner vrienden meestal voor den oud-rechtzinnigen Göze op. Toen nu het genoemde gebed ter sprake kwam, vroeg men hem plagend, of hij het nu ook voor zijn vriend Göze zou opnemen. Tot aller verwondering nam hij de uitdaging aan. Ja, zeide hij, het gebod om den naaste lief te hebben als zichzelven, was zeer goed te vereenigen met de bede, dat God zijn toorn mocht uitstorten over degenen die het verdienen. Hij zon het bewijzen. En welk was het bewijs, dat hij weinige dagen later gaf? Een preek, die verloren is gegaan, doch wier strekking hij had samengevat in deze merkwaardige inleiding.
‘De overste Shandy,’ - waarom Lessing hem tot een Overste maakt, weet ik niet, doch waaraan de personen dezer korte vertelling ontleend zijn, weet ieder; - ‘de overste Shandy ging eens met zijn getrouwen Trim uit wandelen. Zij vonden aan den weg een mager mensch, in een geheel verscheurde fransche uniform, die op een kruk steunde omdat een zijner voeten verminkt was. Stilzwijgend, met neêrgeslagen oogen nam hij den hoed af, maar zijn kommervolle blik sprak voor hem. De Overste gaf hem eenige schellingen, ongeteld hoeveel. Trim haalde een penny uit zijn zak en zeî, terwijl hij dien gaf: French dog!
De Overste zweeg eenige sekonden, en zeide daarop, terwijl hij zich tot Trim wendde: ‘Trim, het is een mensch en geen hond!’
De fransche Invalide was hun nagehinkt. Op de woorden van den Overste gaf Trim nog een penny, en zeide andermaal: French dog!
‘En, Trim, deze mensch is soldaat!’ Trim zag hem strak in 't gezicht, gaf weder een penny en zeide: French dog!
‘En, Trim, hij is een dapper soldaat: gij ziet, hij heeft voor zijn vaderland gevochten en is zwaar verwond.’ Trim drukte hem de hand, terwijl hij hem nog een penny gaf en zeide: French dog!
‘En Trim, deze soldaat is een goed en ongelukkig echtgenoot, heeft een vrouw en vier jonge kinderen.’ Trim, met een traan in 't oog, gaf alles wat hij in den zak had, en zeide, een weinig zacht: French dog!

{==305==} {>>pagina-aanduiding<<}

Toen de Overste t' huis kwam, sprak hij met Yorick over dit voorval. Yorick zeide: ‘Het is duidelijk: Trim haat de gansche natie, die zijn vaderland vijandig is, maar hij kan elk bijzonder persoon van die natie liefhebben, wanneer die liefde waard is.’

Doch de dichterlijke aanleg, die zich in al zijn geschriften verraadt, hoe machtig ook en onmiskenbaar, zou hem op den naam van dichter nog geen recht kunnen geven. Gelukkig, dat hij andere aanspraken op den dichterrang kan laten gelden. Ik behoef de drie schoonste zijner scheppingen slechts te noemen: Minna von Barnhelm, Emilia Galotti, Nathan de wijze.
Over den Nathan schreef ik vroeger. Op de Minna von Barnhelm wil ik thans de aandacht vestigen.
Het is het eerste nationale duitsche blijspel, en het is steeds een model voor alle latere gebleven. Lessing deed hier een stouten greep; waarvan wij trouwens de stoutheid moeilijk meer kunnen waardeeren, zonder ons in dien tijd van geestelijke slavernij te verplaatsen. Ik heb reeds gezegd, hoe de Franschen de letterkunde van het gansche vasteland beheerschten. Zoo werden ook de wetten van het fransche tooneel, de beruchte drie eenheden met name, als wetten van den goeden smaak zelven beschouwd. Men weet hoe Voltaire over Shakespere en het engelsche drama dacht, en gelijk Voltaire dacht, dacht de wereld. Het middel, om zich van die slavernij los te maken, was gegeven: om zich aan 't gezag van Voltaire en de Franschen te ontrukken, behoefde men zich slechts onder de vaan van Shakespere te scharen, en het engelsche drama op duitschen bodem over te planten. Lessing had het gedaan. Hij had in de Dramaturgie Shakespere aan zijn landgenooten leeren kennen, en voor 't eerst de oogen geopend voor de onvergelijkbare schoonheden van dit reuzengenie. En door zijn Miss Sara Sampson had hij gepoogd aan het burgerlijk treurspel, dat toen in Engeland aan de orde was, in Duitschand het burgerrecht te verschaffen. Het was hem gelukt. Maar hijzelf zag in, dat zijn hulpmiddel slechts tijdelijk, slechts voorloopig was. Duitschland moest vrij worden; het moest zijn eigen drama hebben: een drama, vrij van de stijve conventie der Franschen, die niets anders was dan de vorm van het drama der ouden, waarvan zij den geest niet verstonden; maar ook geen slaafsche nabootsing van Shakespere, of van dat moraliseerende en pathetische, dat prekende en weenende drama,

{==306==} {>>pagina-aanduiding<<}
dat de zedekundige school van Richardson destijds in Engeland in de mode had gebracht; een drama echt-klassiek en echt-modern tegelijk. Daar was in de fransche, zoogenaamde classiciteit een zekere kuischheid, een zekere spaarzaamheid, een zekere eenvoud, die bij de engelsche dichters maar zelden werden gevonden; daar was bij de laatste leven, handeling, vrijheid en beweging. Deze beide elementen smolt Lessing samen tot - het is dikwijls een phrase, doch hier is het ten volle gemeend - tot een hoogere eenheid. Wat oppervlakkige beoordeelaars als het kenmerkende der tegenovergestelde richtingen beschouwd hadden, de veelszins willekeurige regels der Franschen, en het woelige spektakel der Engelschen; beide wierp hij als onwezenlijk weg. Maar hij behield, hij vereenigde wat in beide voortreffelijk was, wat het wezenlijke, het eeuwig ware van beide uitmaakte. Alles leeft in zijn stukken, vooral ook hier in zijn Minna. Er is gang in. Geen lange alleenspraken. Geen ‘dik opgesmeerde moraal.’ Geen vervelende bespiegelingen. De handeling is hoofdzaak, ontwikkelt zich natuurlijk, rust noch kwijnt, en komt tot de eenig mogelijke en noodzakelijke ontknooping, als vanzelf, dat is door de hoogste kunst. En welk een eenvoud tegelijk! Welk een eenheid, in den goeden zin des woords, niet eenheid van plaats of eenheid van tijd, maar eenheid van conceptie, van leidende gedachte, die het gansche stuk bezielt!
Nog in een ander opzicht waagde Lessing zich los te maken van de fransche traditie. Het gebruik bracht mede, dat de personen in de fransche Comedie, met statige grieksche namen werden aangeduid. Waren ze geen helden, of vorsten gelijk in de Tragedie, zoo verkregen ze door die klassieke namen voor 't minst iets deftigs, iets meer dan burgerlijks. Lessing had vroeger, o.a. in zijn Freigeist deze gewoonte gevolgd. In de Minna liet hij haar varen. Hier bracht hij - en 't was een waagstuk in zijn dagen - hier bracht hij Pruisen en Saksen, menschen met echte duitsche namen, menschen uit zijn eigen tijd op 't tooneel. De verandering was zeer gewichtig. Want zij betrof lang den vorm niet alleen. Wat waren die Orgons en Damis en Adrastes? Geen Grieken, maar ook geen Franschen; menschen uit geen enkele eeuw of natie; onpersoonlijke personen, maskers, domino's, schimmen. Ik ken hen niet, hoe zou ik ze liefhebben? Hoe zou ik iets voor hen gevoelen? Ze doen op mij dezelfde uitwerking als een schilderij, waarop de schilder zich beijverd had geen eiken en beuken en dennen, maar louter

{==307==} {>>pagina-aanduiding<<}
boomen te schilderen; want zij zijn ook menschen, die nergens t' huis behooren, louter menschen, dat wil zeggen louter abstracties. Dat geeft dan ook aan de fransche comedie iets kouds, iets levenloos, en aan de personen die er in voorkomen iets vreemds, dat zelfs de meesterlijke karakterteekening van een genie als Molière ons niet altijd geheel doet vergeten.
Nationaal was de Minna von Barnhelm in den edelsten, reinsten zin van het woord. Wat is nationaliteit? Is het dat dwaze, opgewonden patriotisme, dat met zijn luidruchtig getier de hartstochten van 't gemeen in beweging brengt? Is het dat blinde, zelfbehaaglijke patriotisme, dat de eigen natie als het uitverkoren volk, als de keur en kern van 't menschdom, het inbegrip aller deugden beschouwt, die chinesche vaderlandsliefde die louter op de ijdelheid werkt? Zoo dat de ware nationaliteit is, dan is Lessing's Minna zeker niet nationaal. Hier geen opgeschroefde uitboezemingen over duitsche eer en glorie. Hier geen mededeeling aan 't publiek, dat de duitsche natie de eerste der wereld is. Toen Lessing de Liederen van een pruissisch grenadier, voor den dichter Gleim uitgaf, had hij dit overdreven patriotisme daar reeds zorgvuldig uitgemonsterd; zou hij het hier dan zelf bij zijn volk pogen op te wekken? Zijn nationaliteit was van een ander gehalte. Liefde tot zijn volk was haar eenige bron. Kennis, ware kennis van zijn volk, in zijn deugden en zwakheden beide, dat was haar eerste vrucht. De Minna is nationaal, omdat ze ons Duitschers voorstelt, Duitschers vom echten Schrott und Korn, edele, dappere, trouwe, gemoedelijke, beminnelijke, ook dwaze en kleinzielige Duitschers; Duitschers, niet onnatuurlijk geïdealiseerd, niet bovenmenschelijk edelmoedig - zoo weinig overdreven zelfs, dat Lessings vriend Von Kleyst hem de middelen aan de hand deed, om ze nog iets edelmoediger te maken; - Duitschers zooals zij werkelijk zijn. Zelfs de held van den dag, de groote Frits, die aan het einde van den zevenjarigen oorlog juist het toppunt van zijn roem had bereikt, wordt niet verafgood, of bovenmatig geprezen. Maar met een enkelen trek wordt hij gekenschetst, dien echt koninklijken karaktertrek, dien zelfs zijn vijanden hem niet kunnen ontzeggen: ik bedoel zijn onkreukbare rechtvaardigheid, die hij ook hier den held van het stuk laat ondervinden. Daarenboven had de dichter
hier een groote moeilijkheid te overwinnen. De koning, dien hij meê om zijn wezenlijke grootheid van karakter bewon-
{==308==} {>>pagina-aanduiding<<}
derde, was de overwinnaar van Lessing's eigen landgenooten. De zevenjarige oorlog was een binnenlandsche krijg, waar Pruisen en Saksers tegenover elkander stonden. Met weêrzin hadden zich de laatsten aan hun overwinnaars onderworpen. De vrede was een besluit der vijandelijkheden, maar geen ware verzoening geweest. Moest dan een tooneelspel, uit dien tijd, uit diezelfde omstandigheden ontleend, niet noodzakelijk de Saksers mishagen, zoo het door Pruisen kon worden toegejuicht, of in Berlijn worden uitgefloten, zoo het in Leipzig met handgeklap werd ontvangen? Slechts een Lessing kou deze klip ontzeilen. Zijn held is een majoor in pruissische dienst, zijn heldin een beminnelijk saksisch meisje. En als de graaf Von Bruchsall, haar voogd, en een Sakser, zijn toestemming tot hun echtverbindtenis geeft, dan zegt hij, op Tellheim, den pruisischen majoor wijzende: ‘Ik ben anders jegens officieren van deze kleur juist niet zoo wèl gezind. Maar gij zijt een eerlijk man, Tellheim, en een eerlijk man mag steken in welk kleed hij wil, men moet hem liefhebben.’ Niet zonder doel had Lessing zijn Tellheim tot een Pruis, zijn Minna tot een Saksische gemaakt. Niet zonder doel liet hij een saksisch edelman zulke edele woorden spreken. Door beide wilde hij aan zijn landgenooten doen gevoelen, dat de veete moest worden geslecht, en de kleingeestige naijver tot een einde moest komen. ‘Lessing's Minna, zegt Göthe, moest dit figuurlijk bewerken. De bevalligheid en beminnenswaardigheid der saksische vrouwen overwint de waardigheid, de fierheid, de stijfhoofdigheid der Pruisen, en zoowel in de hoofdpersonen als in de ondergeschikte karakters wordt een gelukkige vereeniging van zonderlinge en tegenstrijdige bestanddeelen kunstmatig voorgesteld.’ Zulk een nationaliteit kon dus niemand kwetsen. Het eenige wat de
dichter zich veroorlooft is de bespotting van die fransche gelukzoekers, die reeds zooveel ellende over Duitschland gebracht hadden - en nog brengen zouden; en die in de Minna door den lichtzinnigen schurk Ricaut de la Marinière worden vertegenwoordigd.
Trouwens de duitsche filister wordt evenmin gespaard. Het is die meesterlijke type van den herbergier, den rechten aanbidder van den Mammon, kruipend beleefd jegens ieder van wien hij iets te vreezen, onbeschoft jegens ieder van wien hij niets meer te hopen heeft, daarenboven bezield met een bijgeloovige vrees voor de policie en een afgodische aanbidding van den Koning. Doch leeren wij hemzelf kennen.

{==309==} {>>pagina-aanduiding<<}

Minna von Barnhelm is met haar kamermeisje, Francisca, in den ‘Koning van Spanje’ afgestapt, en bewoont nu de vertrekken, waaruit de waard kort te voren den Majoor Tellheim verjaagd heeft, omdat hij slechts een afgedankt officier is, en wat lang crediet scheen te behoeven. Tellheim is de verloofde, dien Minna komt zoeken. Na eenige woordenwisseling begint de waard aldus:
‘Hierop kom ik al dadelijk (hij haalt een pen achter 't oor te voorschijn.)
Franciska. Nu?
De Waard. Zonder twijfel kent uw genade reeds de wijze verordeningen onzer policie?
Minna. Niet in 't minste, heer waard.....
W. Wij kasteleins hebben aanschrijving ontvangen, om geen vreemde, van welken stand of geslacht hij ook zij, 24 uren te huisvesten, zonder zijn naam, woonplaats, karakter, de zaken die hij hier heeft te doen, den vermoedelijken duur van zijn verblijf enzoovoorts, ter behoorlijker plaatse schriftelijk in te leveren.
M. Zeer wel.
W. Uwe genade zal zich alzoo laten welgevallen....(gaat naar een tafel en maakt zich gereed tot schrijven.)
M. Zeer gaarne. - Ik heet.....
W. Een klein oogenblik geduld! - (Hij schrijft) ‘Dato 22 Augustus d.l.j. alhier in den Koning van Spanje afgestapt’ - Nu uw naam, genadige Freule?
M. Freule Von Barnhelm.
W. (Schrijft) ‘Von Barnhelm’ - komend? Waarvandaan, genadige Freule?
M. Van mijn goederen uit Saksen.
W. (schrijft) ‘Goederen uit Saksen’ - Uit Saksen! Ei, ei, uit Saksen, genadige Freule? uit Saksen?
Fra. Nu? waarom niet? Het is toch hier te lande wel geen zonde, uit Saksen te komen?
W. Een zonde? Beware! dat zou wel een geheel nieuwe zonde zijn! - Uit Saksen alzoo? Ei, ei, uit Saksen! Dat lieve Saksen! - Maar heb ik niet mis, genadige Freule, Saksen is niet klein, en heeft verscheidene - hoe zal ik het noemen? - districten, provincies. - Onze policie is zeer nauwgezet, genadige Freule.
M. Ik begrijp u: Van mijn goederen uit Thuringen dus.
W. Uit Thuringen! Ja, dat is beter, genadige Freule, dat is nauwkeuriger. - (Schrijft en leest) ‘Freule Von Barnhelm,

{==310==} {>>pagina-aanduiding<<}
komende van haar goederen uit Thuringen, benevens een Kamervrouw en twee bedienden’.....
Fra. Een kamervrouw? dat moet ik wel zijn?
W. Ja, mijn lief kind.
Fra. Nu, heer waard! zoo zet gij in plaats van kamervrouw kamerjuffer. Ik hoor dat de policie zeer nauwgezet is; het mocht eens aanleiding tot misverstand geven, dat me later bij mijn verloving in moeilijkheden zou kunnen brengen. Want ik ben werkelijk nog juffer en heet Francisca; met den geslachtsnaam Willig; Francisca Willig. Ik ben ook uit Thuringen. Mijn vader was molenaar op een van de goederen der genadige Freule. Het heet Klein Rammsdorf. Thans heeft mijn broeder den molen. Ik kwam zeer jong op het hof, en werd met de genadige Freule opgevoed. We zijn van één leeftijd, aanstaande Lichtmis eenentwintig jaar. Ik heb alles geleerd, wat de genadige Freule geleerd heeft. Het zal mij aangenaam zijn, als de policie mij recht kent.
W. Goed, mijn schoon kind; dat wil ik voor verdere navragen opteekenen. - Maar nu nog, genadige Freule, uw bezigheden alhier?
M. Mijn bezigheden?
W. Zoekt uw genade iets bij des Konings Majesteit?
M. O neen!
W. Of bij onze hooge Rechtscollegiën?
M. Ook niet.
W. Of....
M. Neen, neen. Ik ben eenvoudig in mijn eigen aangelegenheden hier.
W. Heel goed, genadige Freule; maar hoe heeten die eigen aangelegenheden?
M. Zij heeten...Francisca, ik geloof, dat wij uitgehoord worden.
Fr. Heer Waard, de policie zal toch de geheimen eener dame niet verlangen te weten?
‘W. Zeer zeker, mijn schoon kind; de policie wil alles, alles weten; en bijzonder geheimen.’
Niet minder goed is het karakter van een ander der ondergeschikten geteekend, van Just, den eerlijken maar grommigen bediende van den majoor. Hoewel de majoor getracht heeft hem weg te zenden, omdat zijn beperkte omstandigheden hem niet langer veroorloven een bediende te houden, heeft hij geweigerd hem te verlaten. Francisca is hem niet zeer genegen. Hij is haar te

{==311==} {>>pagina-aanduiding<<}
strak en babbelt haar niet genoeg. Maar ze moet haar nieuwsgierigheid bevredigen, en maakt dus een praatje.
‘Fra. Zeg eens, nog een paar woorden. - Waar zijn toch de andere bedienden van den majoor?
J. De anderen? Hierheen, daarheen, overal heen!
F. Waar is Wilhelm?
J. De kamerdienaar? Dien laat de majoor reizen.
F. Zoo. En Philip, waar is die?
J. De jager? Dien heeft mijnheer aan een ander overgedaan.
F. Daar hij nu geen jacht meer heeft, zonder twijfel. - Maar Martin?
J. De koetsier? Die is uitgereden.
F. En Frits?
J. De looper! die is geävanceerd.
F. Waar waart jij dan, toen de majoor bij ons in Thuringen in winterkwartier lag? Je waart toch niet bij hem?
J. O ja, ik was rijknecht bij hem, maar ik lag in 't Lazareth.
F. Rijknecht? En nu ben je?
J. Alles in allen: kamerdienaar en jager, looper en rijknecht.
F. Ik moet zeggen! Zooveel goede, flinke kerels te laten gaan, en juist den allerslechtsten te houden! Ik zou toch wel eens willen weten, wat je heer aan je vindt!
J. Misschien vindt hij, dat ik een eerlijke kerel ben.
F. O, men is verbazend weinig, als men niets meer is, dan eerlijk. - Wilhelm was een ander mensch! - Uw heer laat hem reizen.
J. Ja hij laat hem - daar hij 't niet verhinderen kan.
F. Hoe?
J. O, Wilhelm zal op zijn reizen zeer goed voor den dag komen. Hij heeft mijnheers geheele garderobe meê.
F. Wat? Hij is er toch niet meê doorgegaan?
J. Dat kan men nu juist niet zeggen; maar toen we van Neurenburg weggingen, is hij ons daarmeê niet gevolgd.
F. O, de spitsboef!
J. Hij was een heel heer! Hij kon friseeren, en raseeren, en parleeren - en charmeeren - niet waar?
F. Althans had ik den jager niet weggedaan, als ik de majoor geweest was. Al kon hij hem dan niet als jager gebruiken, zoo was hij toch anders zulk een knappe jongen. - Aan wien heeft hij hem dan overgedaan?

{==312==} {>>pagina-aanduiding<<}

J. Aan den kommandant van Spandau.
F. Van de vesting? De jacht op wallen kan toch niet groot zijn.
J. O, Philip jaagt daar ook niet.
F. Wat doet hij dan? J. Hij kart. F. Hij kart?
J. Ja, maar slechts voor drie jaar. Hij maakte een klein complot onder de compagnie van den majoor, en wilde zes man door de voorposten brengen.
F. Ik sta verstomd, de booswicht!
J. O, het is een knappe kerel! Een jager! En schieten!
F. Goed, dat de majoor nog den braven koetsier heeft.
J. Heeft hij hem nog?
F. Ik geloof dat je gezegd hebt, dat Martin was uitgereden? Zoo zal hij toch wel terugkomen?
J. Denk je? F. Waar is hij dan heengereden?
J. Het gaat nu in de tiende week, dat hij met Mijnheers eenig en laatst rijpaard - naar het wed reed.
F. En is nog niet terug? O, het galgenbrok!
J. De brave koetsier kan wel in het wed verdronken zijn!
- Hij was een rechte koetsier - zoo een krijgt Mijnheer niet weêr.
F. Nu ben ik bang om van het avancement van den looper te hooren.
J. Neen, neen, daarmeê is 't in orde. Hij is trommelslager bij een regiment van 't garnizoen geworden.
F. Dacht ik het niet?
J. Frits verslingerde zich aan een liederlijk mensch, kwam 's nachts nooit naar huis, maakte op den naam van Mijnheer overal schulden en voerde duizend schandelijke streken uit. Kortom, de majoor zag, dat hij met alle geweld hooger wilde (pantomime van de galg) en bracht hem dus op den goeden weg.
F. O, de boef!
J. Maar een perfect looper was hij, dat is zeker. Als Mijnheer hem vijftig schreden vóór gaf, zoo kon hij hem met den besten renner niet inhalen. Frits daarentegen kan de galg wel duizend schreden voorgeven, en ik verwed er mijn leven onder, dat hij haar inhaalt. - Dat waren wel altegaâr uw goede vrienden, juffertje? Wilhelm en Philip, Martin en Frits? - Nu, Just recommandeert zich.’
Doch, ik mag niet te lang bij de ondergeschikte karakters stilstaan. Ik moet van de hoofdpersonen spreken, van den Ma-
{==313==} {>>pagina-aanduiding<<}
joor Von Tellheim en Minna Von Barnhelm - ‘les amans généreux,’ zooals de verminkte fransche vertaling van 't stuk ze noemde. De voorstelling van deze twee karakters verraadt een diepe studie van het menschelijk hart en een zeldzame kracht van dramatische conceptie.
De majoor Von Tellheim wint zich door zijn edel, open, mannelijk karakter aller harten. Zijn knecht, zijn voormalige wachtmeester, zijn verloofde aanbidden hem elk op hun bijzondere wijs. Hij is hun afgod, en ze zouden voor hem door het vuur gaan. Een geruimen tijd heeft de oorlog hem van zijn Minna gescheiden. Maar nu is hij ontslagen uit de dienst. Waarom keert hij niet naar Saksen terug, en laat hij haar in zulk een pijnlijke onzekerheid omtrent zijn persoon en zijn lot? Omdat hij ongelukkig is. Hij werd niet alleen afgedankt, maar men weigert ook hem een som, die hij aan de krijgskas voorschoot, terug te geven. Daarbij worden op zijn rekeningen allerlei aanmerkingen gemaakt, en werpt men een blaam op zijn karakter door zijn eerlijkheid te verdenken. Hij heeft besloten de hoofdstad niet te verlaten, voordat zijn zaak is uitgewezen, en men hem volle genoegdoening heeft verschaft. Ook wil hij zich zóó niet aan zijn verloofde opdringen. Aan den gelukkigen Tellheim, den man van eer schonk zij haar hand, de ongelukkige afgedankte officier met de twijfelachtige reputatie zal haar die belofte niet gaan herinneren.
Zij behoeft er trouwens niet aan herinnerd te worden. Reeds heeft zij een moedig besluit genomen. Met toestemming van haar voogd, die haar weldra volgen zal, gaat zijzelf den geliefde opsporen. Zij vindt hem. Maar zij vindt hem veranderd. Hij is koud en hoofsch. In 't eerste oogenblik ijlt hij op haar toe, en roept hij uit: ‘Mijne Minna!’ maar dadelijk houdt hij zich weêr in, en vraagt vergeving, dat hij de genadige freule zóó durft aanspreken. De genadige freule weet niet, wat zij hiervan moet denken. Het wordt haar spoedig verklaard. Tellheim ontslaat haar van haar woord. Hij zegt haar dat niet de Tellheim, die eens hopen mocht haar hand en hart niet onwaardig te worden, maar een geheel andere Tellheim voor haar staat, de afgedankte, wiens eer gekrenkt is, de ellendeling, de bedelaar.
‘Dat klinkt zeer tragisch,’ roept de jonkvrouw lachend uit. - ‘Maar, Mijnheer! tot dat ik dien gewezen Tellheim terugvind - ik ben nu eenmaal op de Tellheims verzot - moet

{==314==} {>>pagina-aanduiding<<}
deze tegenwoordige mij maar uit den nood helpen. - Uw hand, lieve bedelaar!’
Maar met scherts is het niet te winnen. Tellheims besluit staat vast. En met een bloedend hart rukt hij zich van haar los.
Intusschen biedt zich hem een middel aan om althans gedeeltelijk uit verlegenheid te geraken. 't Is reeds de tweede maal, maar van het eerste heeft hij geen gebruik gemaakt. De weduwe van een zijner wapenbroeders kwam hem een som gelds terugbrengen, die hij aan haar echtgenoot had geleend; maar hij veinsde van die schuld niets te weten, en weigerde iets aan te nemen. Nu echter is het zijn oude wachtmeester, die hem smeekt een sommetje, dat hij heeft opgespaard, van hem te willen leenen. Eerst heeft hij gepoogd den majoor diets te maken, dat hij de schuld van den gestorven officier namens diens weduwe komt afdoen; maar als dit leugentje mislukt, moet hij wel ronduit spreken. Het baat hem niet. De majoor wil niets van hem leenen, wanneer hij niet zeker weet, dat hij 't ooit zal kunnen teruggeven. Ten einde raad, grijpt Werner een laatste redmiddel aan.
‘Ik heb wel eens gedacht: hoe zal het met je gaan, Werner, als je oud wordt? Als je onbruikbaar, als je stuk gehouwen zijt? Als je niets meer bezit? Als je een bedelaar zult mogen worden? Maar dan dacht ik weêr: Neen, je zult geen bedelaar worden; je zult naar den majoor Tellheim gaan; die zal zijn laatsten penning met je deelen; die zal je tot je dood toe te eten geven; bij hem zal je als een eerlijke kerel kunnen sterven.
Tellheim grijpt Werners hand. ‘En kameraad! Denkt ge dat niet nog altijd.
Werner. Neen, dat denk ik niet meer. - Die van mij niets aannemen wil, als hij 't noodig heeft, en ik het bezit, die wil mij ook niets geven, als hij 't bezit en ik het noodig heb. - Maar 't is goed! (hij wil gaan).
Tellh. Mensch, maak me niet razend! Waar wilt ge heen? Als ik u nu op mijn eer verzeker, dat ik nog geld heb; als ik u op mijn eer beloof, dat ik het u zeggen zal als ik niets meer heb; dat gij de eerste en de eenige zijn zult, bij wien ik iets wil borgen: - zijt ge dan tevreden?
Werner. Moet ik niet? - Geef me de hand daarop, heer majoor.’
Twee opmerkingen in 't voorbijgaan. Vooreerst: De nation militaire heeft een zeker eergevoel uitgevonden, waarvan de voornaamste wet deze is, dat een soldaat die zich beleedigd voelt zijn eer

{==315==} {>>pagina-aanduiding<<}
niet kan redden, zonder een poging aan te wenden om zijn beleediger in koelen bloede en met voorbedachten rade neêr te schieten of zijn eigen leven te wagen in een nutteloozen strijd. Het eergevoel van Lessing's majoor is van eenigszins anderen aard. Het bestaat niet daarin, dat hij geen laagheid dulden wil, waarvoor alleen hij die haar pleegt verantwoordelijk is, maar daarin, dat hij geen laagheid doen wil. Het veroorlooft hem niet eens geld aan te nemen, wanneer hij niet weet hoe hij het ooit zal teruggeven. Ten andere doe ik de schoone gedachte opmerken, hier door onzen dichter uitgedrukt: dat de deugd aanstekelijk is. Edelmoedigheid maakt edelmoedigen. Von Tellheims onbaatzuchtige handelwijs lokt bij zijn vrienden en onderhoorigen even belangelooze handelingen uit. Beter kon Lessing zijn vertrouwen in den adel der menschelijke natuur niet uitdrukken.
Doch, keeren wij tot Minna terug. Het freuletje heeft intusschen een krijgslist bedacht, om haar weêrspannigen majoor te overwinnen. Zij laat het voorkomen, dat zijzelf ongelukkig is; dat zij aan haar liefde haar toekomst en haar vermogen heeft opgeofferd; dat ze den wil van haar oom en voogd heeft getrot seerd, om haar beloofde trouw niet te breken; kortom, dat zij nu even arm en ongelukkig is, als haar verloofde. De list gelukt. Nauwelijks heeft Tellheim dit vernomen, of hij verandert geheel. Haastig zoekt hij Werner, en vraagt nu om het eerst geweigerde geld. Aan zijn eer, aan zijn belangen denkt hij niet meer. Zijn Minna is ongelukkig, zij moet de zijne worden. De verstootene zal hij niet verstooten. Op hem heeft zij vertrouwd, en zij zal in hem een beschermer vinden. Hij keert terug; hij is de oude weêr; hij spreekt haar van zijn liefde, noemt haar bij haar naam; zij zijn weêr gelijk, niets staat hun verbintenis in den weg. Doch nu zijn de rollen verwisseld. Het freulctje betaalt hem nu met gelijke munt, en houdt zich alsof ze van zijn edelmoedigheid geen misbruik wil maken. Ook zijn ze nu niet meer gelijk, beweert ze. Want de belissing van den koning is gekomen, waarbij Tellheim in zijn eer en rechten hersteld, en hem zijn oude rang weêr wordt aangeboden. Neen, zij mag hem niet weêrhouden van zijn geluk. Een schitterende toekomst opent zich voor hem, en de arme freule zal hem niet in den weg staan. Zij geeft hem nu zijn woord terug.
De arme majoor is radeloos, en weet nauwelijks meer wat te antwoorden, want telkens wordt hij met zijn eigen wapenen

{==316==} {>>pagina-aanduiding<<}
geslagen. Eensklaps, daar gaat hem een licht op. Een vreeselijke gedachte dringt zich op aan zijn geest: zijn Minna is gekomen om met hem te breken. Zij heeft hem niet meer lief, en zoekt naar een voorwendsel, om zich van hem te ontslaan. De omstandigheid dat ze zijn ring, dien hij den kastelein tot pand had gegeven, van dezen heeft gekocht, bevestigt hem in dit vermoeden. De gewaande ontdekking maakt hem wanhopig.....En ziethier nu weder de hand van den meester. In welke hartverscheurende klachten, in welke brommende tirades zou een middelmatig auteur zijn held die wanhoop hebben doen lucht geven. Lessing schetst haar met een paar trekken, in een karakteristiek tooneel.
Werner treedt binnen met zijn geld.
‘W. Hier ben ik al, heer Majoor!
T. (zonder hem aan te zien). Wie begeert u?
W. Hier is geld, duizend pistolen!
T. Ik wil ze niet.
W. Morgen, heer Majoor! kunt gij nog over even zooveel beschikken.
T. Behoud uw geld!
W. Het is uw geld, heer Majoor! Ik geloof, dat gij niet ziet, met wien gij spreekt?
T. Weg daarmeê, zeg ik.
W. Wat scheelt u? Ik ben Werner.
T. Alle goedheid is veinzerij; alle dienstvaardigheid bedrog.
W. Ziet dat op mij?
T. Zooals je wilt.
W. Ik heb immers uw bevel slechts uitgevoerd.
T. Voer dan ook dit bevel uit, en pak u weg!
W. Heer Majoor! ik ben een mensch.
T. Dat is ook heel wat!
W. Die ook gal heeft....
T. Goed! gal is nog het beste wat wij hebben.
W. Ik bid u, heer Majoor...
T. Hoe dikwijls moet ik het u zeggen? Ik heb uw geld niet noodig!
W. (toornig, en terwijl hij den zak voor T's. voeten werpt) Nu, dan gebruike het wie wil!’
De greep is goed. De man, die te kiesch was, om de zelfopoffering van den nederigen vriend te gebruiken voordat hij haar dringend behoefde, de edelmoedige die alle edelmoedigheid

{==317==} {>>pagina-aanduiding<<}
zoo fijn gevoelde en zoo diep waardeerde, is hier zoo onedelmoedig, zoo wreed, dat hij zijn trouwen Werner, hoewel die gansch onschuldig is, zonder mededoogen krenkt - het was niet mogelijk de bitterheid zijner vertwijfeling scherper te doen uitkomen. Gelukkig, dat de aankomst van den baron Von Bruchsall, Minna's bloedverwant en pleegvader, den dichter gelegenheid geeft om aan deze vertwijfeling een einde te maken, het misverstand te doen ophouden, en het stuk tot een gelukkige ontknooping te brengen.

En wat is nu het geheim van die toovermacht, die dit stuk uitoefent op ieder die het leest of ziet, en waardoor het zelfs een man als Göthe tot in hoogen ouderdom nog steeds op nieuw boeide en verkwikte; een toovermacht trouwens waarvan mijn ruwe schets niet meer dan een flaauw denkbeeld kon geven? Wat is het geheim, waardoor het Lessing gelukte, ons, zonder teedere of hartstochtelijke tooneelen, zonder verliefde gesprekken, de vurigste, zelfopofferendste, doch ook reinste en minstzelfzuchtige liefde te doen aanschouwen? Ons, zonder zedekundige redeneeringen of langdradige vertoogen, wat goed en edel is te doen zien, en te doen liefhebben? Het geheim is geen ander dan dat van alle waarachtige, duurzame maeht op de harten der menschen uitgeoefend; een machtig karakter spreekt hier, en in de personen van zijn drama, bovenal in zijn held, leeft de geest van den dichter zelf. Zonder dat hij het wist heeft hij in den edelmoedigen Tellheim zichzelf weêrgegeven. Zoo was hij, zoo deed hij. Zoo vrij van alle baatzucht was hij ook, zijn gansche leven door.
Een bewijs uit vele. Als secretaris van Tauenzien was hij in de gelegenheid, om door gemakkelijke speculatie zich een groot vermogen te verwerven. Ieder weet hoe Frederik de Groote ten bate zijner schatkist de munt liet vervalschen, zoodat het goede geld een meer dan dubbele waarde ontving. Allen die bij de bron zaten, joden en christenen, zorgden wel, dat hun deze kans niet ontsnapte. Generaal Tauenzien, die tevens General-münzdirektor was, bracht een kapitaaltje van 150,000 thaler bijeen. Niemand zou Lessing verweten hebben, zoo hij voor zich de helft had vergaderd, en het zou hem geen moeite hebben gekost. Maar hij weigerde standvastig zich te verrijken met een enkelen pfennig die niet langs eerlijke wegen was verworven. Even belangeloos handelde hij, toen hem een kostbare verzameling gemmen ontstolen was, en degeen die haar van den dief had gekocht,

{==318==} {>>pagina-aanduiding<<}
hem die terug wilde zenden. Hij wilde er niet van hooren: de verzameling was hem geschonken, en de ander had er immers geld voor betaald. Doch wat spreek ik van enkele voorbeelden? Was hij, die elken thaler met zijn pen moest verdienen, en die dikwijls voor zijn meesterstukken, zooals de Minna von Barnhelm met niets dan wat handgeklap werd betaald, was hij niet zijn geheele leven door de toevlucht zijner geheele familie; in de eerste plaats van den waardigen Pastor primarius, die zijn jongere zonen nu en dan op kosten van den oudere liet studeeren, en tot zijn einde toe van die grommige zuster, wier scherpe verwijten hij met goudstukken betaalde? Is de edelmoedige wedstrijd tusschen Tellheim en Minna niet vele jaren later tusschen hem en Eva König herhaald, doch helaas! minder vrolijk geëindigd?
Ja, ook die vurige liefde, die hij voorstelt, was uit zijn eigen binnenste gegrepen. Zoo warm, zoo mannelijk, zoo trouw was ook zijn liefde, gelijk wij haar uit de brieven aan zijn verloofde kennen. Zij was zoo ernstig en diep, zij grensde zoozeer aan vereering, zij was hem zoo heilig, dat hij, ook van zijn bruid op dit punt niet de minste scherts gedoogde, en als zij hem bijvoorbeeld met een zijner vroegere gelieven die hij had ontmoet, of met een gewaanden medeminnaar plaagde, daarop nimmer antwoordde. Daarom, als zijn Eva hem, na een gelukkigen echt van een jaar, ontvallen is, heeft hij geen woorden meer, om zijn droefheid uit te drukken. Zij is te groot om in woorden te brengen. ‘Als ge’, zoo schrijft hij aan zijn broeder Carl, ‘als ge ze gekend hadt! Maar men zegt, het is niets dan eigen lof zijn vrouw te prijzen. Nu, goed, ik zeg niets van haar....Maar zoo gij haar gekend hadt!’ In dat herhaalde: Zoo gij ze gekend hadt! ligt zijn gansche gemoed.
Men zegge toch niet, gelijk zoo dikwijls gezegd en altijd weêr nagepraat is - men zegge niet: ‘Lessing was de verstandsman, de konde verstandsman; wat hem ontbrak was innigheid, was gemoed.’ Dweeperij en sentimentaliteit ontbraken hem zeker. Maar die hem koud noemt keut hem niet. Men zou even goed zijn geestelijken vader en voorganger Maarten Luther koud kunnen noemen. Die hem koud noemt, weet voorzeker niet, wat hij voor zijn vrienden geweest is; zijn vrienden, waarvan slechts twee misschien hem geheel waardig waren: zijn Mozes, het stille, bedeesde joodje, die eerst ontlook in de koesterende stralen van Lessing's machtig genie, en van wien deze, door hem aan zichzelf te ontdekken,

{==319==} {>>pagina-aanduiding<<}
een wijsgeer wist te maken en een bevallig auteur; en zijn Kleyst, de dichter en de edele held, dien hij zoo welsprekend betreurde. Niet in een lijkrede, trouwens, maar in een brief, die, als bewijsstuk hier nog een plaats moet vinden: ‘Ach, liefste vriend!’ zoo schrijft hij aan Gleim, ‘het is helaas waar. Hij is dood. Wij hebben hem gehad. Hij is in het huis en in de armen van professor Nicolai gestorven. Hij is bestendig, ook onder de grootste smarten, gelaten en vrolijk geweest....Mijn treurigheid over dit verlies is een zeer wilde treurigheid. Ik verlang wel is waar niet, dat de kogels een anderen weg zullen nemen, omdat een eerlijk man daar staat. Maar ik verlang dat de eerlijke man - ziet ge: dikwijls verleidt mij de smart om toornig te zijn op den man zelf, die er het voorwerp van is. Hij had reeds drie, vier wonden, waarom ging hij niet? Met minder en kleiner wonden hebben generaals zich teruggetrokken uit den strijd, en dat zonder schande. Hij heeft willen sterven. Vergeef mij, als ik hem te na spreek. Ja, men zegt, dat hij ook aan de laatste wond niet gestorven zou zijn; maar men heeft hem verzuimd. Verzuimd! Ik weet niet, tegen wien ik moet razen! De ellendigen, die hem verzuimd hebben! - Professor Nicolai heeft een lijkrede op hem gehouden; een ander, ik weet niet wie, heeft een treurdicht op hem gemaakt. Die moeten niet veel aan Kleyst verloren hebben, die daartoe thans in staat zijn. De professor wil zijn rede laten drukken, en zij is zoo ellendig! Ik weet zeker, dat Kleyst liever nog een wonde meer meê in 't graf zou hebben genomen, dan zich zulk tuig te laten nazwetsen. Heeft een professor wel een hart? Hij verlangt nu ook van mij en van Ramler verzen: om ze bij zijn rede te laten drukken. Als hij dat soms ook van u verlangd heeft en gij vervult zijn verlangen - beste Gleim, dat moet gij niet doen dat zult gij niet doen!’
Men ziet uit dit laatste, dat de letterkundige kritiek van Lessing niet minder uit zijn hart voortkwam, dan uit zijn hoofd.
En deze man, die zulk een renzengeest met zulk een karakter verbond, deze man, van wien de eenige, die hem in rijkdom van talenten overtrof, van wien een Göthe getuigen kon: Ein Mann wie Lessing that uns Noth, deun wo ist ein solcher Character?’ deze werd door de meerderheid zijner tijdgenooten met zulk een minachting en koelheid bejegend, dat hij de waardeering van zijn vrienden noodig had, om niet geheel mismoedig te worden, en aan Men-
{==320==} {>>pagina-aanduiding<<}
delssohn klaagde: ‘De koude, waarmeê de wereld zekere menschen pleegt te bejegenen, zoodat zij haar ook niets naar den zin kunnen maken, werkt, zoo niet doodend, nochtans verstijvend.’ Voor dezen man, die door zijn volk niet begrepen werd, had zelfs de groote Frederik, die hem had kunnen begrijpen, geen enkele van die gunsten over, waarmeê hij een genialen zwendelaar als Voltaire of belachelijke onbeduidendheden zooals Maupertuis overlaadde. Men liet hem over aan de genade van een ijdel vorst, den hertog van Brunswijk, die hem liet verhongeren, en van zijn moeilijke omstandigheden gebruik maakte, om hem allerhöchstgnädigst te vernederen en te vertrappen, of beloofde hem jaarwedden, zooals een zeker keurvorst, - 's menschen naam zullen wij niet noemen - jaarwedden waarvan hem nooit iets werd uitbetaald. Eenige jaren na zijn dood wisten de Brunswijkers zelfs zijn graf niet meer te vinden. En toen nog in onze dagen dat graf eindelijk door Dr. Karl Schiller, een man den naam van Schiller waardig, was ontdekt, toen weigerden dertig van de drie en dertig vorsten van Duitschland een bijdrage te geven voor het standbeeld, dat men daar voor hem wilde oprichten. Men heeft hem gedaan, gelijk de profeten, die vóór hem geweest waren.
Maar al blijven de vorsten van Duitschland aan hun doorluchtige tradities getrouw, het duitsche volk heeft de schuld zijner vaderen uitgewischt. Het weet nu zijn Lessing te waardeeren. Trouwens, het kon niet anders. Wat waarlijk groot is, wordt lang miskend, maar zegeviert in het laatst. Ook vrees ik niet, dat de hulde, die hem thans, ook in Engeland, ook in Nederland, wordt gebracht, zal verflaauwen. Zij zal toenemen veeleer. Hoe meer men hem leert kennen, hoe meer de schatten, die in zijn werken verborgen zijn, worden opgedolven, te krachtiger, te dieper zal zijn invloed worden. En wij mogen met een zijner levensbeschrijvers gerust dit woord van den dichter op hem toepassen:

Es wird die Spur von seinen Erdentagen 
Nicht in Aéonen untergehn. 






{==321==} {>>pagina-aanduiding<<}

Te Half-weg, in 1573.

Een fragment uit de kronijk der Kennemer vrijbuiters.

Door W.J. Hofdijk.

De doodslaap van den winter beheerschte met huiveringwekkende gestrengheid de natuur; maar de Noord-Hollandsche landschappen genoten er luttel de ruste van. Trouwens - al had men iets beters gehoopt - men had geen recht om iets beteŕs te verwachten: met flink en mannelijk gemoed had men opstand gezaaid - hoe kon er iets anders opwassen dan onrust.
Haarlem, by Staatschen gelijk by Spaanschen Noord-Hollands sluit- en hoeksteen zoowel als zijn sleutel geacht, zag zijn beleg in vollen gang, en de omstreken leden daar niet weinig last van: de jammerwolk, die boven de stad hing, strekte zijne schaduwe vrij verder uit.
Sonoy, 's Princen Goeverneur in dat gewest, liet geenszins na om het hem betrouwde gedeelte zoo mooglyk te vrijwaren. Tusschen Egmond en Alkmaar werd een verdedigingslijn geslagen, en de boeren van Schermer, Rijp en Graft moesten daar spitten en delven niet slechts, om schansen en wallen tegen den vijand op te werpen, maar zy moesten ook ‘victualiën en andere nootdruften’ aanvoeren. Toch bestond er gebrek aan een hoogst noodig oorlogs-middel: paarden. Daaglyks verscheen de vijandelyke ruiterij in de omliggende dorpen en voor de schansen, en er was geen middel om dat te keeren. De verbittering tegen Spanje - voorzeker een niet te miskennen zedelyke kracht - werd

{==322==} {>>pagina-aanduiding<<}
er des te grooter door, maar dat was niet altoos een genoegzame sterkte tegen stoffelyke overmacht.
Op den negentienden January 1573 wervelde op den hardbevrozen grond buiten Haarlem het stofzand omhoog; en voor den beangstigden omwoner, die hier of daar nog ter sluips en half verscholen een blik durfde wagen, bleek het als zekerheid, dat er zich weder een kleine wolk van den grooten orkaan had losgemaakt, en Kennemerland binnenstoof. Tot aan Uitgeest, toenmaals nog niet het liefelijk dorp der bloemen, maar toch reeds het derde hoofddorp van Kennemerland, en een der belangrijksten dier streek, dreunde het klepperend hoefgestamp. Het oostelyk palende meir, naar de Schermer strekkende, thands een ijsbaan, bood gewis aan menig-een de gelegenheid tot tijdige vlucht, maar zulks gelukte op verre na aan allen niet; zestig of zeventig boeren werden doodgeslagen, en boven hunne hoofden golfden de vlammen de woningen uit, want de vernielings-arbeid der Spaanschen ging zoowel te vuur als te zwaard.
De buit was te gemakkelyk bekomen, en te beteekenend van gehalte, dan dat ze der begeerigheid van den soldaat geen spoorslag in de lendenen zou zijn geweest. Noordwaart, verder het land in, rezen nog meer torenspitsen als lokkende bakens op. Voorzeker niet zonder inlichting omtrent de weerbaarheid dier streek, zaten de ruiters straks weder in den zadel, en wie het geflikker hunner blinkende helmen en kurassen naoogen mocht, zag dat het in de richting van Limmen verdween.
Dien dorpe, reeds beangstigd door den opwalmenden smook van het half in kolen liggende Uitgeest, die zoo somber tegen de strak-blaauwe lucht naar boven wolkte, trof weinig beter lot. Mocht het vrome geloof er nog de schimme des grooten Willebrords, den beschermheilige van het plaatsjen en patroon der kerk, aanroepen - de plonderzieke ruiter ging er even ruw te werk, en het nu nog meer van machtelooze woede dan van felle winterkoude sidderende Limmen hechtte een zegel te meer aan het handschrift der vervloeking die in Holland over den Spaanschen naam rondging.
's Konings Stadhouder Bossu werd er nog slechter gediend dan 's Princen Stadhouder Sonoy.
Verder dan tot Limmen door te dringen achtte de Spanjaard echter ongeraden, want Sonoys verdedigings-lijn strekte zich daar in de nabyheid, van het oosten naar het westen, uit. Het be-
{==323==} {>>pagina-aanduiding<<}
houd van buit en oorlogsroem, ook van den schrik voor de Spaansche vlag, eischte thands den terugtocht, die zonder hindernis kon worden bewerkstelligd over Buckum en Castrikum.
Het eerste, al bezat het een eigen kapelle, niet veel meer dan een gehucht aan het duin, armelyk, zooals de te midden van zandstreken gelegen plaatsen gemeenlyk zijn, en meer door schelpers dan door landbouwers bewoond, werd, ofschoon het als een eigendom der Benediktynen van Egmond aan den Bisschop van Haarlem behoorde, zoo min verschoond als de bloeiende dorpen: het roof-seizen maaide zelfs stoppelen wanneer er geene met airen gestopte halmen voorhanden waren.
Toen de plonderzucht er niets meer ter voldoening vinden kon, ging het langs de duinzijde en het Kleybroek naar Castrikum.
Zoo rustig stak daar de grijze Sint-Pancraeskerk haar rankgespitsten toren tegen den helderen winterhemel op; zoo rustig boden de lage stroo-daken daar rondom heen den boerschen gezinnen een koesterende beschutting; maar niet dan bittere verwarring moet er hebben geheerscht by die verschrikte dorpelingen, vluchtende of ter vlucht gereed, en met tranen en geklag huis en erf ontwijkende dat hun niet langer een veilig verblijf meer bood. Toen de hoefslag der paarden, en het gerammel van wapenrusting en geweer der ruiters eenmaal in het stille dorp vernomen werd, duurde het ook niet lang of de opslaande rook vermeldde hoe het plonderingswerk in vollen gang was, en boerderij en stulp den vratigen vlammen werden prijs gegeven.
Sint-Pancraes heiligdom bleef nochtans gespaard, alsof zijn oude tufsteen den vijand eerbied inboezemde; maar het stond daar weldra in sombere eenzaamheid, als in stillen rouw, te midden der zwarte aschhoopen van het vernielde ‘out en edel dorp’, ten deele overhuifd van de rekkende schaduwe der duinen door de dalende winterzon over de kille vlakte geworpen.
Daarna ging de rid der met rijken buit beladen ruiters naar de legerplaats voor Haarlem terug.
Noord-Holland trilde van wrevel, van woede, van wraakzucht; de Noord-Hollandsche Vrijbuiters, de Watergeuzen van het Y en van de Zaan, wel het meest. Die voormalige palingvisschers van Zaandam, die haringvisschers van Wormer en Jisp, die ventjagers van Westsauen, die boeren en visschers en vogelaars van ‘Crom menye, Crommenyerdijk, Knollendam, Wormerveer, Rijp, Graft Schermer, Schermerhorn, Akersloot, Uytgeest, Oostsanen en ook

{==324==} {>>pagina-aanduiding<<}
uyt andere plaetsen van Kennemerland en Waterland;’ die mannen, ‘die 't weynig agten ofse 't wonnen of verloren,’ meestal berooid en onthavend door de Spanjaarden of door den nood des tijds uit hun erf gestooten; die mannen, hoe verschillend van rang of stand, en hetzij ‘door noodt, ofte uyt wrake, ofte ten dienste van 't Vaderlandt,’ te wapen gevlogen, waren allen een in liefde voor de vrijheid, en in haat tegen ‘de gehatede Specken, die Duc d' Alva in 't land gevoerd, of die de zijde der selver gekozen hadde.’
Met hunne waterschepen, drijvers of kwakken, ventschuiten, en roeijachten beheerschten zy de stroomen en meiren van Kennemerland en Waterland niet slechts - zy beheerschten ook het Y, en weldra waagde Spanjaard noch Spaanschgezinde het om op dat gebied te verschijnen anders dan in grooten getale of goed versterkt, hoewel ook dit zelfs nog dikwerf van luttel bate bleek. Zelfs wanneer de winterstrengheid de golvende vlakte in een ijsveld herschiep, was hun dat geen beletsel: zy schoeiden zich de schaatsen onder den voet, en als gewiekte sperwers schoten zy dan op hun prooi los, doodende en buit grijpende, en in een oogenblik ook weer verdwenen.
Hun krijgsdosch was niet veel-eischend. Men hing zich een lang roer - somtijds twee - over den schouder; men gespte zich een houwer aan de zijde, en hechtte een of meer pistolen aan den lijfriem; men legde den verrejager - een polsstok, met een speerpunt aan het boveneinde - over den schouder, en daarmeê was de gantsche vrijbuitersrusting voltooid. Aldus zwaar gewapend genoeg tot een krachtigen aanval, en licht gewapend genoeg tot een vlugge beweging, begaven zy zich scheep om hunnen vijand te bespringen, of lagen in baai of kreek, tusschen de hooge rietbosschen en breedbladerige lischdodden, stil als waterhoenders en dodaarsen verscholen, op den loer, om den belager te belagen en hem den loef af te steken.
Als de voornaamsten dier Vrijbuiters worden vermeld: Joachim Kleynsorg, Hopman over een vendel soldaten, Kommandeur der Galeien, een man van een seer groote ervarenheyd in dien dele,’ en ‘daar in hy hem wel gekweten heeft;’ Govert 't Hoen van Westsanen, gemeenlyk 't Oude Hoen genaamd, ‘niet minder in kloekmoedigheyd’ dan de kommandeur, en van wien ‘de Historiën veel lofs verhalen;’ ‘Capiteyn Engel Lastpenning, van Crommenye;’ Albert 't Hoen, Goverts zoon en daarom 't Jonge Hoen geheeten, ‘die zijn vaders voetstappen navolgde,’ Goesinnen van

{==325==} {>>pagina-aanduiding<<}
Westsaneu; Claes Kees Symensen uit de Middel; Pieter Claessen Yperen, van Oostsanen, ‘wien sig ook in alle gelegentheyd dapper weerde’; Jan Walichs, Jan Dieuwers, en meer anderen. Onder de bewoners der westzijde van den Dam 1), door de benden van Bossu te vuur en te zwaard uit hunne bezittingen verjaagd, waren er van wie oude lieden in het begin der zeventiende eeuw nog wisten te verhalen hoe zy ‘tegens de Spanjaarden de felste roovers en yverigste vry-buiteren wierden.’
Zulken waren nu die mannen in Noord-Holland, die het meest trilden van wrevel, van woede, van wraakzucht. En onder hen het Oude Hoen, een man, als David, klein van gestalte - misschien ook rosch van aangezicht, wat ik niet weet, doch voorzeker bruin van vel - maar ook als David groot van moed, en die, met al het vuur dat blaakte in zijn stoute borst, hijgde naar de gelegenheid om den Spaanschen bedervers hunne treken betaald te zetten.
En die gelegenheid bleef niet al te lang uit.
Het was lentemaand geworden, maar nochtans hield de onverzettelijke winter zich staande, en rekte zich met scherpe vorst tot aan Paschen; toen kwam er ontlating, en straks ontwikkelde het jonge saizoen al zijn kracht in een fellen dooi.

De regen stroomde neer op 't pad. 
Tot modder weekte 't zand. 
't Was alles, alles, alles nat, 
Het water en het land. 
't Was of het Y geen zoom meer had, 
De murwe dijk geen kant. 
 
De boomen druppelden zich moe; 
De grond gaf 't drinken op; 
En wat men uit zag, waar of hoe - 
't Was regen, regen, af en toe, 
En alles glibbrig sop. 

In het leger rondom Haarlem, dat, door de strenge en langdurige koude niet minder dan door het Haarlemsch geweer, aanmerkelijk was gedund, werd naar geen weder gevraagd: iedere ledige plaats moest er steeds worden aangevuld; en even als de frissche luchtstroom naar een verdund en uitgedampt perk, zoo zakten onophoudelijk nieuwe benden naar het belegerings-terrein af.
Zoo was het dan ook op een triesten dag in de maand Maart,

{==326==} {>>pagina-aanduiding<<}
dat een bende Spaansche ruiters, ongeveer honderd vijf-en-twintig man sterk, van Amsterdam gekomen, over den Sparendammerdijk trok, langsaam en traag, naardien de hoeven hunner paarden kledderden in den tot pappigen modder geregenden kleibodem.
Geen vreeze voor eenigen aanval koesterende, goed gewapend als zy waren, strompelden zy voorwaart op het glibberig en verraderlyk pad, waarin hunne rossen somtijds tot aan de kniën wechzonken. Zy vloekten het onland, dat hun de dienst moeielyker maakte dan ooit of ergends te voren.
Nog weinige oogenblikken, en zy zouden het voor eens en voor altoos ondervinden, hoe het voor 't weelderige Zuiden een harde zake was om strijd te voeren tegen het schrale Noorden.
Zy gingen hun weg niet onbespied.
Het oude Hoen lag met zijn roeijacht op het Y. Achttien koppen telde zijn boord, terwijl hy stond en staarde naar honderd vijf-en-twintig ruiters, daar voorttrekkendc op den dijk.
Wat mag er op dat oogenblik in het hoofd des ouden Vrijbuiters zijn omgegaan? Die bende vernielen - dat tintelde hem wel uit het oog; maar het ontzachlyk verschil in aantal!
Het moet der moeite waardig zijn geweest om de beraadslaging in dat scheepjen aan te hooren! -
Moeizaam inmiddels door slijk en modder voortworstelende, hebben de in den zadel schuddende lanciers straks de grootste helft van den weg afgelegd. Zy naderen de plaats waar noordwaart de Y-golf tegen het paalwerk klotst dat er den dijk versterkt die aan de andere zijde onmiddelyk afglooit in de wateren der Spierinck meir. 1) Zy hadden, ingespannen als zy waren, er misschien naauwelyks blik voor hoe op eenigen afstand voor hen uit een roeijacht op den dijk aanhield, een luttel tal mannen - niet meer dan negen - aan wal zette, en nu weder langs hen heen oostwaart gleed. Ook toen die negen mannen, lange polsstokken in de hand, op den dijk stand hielden, en dien in zijn geheele breedte bezetteden, achtten de Spanjaarden dat geen onderwerp voor hun aandacht.
Maar eensklaps leggen negen goed-geladen roeren aan - en eer de doffe echo der knallende schoten over het Y vaart, is

{==327==} {>>pagina-aanduiding<<}
menige ruiter van zijn paard getuimeld, en wentelt bloedend in het slijk van den weg.
Een kreet van woede gaat onder de aldus overvallen bende op. Die mannen gevoelen terstond al het dreigende van hunnen toestand. In vollen ren met de gestrekte speer een aanval te doen, en aldus een geweldigen schok, een machtvernietigende opening in een vijandelijke bende te weeg te brengen - daarin ligt hun kracht; en die kracht is hier gebroken; de vlugge, lichtgewapende voetkuecht heeft hier ten eenenmale het voordeel boven den zwaar gewapenden ruiter. De betrekkelyk geringe som van sterkte der aanvallers wordt daardoor vertiendubbeld: negen mannen worden nu tnegentig, en de eerste gunstige uitslag voegt ernog een tiental by.
Bovendien zijn de scherp-gespitste verrejagers langer dan de speeren der lanciers, zoodat, nu de negen koene Vrijbuiters met hun geducht hoofdwapen tegen de voorste rij hunner vijanden indringen, dezen onwillekeurig aan den teugel rukken, en hunne spartelende en plonsende rossen tot deinzen dwingen. Die beweging deelt zich aan de gantsche bende meê, zonder de eerst aangevallenen te kunnen redden: krimpende onder de diepe doodelyke wonde, hun door den fellen stoot der Vrijbuiters toegebracht, zijn wederom een aantal lanciers uit den zadel gestort, en hun bloed vloeit met dat hunner reeds gevallen broederen door-een in het kille en graauwe slijk dat opspat onder de krampachtige vuistslagen der stervenden.
Maar ook de achterste rijen die, nood en dood slechts voor zich heen bespeurend, meenen te wenden, zien zich thands met dezelfde stoutmoedigheid verrast en besprongen door de andere Vrijbuiters, met het vaartuig achter hen geland, en als valken het oogenblik bespiedende waarop het hunne beurt zou zijn om toe te schieten. Negen rookende lonten doen uit even zooveel roeren het geperste kruit ontvlammen, en op het zelfde oogenblik toonen de ledige zadels en ruiterlooze rossen hoe goede scherpschutters de Vrijbuiters zijn. Trouwens - ook by mindere geoefendheid kon het doel niet worden gemist, of liever - verving het eene doel het andere in dien ordeloozen hoop van saamgepakte centauren.
't Hoen en zijne voormannen hebben van dit oogenblik gebruik gemaakt: de roeren zijn op nieuw geladen; en nu de achterwaart teruggedreven ruiterbende wederom heil zoekt in een voorwaartsche beweging, wordt zy nogmaals door de volle laag van het eerste negental Vrijbuiters gestuit. Eer de kruitdamp nog is opge-
{==328==} {>>pagina-aanduiding<<}
trokken in de dikke dompige lucht, zijn de vuurroeren over den schouder geworpen, en de zelfde vuist, die pas het doodelijk lood zoo snel wist te stieren, voert thands den verrejager nog moorddadiger, en dunt op vreeselijke wijze de onbandige gelederen, waar de meest radelooze verwarring hoe langer hoe meer de overhand neemt.
Want het zelfde bloedige spel wordt ook aan de andere zijde gespeeld.
Tusschen en over die hoop van strompelende maar niet langer beteugelde rossen en in doodstrijd stuiptrekkende krijgers, dringen de Vrijbuiters rusteloos heen, en op de steeds enger saamgedreven en immer smaller wordende bende aan. De paniek, die simoen des oorlogs, is nu eenmaal daar, en verlamt der ruiteren peezen; hun ‘Madre de Dio,’ hun ‘sant Jago’ hebben hen verlaten - en het ergste voor hen is dat zy dit gevoelen: zich enger aan-een sluitende, in plaats van zich moedig uit elkander te spreiden, en den dood te trotseeren man voor man, worden zy by den hoop geslacht, door lood en door staal - en eindelyk staan die achttien Vrijbuiters tegenover elkander, zonder een enkelen vijand tusschen zich, maar met honderd vijf-en-twintig verslagenen rondom zich heen.
Een luide jubelkreet schalt langs den drassigen dijk: een neep in het Spaansche harte, dat op dit oogenblik samenkrimpt van pijn; een stoot van kracht in het Hollandsch gemoed, dat aldus hoe langer hoe meer tot het bewustzijn van zijne zelfstandige sterkte komt.
Maar aan bespiegeling geeft het stoute kroost der Zaanlanden zich nu niet toe. Zooals die dooden daar door-een liggen, bieden hunne wapenen en kleederen, al zijn ze met slijk bemorst en doortrokken van bloed, een te verlokkende buit, dan dat de overwinnaars zich niet ten eerste zouden bezig houden met hen uit te schudden. Eene inderdaad afschuwelyke bezigheid, maar die by de Vrijbuiters geene weemoedige aandoeningen opwekt, veeleer de vreugde der overwinning vergroot; het zijn immers hunne vijanden en die des lands, die zy hebben geveld! Zy, die geplunderd worden, waren immers herwaart gekomen om te plunderen; en wie weet hoeveel goud uit Mechelen, uit Zutfen, uit Naarden hun reeds gegaan is door de vingeren, die nog kleven van het daarby vergoten bloed! Wat is niet onlangs, door hunne even bloedgierige makkers, uit Holland in het Spaansche nest gesleept!
Gespt af die wapenen! Rukt los die kleederen! Verzadigt de

{==329==} {>>pagina-aanduiding<<}
hand ten volle met wat voorraad zy vinden mag - ook de plondering is rechtmatige wraak!
En nog is de buit niet ten volle geoogst: nog is er voorraad van kostbaarheid, die een schat van zilver afwerpen zal. Hoe gloeiend de haat moge zijn, dien de Vrijbuiters aan Koning Filips toedragen - lief hebben zy hem toch, waar hij op een daalder gemunt staat.
Zilveren Filips-daalders?...Gouden rozenobels zelfs zullen op de Purmerender markt de hunnen worden, nog boven de kleederen en het wapentuig, indien zy thands de zaak maar goed overleggen. Dit laatste nu is hun vrij wel toebetrouwd, en hunne handeling op het oogenblik getuigt daarvan. Zy vangen de paarden der verslagen ruiters op; zy koppelen ze achter elkander, en zy begeven zich scheep om het Y over te steken. Langs het eilandjen Buytenheyning gaat de vaart noordwaart, en de te water gebrachte rossen zien zich gedwongen om hunne nieuwe meesters al zwemmende op den tocht te volgen.
En tusschen Y en Spierinck-meir verzamelen zich zwermen van raven. Krassende drijven zy een wijle op hunne hakerige zwarte wieken rondom, telkens den kop schuins gericht, en met gierig oog naar beneden starende. Maar allengs dalen en dalen zy, en strijken neder op de naakte lijken, die daar verstijven in het ronnende bloed, op den drassigen killen dijk; en hun naargeestig vreugdegekrijsch weergalmt er zoo lang in de mistige lucht, tot dat zy worden opgejaagd en verdreven door de komst van nieuwe Spaansche benden, die slechts tijdig genoeg verschijnen om de lijken hunner verslagen makkers ten minste een rustig graf te doen geven.
Maar aan de overzijde, aan den Westsaner Overtoom, in de herberg van Jan Slob, klonken andere tonen dan raafgekras. Daar waren de Vrijbuiters met de zegeteekenen hunner viktorie weder aan land gestapt, en lustig ging er de beker om, in de gelagkamer van den wakkeren waard, die, zelf eigenaar van acht of tien Vrijbuiters-vaartuigen, met niet weinig vrolijke verbazing het stoute feit uit den mond der roemzuchtige overwinnaars zelf vernam, en met hartelijken broederzin in hunne vreugde deelde.
Daar zal het wel dapper hebben geklonken met de niet minder spottende dan geestige woorden uit het ‘Geuse Liedtboeck:’

Ghy hoenderen, eenden, en duyven, 
Wilt u verblyden al: 
Den Vos, die op u plach te kluyven, 
Die leyt nu in een dal. 

{==330==} {>>pagina-aanduiding<<}

Opten weeh derf hy 't niet houwen: 
Dat heeft de Gans gedaen, 
Die brengt hem in 't benouwen, 
Met haer jongen, sonder waen, 
Die nu dapper broeden aen. 
 
De Vos die heeft so lange 
Gebruyckt alle sijn macht, 
De gansen opgehangen 
Al door des Wolves kracht. 
Maer nu comt de Gans met hoopen, 
Die dus lang heeft gebroet, 
Nu moet de Vos verloopen, 
Metten Wolf seer verwoet, 
Van de Gans al metter spoet.’ 

Varenslieden kennen wel de starren die zy tot hunne bakens aan den hemel hebben gemaakt; maar waren de Vrijbuiters tevens ook Astrologen geweest - zy hadden ongetwijfeld in de nieuwe ster, die sedert den achtsten November des vorigen jaars in Kasseopeia waargenomen was, hun geluksstar en die van Nederland gezien.
Thands echter verhief hun geest zich niet zoo hoog. Zy hielden zich meer by de laagte, op vasten bodem - en zy voeren er wèl by. Sinds pastoor Bernard Bernardi met zijn gantsche gemeente in het stedeken aan het ende der Purmer tot de Hervorming overging, was men daar hartig Prinsgezind, en den Spaanschen luttel genegen. Midden in het land der meiren gelegen, zag het stedeken er zijn handelszucht door den bezoekenden omwoner opgewekt, en vermeerderde er metter dag de gelegenheid om goed te markten. Paarden waren in Noord-Holland op dit oogenblik bovendien een gewild artikel: en zoo togen het Oude-Hoen en de zijnen naar Purmerende, dat mede niet weinig vrolyk werd over het kostelyk feit. En zy verwisselden er hunne buitgemaakte krijgsrossen tegen klinkende rozenobels en Filipsdaalders, van welke laatsten er voorzeker menig-een werd gebezigd om de gezondheid te drinken des Princen van Oranje, den redder des Vaderlands, wien men nimmer te getrouw dienen kon.





{==331==} {>>pagina-aanduiding<<}

Palaeontologische bijdragen.

Door Dr. T.C. Winkler.

I. De fossilenvoerende aardlagen.

‘Palaeontologische bijdragen,’ dat is de titel door de redactie gekozen voor eenige opstellen, die zij mij verzocht heeft voor de Vaderlandsche Letteroefeningen te schrijven. Ik heb die keus der redactie toegejuicht: losse bijdragen tot de kennis der wezens die eens de aarde hebben bevolkt, wensch ik den welwillenden lezer te leveren, niet eene aaneengeschakelde verhandeling over de palaeontologie. Ook geen stelselmatige beschouwing van de wetenschap der uitgestorven dieren en planten, geen handboek voor de beoefening der palaeontologie verwachte men hier: elders reeds heb ik getracht zoo iets te doen. Ik vooronderstel dat de lezer weet wat fossilen, petrefacten, versteeningen zijn, of hoe men ze wil noemen de bewerktuigde overblijfselen die in de lagen der aardkorst begraven liggen, en ons vertellen van tijden die voorbijgegaan zijn, jaren, eeuwen, myriaden van eeuwen lang verleden. Sommige groepen dier uitgestorven wezens zullen wij met eenige aandacht beschouwen, wij willen zien hoe zij voorkomen en wat zij ons leeren in betrekking tot de aardlagen waarin zij gevonden worden, in betrekking tot het ontstaan dier aardlagen. Wij willen opmerken wat zij ons vertellen van het

{==332==} {>>pagina-aanduiding<<}
leven op aarde in lang vervlogen tijden, wat zij ons leeren betreffende eene verandering van vormen, eene wijziging van soortvormen, eene uitsterving van oude, eeue ontkieming van nieuwe gedaanten waarin het leven zich vertoont. Doch wij kunnen dat niet doen zonder eenige voorafspraak; wij kunnen niet, gelijk men in het dagelijksch leven zegt, met de deur in het huis vallen; wij moeten vooraf ons oog vestigen op die gedeelten der aardkorst die de fossilen voor ons onderzoek bewaren; wij moeten een blik slaan op de wijze van vorming dier gesteenten - een geogenisch overzigt moet de inleiding zijn tot onze ‘palaeontologische bijdragen.’
Alles wat zich ontwikkelt, heeft een begin gehad. Wij zien dat er overal op en in de aarde ontwikkeling en verandering heerscht; door aardkunde en palaeontologie weten wij dat de aardbol in verschillende toestanden van ontwikkeling heeft verkeerd, en daaruit trekken wij het besluit: ook de aarde heeft een begin gehad: voor de aarde zoowel als voor de overige planeten die met haar om de zon wentelen, voor allen was er eenmaal een ‘in den beginne.’ Wanneer en hoe? Dat weten wij niet. Wij zullen het misschien ook nooit wetenschappelijk weten, want de feiten die wij waarnemen leeren ons wel wat ontwikkelen, maar leeren ons niet wat scheppen is. Slechts door redenering en besluiten zijn wij in staat ons eene voorstelling te vormen, niet van het begin maar wel van de langzame ontwikkeling van de aarde en het geheele wereldstelsel. De sterrekundige bespiedt het heirleger der ontelbare schitterende bollen der ruimte, hij meet en berekent de banen waarop zij rondwentelen. De groote hedendaagsche teleskopen trekken menige ster digt bij het oog van den sterrekundige, zoodat hij hare oppervlakte kan bestuderen. Wat vroeger voor het ongewapend oog als een nevel of als een lichtende vlek scheen, dat vertoont zich thans, door den teleskoop gezien, als een zonnestelsel. De polaroskoop verschaft ons kennis van het licht dat de sterren tot ons zenden; naauwkeurige berekeningen en metingen van de loopbanen aller planeten bevestigen wat de physische, mechanische en mathematische wetenschappen ons leeren omtrent aantrekking, beweging en traagheid; met het gewapend oog zien wij thans vroeger nooit vermoede verschijnselen aan het firmament - maar hoe eene ster, een wereld ontstaat, dat heeft nog niemand gezien.
Zoodra eene hypothese over lang verleden toestanden der

{==333==} {>>pagina-aanduiding<<}
aarde op willekeurige stellingen steunt en in tegenspraak is met de eigenschappen der dingen, zoo als wij die dagelijks kunnen waarnemen, moet zij verworpen worden. Droomen en bespiegelingen over het ontstaan van het zonnestelsel en van den aardbol kunnen ons niet dienen.
De wetten der natuur, die de wetenschap in de scheikunde, de physica en de mechanica zamenvat, en waarnaar de stof zich beweegt, zijn onveranderlijk: zoodra eene dier wetten vervalt, valt alles in puin. In zoover die grondwetten der natuur nagespoord en bekend zijn, mogen wij daaruit besluiten trekken als de volgende: De planeten wentelen rondom de zon. Zoowel de zon als de planeten wentelen in eene en de zelfde rigting om hare assen, en de rigting waarin de planeten loopen is voor allen de zelfde - wij besluiten daaruit dat al die ligchamen door eene en de zelfde oorzaak in beweging gekomen zijn, en van den beginne af bij elkander behooren, en dat geen van allen zonder de anderen bestaan kan. De aarde loopt op een elliptische baan rondom de zon, en daar de invloed der laatste de wisseling der jaargetijden op de eerste regelt, moet er, zoolang de aarde op die baan rondwentelt, steeds een verschil van warmte tusschen de polen en den equator bestaan hebben, met andere woorden: het klimaatverschil in de verschillende aardgordels is zoo oud als de aarde zelve. De maan loopt rondom de aarde, en uit het rondwentelen om de as der laatste, zoowel als uit den stand der maan ontstaan de dagelijks wederkeerende bewegingen der zee die wij eb en vloed noemen - zoolang de maan om de aarde draait en er water vloeit op de laatste, moet er ebbe en vloed geweest zijn. Kalkaarde bestaat overal, waar wij haar aantreffen, uit de zelfde hoeveelheden calcium en oxygenium. Zij verbindt of vereenigt zich met de zelfde hoeveelheid koolzuur, dit koolzuur kan door andere zuren verdrongen en vervangen worden, en dat gebeurt onder de zelfde omstandigheden steeds op de zelfde wijze. Daar er bij vele andere stoffen eene dergelijke standvastigheid van chemische eigenschappen bestaat, zoo als de ondervinding en waarneming ons leeren, mogen wij beweren dat al die stoffen, zoolang zij er zijn, altijd de zelfde kenmerken vertoond hebben, die wij thans waarnemen.
Zoodra wij ter ondersteuning van eene hypothese eene eigenschap der dingen, al is het slechts eene enkele, anders aannemen moeten als wij haar door waarneming hebben leeren kennen, dau

{==334==} {>>pagina-aanduiding<<}
is die hypothese valsch en moet zij verworpen worden. Onze kennis van de natuur is bij lange na nog niet zoo groot dat wij alle aardsche toestanden en betrekkingen kunnen verklaren. Wat er nog aan ontbreekt, moet door ons en onze nakomelingen worden aangevuld. Maar wij komen verder met eene bekentenis van onvermogen, wij doen beter met te zeggen: ‘dit of dat kan de wetenschap op haar tegenwoordig standpunt nog niet verklaren’ dan door het opwerpen van eene wel stout gedachte hypothese, maar die door slechts enkele waarnemingen zwak gesteund of zelfs wel op valsche grondslagen gebouwd wordt. Dit laatste verhindert het onbevooroordeelde onderzoek of maakt het moeijelijk. Het heeft wel iets aanlokkends voor hem die voor het eerst een onderzoek over het ontstaan der aarde begint, zoo maar in eens een theoretisch geheel gereed staand gebouw in eene hypothese te vinden, maar zijn blik wordt daardoor begrensd, zijne nasporingen worden van den beginne af eenzijdig, en zijn oordeel op den dwaalweg gevoerd.
Wij mogen dus de geschiedenis der aarde met geen mythen beginnen: wij zijn onbekwaam om de theorie die het zonnestelsel uit een draaijende nevelschijf laat ontstaan, te volgen, hoe geestig zij ook gedacht mag zijn: wij bekennen dat de tegenwoordige wetenschap der natuur ons zoowel over het ontstaan der stof als over dat van het zonnestelsel en van den aardbol volkomen in onzekerheid laat.
Wij kunnen derhalve het geschiedverhaal der aarde eerst beginnen met het ontstaan der eerste fossilenvoerende bezinksels, want van dien tijd af bezitten wij feiten, die ons aantoonen hoe de oppervlakte der aarde ontstaan is. En toch zijn ook hier de waarnemingen nog zeer schraal, zij zijn nog bij lange na niet voldoende om ons een klaar beeld te geven van een klein gedeelte der aarde, van Europa, hoeveel te minder nog om ons eene voorstelling van den ontwikkelingsgang des geheelen aardbols te verschaffen. Zoover als men door mijnen en boorgaten in de aardkorst gedrongen is, dat is omstreeks 1000 el of het vijfde gedeelte eener mijl, of nog niet eens het vierduizendste gedeelte van den halven diameter des aardbols, bestaat die korst uit gesteenten. In die gesteenten spelen zuurstof, silicium, aluminium, calcium, koolstof en waterstof de hoofdrol; op de tweede rei staan chloor, ijzer, magnesia, zwavel, kalium en natrium; op de derde en vierde de overige elementen. Zij vormen water, silicaten,

{==335==} {>>pagina-aanduiding<<}
koolzure en zwavelzure zouten, chloorverbindingen, zwavelmetalen en andere mineralen, die naar de wetten van scheikundige keurverwantschappen gerangschikt zijn, op elkander werken en elkander wederkeerig vervangen. Uit den strijd der stoffen onderling ontstaan steeds nieuwe verbindingen. Het elkander opvolgen der mineralen, de wijze waarop zij in den schoot der aarde met behulp van water, zuren, gassen, warmte, electriciteit en magnetismus, hare atomen anders rangschikkende, uit en door elkander ontstaan, is tot heden nog niet voldoende bekend. De studie der metamorphosen in de gesteenten staat nog steeds op een lagen trap, en kan nog niet tot grondslag dienen voor een deugdelijk stelsel, voor een goede metamorphosenleer, hoeveel te minder dus om daaruit besluiten te trekken ten opzigte van den oorspronkelijken toestand der aarde, of van het zonnestelsel. Wij staan hier slechts aan de poort der kennis, en de weg naar de waarheid is wel breed, maar moeijelijk.
De nasporingen en onderzoekingen van den geoloog leeren ons dat kristallijne gesteenten ontstaan kunnen door metamorphose van fossilenvoerende kalk, leem en zand; dat er in het binnenste van dier- en plantversteeningen watervrije silicaten, zoo als grenaat, feldspaat, hornblende en mica ontstaan kunnen, zonder dat de vormen dier organische overblijfselen veranderen; dat zelfs keiaarde, metaaloxyden en zwavelmetalen in de weefsels van bewerktuigde wezens kunnen dringen, en hunne oorspronkelijke stoffen geheel en al kunnen verdringen. En daaruit mogen wij afleiden dat zelfs zulke kristallijne silicaatgesteenten, die als de fondamenten voor de oudste bekende bezinksels dienen, ook voor veranderde, gemetamorphoseerde bezinksels gehouden mogen worden. En dat dit werkelijk zoo is, bewijzen ons de schoone ontdekkingen van den laatsten tijd in Noord-Amerika, waarover ik eenige weken geleden uitvoeriger gesproken heb dan hier gepast zou zijn, namelijk in ‘de Kronijk’ no. III, 1865.
Toen zich op de laurentiaansche gesteenten, die men tot voor korten tijd als niet fossilen-voerende beschouwd heeft, de lagen vormden die wij nu de silurische vorming noemen, toen die silurische bezinksels op den bodem der zee, op stranden en ondiepten en op koraalriffen bezonken, was dat gedeelte van het noordelijk halfrond, wat thans den naam van Europa en Noord-Amerika draagt, met eene zee bedekt waarin de Eozoön canadense leefde en misschien groote eilanden vormde, zoo als het koraal-
{==336==} {>>pagina-aanduiding<<}
diertje thans in onze hedendaagsche zeeën doet. Van die eilanden spoelde slijk, zand en grind in zee, zelfs landplanten kwamen daarmede in het zoute nat. Het vaste land dier tijden moet reeds uit zeer verschillende gesteenten bestaan hebben, want de bezinksels der silurische vorming zijn van zeer onderscheiden aard. Het zijn mica- of glimmer- en ijzerhoudende zandsteenen, grindbeddingen, leijen, koolhoudende gesteenten en kalkgesteenten, die niet uit een kalkslijk zijn ontstaan, maar door koraaldiertjes en schelpdieren zijn gevormd. Daar tusschen vinden wij vulkanische gesteenten, tuffen en lavaas die door vuurspuwende bergen uitgeworpen en tusschen de bezinksels uit de zee nedergelegd werden. Zelfs steenkoolbeddingen heeft men in de lagen van het silurische tijdvak gevonden, als bewijzen dat er ook toen reeds veen groeide op het vaste land, of ten minste in kuilen daarvan.
Al die toestanden zijn in vele opzigten aan die onzer dagen gelijk. Het meest en best onderzochte terrein der silurische vorming omvat de tusschen 65o en 35o noorder breedte liggende europesche en amerikaansche lagen. De zee waarin die lagen bezonken, is met de zee te vergelijken die thans op het zuidelijk halfrond Van Diemensland en Nieuw Zeeland omspoelt. Op die eilanden bestaat de flora voornamelijk uit varens, grassen en eenige palmen. Die flora gelijkt op die, welke door Unger uit brokken van versteende silurische planten opgebouwd is. Bekend is het denkbeeldige landschap uit den silurischen tijd door Unger geteekend. Het verbeeldt de kust van een door klippen omringd eiland. Uit de zee stijgt rook op, uit een onderzeeschen vulkaan ontstaande, en die te kennen geven moet dat gedurende dat tijdperk, even als in het onze, ook de warmte der aardkorst aan het vormen der oppervlakte deel nam.
In die zee nu leefden de dieren welker overblijfselen wij thans in de silurische gesteenten vinden: bekerkoralen of cyathophyllen, korstkoralen of favositen, graptoliten, vastzittende zeesterren, weekdieren, zoo als terebratulen, goniatiten en orthoceratiten, en vooral trilobiten, zonderlinge schaaldieren, en hoe zij verder heeten mogen de dieren van den silurischen tijd, die wij later meer uitvoerig wenschen te beschouwen, en waar wij ons dus thans niet langer bij ophouden. Slechts dit nog: evenmin als thans was ook toen de fauna overal gelijk. De amerikaansche silurische gesteenten bevatten slechts 30 tot 50 diersoorten die aan de

{==337==} {>>pagina-aanduiding<<}
europesche gelijk zijn, dat is onder de 100 slechts 3 of 4. Toen, even als thans, bestond er reeds eene, de soort en den vorm der dieren bepalende, afhankelijkheid van den bodem en van de eigenschappen des waters.
In het westen van Amerika lag in dien tijd waarschijnlijk een uitgestrekt land, dat de ijsmassaas en koude stroomen van de noordpool belette om zich in dee uropesche silurische zee te verspreiden. Eene ver naar het zuiden zich uitstrekkende open zee zond daarentegen warme waterstroomen naar de europesche kusten, en dat was waarschijnlijk de reden dat er koraaldiertjes in die zee konden leven en riffen bouwen. In de atollen dier riffen vonden orthoceratiten en het groote leger van trilobiten geschikte woonplaatsen, op de riffen vestigden zich wonderlijke haarsterren, en vonden armpootigen eene goede gelegenheid om zich vast te hechten.
De natuurkundigen die gelooven dat de aarde uit een nevel ontstaan is, die haar daarna eene groote hoeveelheid warmte laten uitstralen, die stellen dat op den in den beginne gloeijenden aardbol langzamerhand en eerst laat water nederviel, en die aannemen dat er in dien oorspronkelijken op den nog zeer heeten bodem rustenden oceaan, een fauna leefde die overal op aarde gelijk was, stellen tevens, dat de natuur toenmaals de eerste proeven om dieren te vormen heeft genomen. Zij beschouwen de overblijfselen van de dieren die men in de bekende silurische gesteenten gevonden heeft, als de eerste bewijzen van het leven op aarde. Wij weten echter dat er in de gesteenten die ouder zijn dan de silurische; in de laurentiaansche gesteenten die voor eenigen tijd nog de azoïschen, d.i. dierloozen, geheeten werden, overblijfselen van den Eozoön canadense ontdekt zijn, gelijk wij boven reeds met een enkel woord meldden.
Overblijfselen van landdieren en van vogels heeft men tot heden nog niet in silurische gesteenten gevonden. Dit laat zich daardoor verklaren, dat er op de eilanden van den silurischen archipel even weinig groote dieren leefden als op de eilanden onzer zeeën, en dat de overblijfselen van die er geweest zijn òf geheel verloren gegaan, òf door de verzamelaars nog niet gevonden zijn. En wat er voorgevallen is gedurende het silurische tijdvak op het overige veel grootere gedeelte van de aardoppervlakte, heeft men nog niet uit de gesteenten van dien tijd kunnen nagaan. In de tropische zone heeft men nog geen silurische gesteenten aangetroffen; wij weten dus niet of er toenmaals bij

{==338==} {>>pagina-aanduiding<<}
den evenaar ook andere dieren leefden als aan deze zijde van den keerkring, zoo als thans het geval is.
Algemeen verspreid is onder ons het geloof dat de warmte in den aardbodem toeneemt hoe dieper men komt. Ook die warmtetoename heeft men aangezien als een bewijs voor het bestaan van het centraalvuur. Zonderling is het, dat velen zoo ter goeder trouw meenen, dat overal in de aardkorst de warmte met de diepte toeneemt. En waarom meenen zij dat? Omdat zij wel eens vernomen hebben dat het zoo zijn zou in het boorgat van den artesischen put te Grenelle bij Parijs, - als of zulk een speldeprik in de buitenste schors voldoende was om ons het binnenste der aarde te leeren kennen! Een speldeprik noemden wij dat diepe boorgat: immers als de aardbol de grootte had van een oranjeappel en men maakte er een speldeprik in, zoodat de punt niet door de dikke schil, maar slechts even in het buitenste gele gedeelte der schil drong, dan zou die speldeprik nog dieper zijn in verhouding tot den oranjeappel, dan de put van Grenelle in verband tot den aardbol. Maar er is nog meer: het is niet eens waar, zelfs te Grenelle niet, dat de warmte met de diepte toeneemt. In de eerste 677 voet diepte nam de warmte in het bedoelde boorgat met elken 81 6/10 voet wel een graad toe, maar in de volgende 792 voet eerst met elke 123 voet. Dit feit is waarlijk niet gunstig voor het geloof aan een centraalvuur: immers de warmte moest toenemen en met kortere tusschenruimten een graad hooger worden, hoe digter men bij dien gloeijenden kern kwam, even als het in een kamer digt bij de kagchel het warmste is. Maar al is er geen centraalvuur, warmte is er wel in de aardkorst: zij mag door stofwisseling, door oplossing van stoffen, electrische en magnetische werkingen, beweging, wrijving, drukking of welke oorzaak dan ook ontstaan. Warmte, vuur zelfs is er in de korst der aarde, vulkanen en heete bronnen, lava en gloeijende steenen en asch, aardbevingen, opheffingen en dalingen van den bodem en vele andere dingen zeggen het ons duidelijk.
Oprijzen van den bodem gaat steeds van dalingen op andere plaatsen vergezeld; het eene is zonder het andere niet denkbaar, ten minste als wij den aardbol niet eene veranderlijke massa of een veranderlijken diameter willen toeschrijven. Laten wij dalingen ontstaan ten gevolge van de verkoeling des gloeijenden bols, dan moet zijn diameter kleiner worden en daarmede zijn omloop om de zon veranderen. Nemen wij den vurigen gesmol-
{==339==} {>>pagina-aanduiding<<}
ten kern der aarde langzamerhand als lavastroomen er uit, gieten wij al die lava uit over de oppervlakte, en laten wij de inwendige holte ledig, dan wordt de diameter der aarde grooter en zij loopt in korteren tijd om de zon, of zij gaat verder van de zon af. Of er ooit eene verandering der aardbaan plaats gehad heeft, is nog niet bewezen, maar het is niet waarschijnlijk dat zij ooit veranderd is, zoolang onze planeet om de zon wentelt. Hoogstwaarschijnlijk is het dus dat er dáár dalingen der oppervlakte ontstaan, waar de tot oprijzingen gebruikte stoffen, lavastroomen en aschwolken, uit de diepte genomen zijn.
De geschiedenis der aarde toont ons eene bestendige afwisseling van zakkende en in de hoogte rijzende punten: er moet dus ook een daarmede overeenkomstige afwisseling tusschen verbruik en ophooping van stoffen in de diepte plaats gehad hebben.
Ook reeds in het silurische tijdvak bespeuren wij die wisseling. Sommige lagen van het silurische stelsel, bij voorbeeld de boheemsche, werden niet slechts opgeheven maar ook uit de oorspronkelijk horizontale ligging zelfs in steile rigting op den kant gezet, of als kommen gebogen. Doch dat oprigten der lagen geschiedde uiterst langzaam, en duurde nog in andere, latere tijdvakken voort. Want men moet niet denken dat de door de geologen aangenomen grenzen der verschillende vormingen werkelijk afdeelingen zijn in den ontwikkelingsgang der aarde, alsof telkens door de eene of andere geweldige gebeurtenis het einde of het begin van een tijdperk gekenschetst werd. Neen, de tijdvakken gaan onafgebroken en onmerkbaar in elkander over: de natuur doet geen sprongen; langzaam bereidt zij zelfs zulke gebeurtenissen voor, die ons als katastrophen of als kataklysmen voorkomen. Zij heeft vele honderdduizenden vierkante mijlen van den zeebodem zeer langzaam en gelijkmatig opgeheven, door opzwelling van onderlagen en door ophooging van boven, zij heeft ze tot droog land gemaakt, zoo als de uitgestrekte met silurische en devonische gesteenten bedekte streken van Noord-Amerika en van Rusland; zij heeft die vlakten opgeheven zonder de horizontale ligging der lagen merkbaar te veranderen. Die groote steenplaat is slechts, dewijl zij thans een wat grooter segment van een kogel bedekken moet dan voorheen, in stukken gebarsten, en die barsten en spleten noemen wij nu dalen. Op die gebarsten gedeelten en in die barsten nu vond de afknagende atmosfeer gelegenheid om haar werk te doen en nieuwe vormingen voor te

{==340==} {>>pagina-aanduiding<<}
bereiden. Het afgebrokkelde gesteente werd door waterstroomen en winden weder naar zee terug gebragt, om daar weêr nieuwe lagen te vormen. Maar ook gedeelten van oudere vaste landen zonken weder in den oceaan, kusten verdwenen met de lijken van dieren en de overblijfselen van planten, en werden met slijk en zand bedekt.
Zulk eene wisseling van de hoogteligging van alle deelen der aardoppervlakte is er noodig om de bewerktuigde wereld in stand te doen blijven. De delfstoffen die ter onderhouding van het dieren- en plantenleven noodig zijn, worden langzamerhand uit den schoot der aarde, uit de gesteenten, opgelost en door de rivieren naar zee gevoerd. Dààr bezinken zij met andere stoffen, of dringen in de diepte en verbinden zich met andere gesteenten. Maar eindelijk komen zij met die gesteenten of met die bezinksels weêr op het drooge, om weder planten en dieren te voeden. En dat de rijzingen en dalingen langzaam en niet plotseling gebeurd zijn, weten wij door hetgeen wij in onze dagen waarnemen. Zij verwoestten het dierlijke leven niet plotseling, maar gaven aanleiding tot veranderingen van soortvormen, zoo als wij duidelijk in de versteeningen der op elkander liggende lagen ontdekken.
De devonische vorming volgt onmiddellijk op de silurische, hare lagen liggen op de silurische gesteenten of zij strekken zich daarover uit, en zij rusten dan op de zelfde laurentiaansche gesteenten die de silurische dragen. In Belgie en Duitschland schijnt zij op een dalenden zeebodem ontstaan te zijn: ook de devonische vorming vertoont ons groote koraalriffen. Orthoceratiten en eenige trilobiten zwommen tusschen die riffen rond, maar de devonische fauna is over het algemeen toch eene geheel andere dan de silurische. Verschillende planten versierden het drooge, vooral aan de kusten der eilanden: in de devonische bezinksels vinden wij enkele araucariën, onderscheidene varens, calamiten, sagenariën en noeggerathiën-stammen en bladeren. In de zee groeiden de fucussoorten die wij thans in de devonische zandsteenen en leijen vinden. Visschen leefden in grooten getale in de zee, de grindmassaas van den old red sandstone van Engeland, Rusland en Noord-Amerika zijn vol overblijfselen van devonische visschen. En het amerikaansche vaste land leverde zelfs eenige zijner bewoners, kleine salamanderachtige diertjes, in de zee.
Wat er ver van de kusten in de open zee leefde en stierf, zullen wij misschien nooit gewaar worden, slechts dit is zeker dat er woeling was in en onder den bodem der zee, dat daar

{==341==} {>>pagina-aanduiding<<}
de gesteenten gemetamorphoseerd werden, dat er spleten ontstonden in de gesteenten en dat er lavastroomen en aschwolken klaar gemaakt werden. En toen het tot vulkanische uitbarstingen kwam, vloden de bewoners dier zee, verschrikt door die opborrelende producten der aarde, maar toch bereikte hen het verstikkende gas en de doodende hitte; bij millioenen werden zij gedood; en hunne lijken bezonken op de producten van het vulkanismus, om in de door conferven gemaakte kalk, met zwavelijzer en zwavelkoper opgevuld, tot op den huidigen dag bewaard te blijven.
Die vulkaanuitbarstingen geschiedden gedeeltelijk ook in den omtrek van koraalriffen, en de uitgeworpen stoffen liggen nu als tuffen en lavaas op die kalken: wij heeten ze nu diorieten, diabasen, hyperiten en felsietporfieren.
De oude dalende zeebodem waarop de koraalriffen gebouwd en de zandsteenen en leemsteenen of leijen bezonken waren, rees nu weder opwaarts en werd tot een vlak land, ter plaatse waar wij thans de Vogesen vinden en dat zich tot het tegenwoordige Thuringen uitstrekte. In de baaijen die de zee op de kusten van dat groote eiland vormde, bezonk een kalk- en leemslijk, rijk aan zwavelijzer, dat eene menigte schelpen en schalen van weekdieren, goniatiten en climeniën, ook haarsterren en koraaldieren en eenige visschen bedekte. Op die leem- en kalkbezinksels volgden zandlagen, waarin hier en daar varens en andere landplanten liggen, en dus voor vastelandsvormingen gehouden worden. Even oud als die zandsteenen van het devonische tijdvak, en daarover heen uitgespreid, vinden wij vulkanische tuffen en lavaas, het zijn de ijzerspiliten, serpentijnen, gabbro en hyperiten der boven-devonische vorming: zij bewijzen dat ook toenmaals het vulkanismus in het vormen der aardkorst werkzaam was.
De opgeworpen kegels dier vulkanen zijn reeds lang verdwenen ten gevolge van de vele veranderingen van hoogteligging des bodems die toen plaats hadden; de lavaas en tuffen die zij uitgeworpen hebben, zijn reeds lang door stofwisseling veranderd, en zijn nevens vele leem- en zandbanken in allerlei vaste en kristallijne gesteenten gemetamorphoseerd, waarin door chemische en electrische werkingen der aardmassa allerlei ertsen en vooral ijzerertsen gevormd zijn. Hier en daar daalden gedeelten van het devonische land tot beneden den waterspiegel der zee, en onder dat zakken ontstonden er moerassen en lagunen; maar ook groote landstreken bleven als bergruggen bestaan, en

{==342==} {>>pagina-aanduiding<<}
leverden het grind en zand en leem, dat in het steenkooltijdvak over de boschmoerassen en venen werd uitgespreid, en de plantenmassaas bedekte die wij nu als steenkool uit de aarde opgraven.
Ook in het devonische tijdvak was de zee reeds zout, de zeebezinksels uit die dagen bevatten keukenzout, en waar zij opgeheven zijn boven den zeespiegel, zoo als in Amerika, daar konden zich in latere tijden door uitdamping en uitlooging in sommige kuilen des bodems steenzoutbeddingen vormen, volkomen op de zelfde wijs als wij zulks thans in het meer Elton en in andere meren der aziatische steppen zien gebeuren. Op de verschillende gedeelten van het vasteland ontstonden ook nu verschillende toestanden. Terwijl er op de eene plaats varenbosschen of uitgestrekte bosschen van kegeldragende boomen groeiden, waren er op eene andere plaats poelen en moerassen waarin de Archegosaurus rondkroop, en waarin groote paardestaarten, schubboomen en zegelboomen de tegenwoordige steenkoolbeddingen voorbereidden. En die groene streken wisselden af met zandwoestijnen en duinen, zij verstoven landwaarts in en overdekten het land, en begroeven bosschen en venen, en zoo komt het dat onze steenkolen tusschen leem- en zandsteenlagen liggende gevonden worden.
Het steenkooltijdvak is dus slechts eene voortzetting van het devonische. Tijdens de steenkoollagen gevormd werden, stierven vele oudere dieren uit, en ontstonden er eenige nieuwe vormen, maar ook vele bleven voortbestaan. Stekelhuidigen, encriniten, ontplooiden toen in tallooze menigte hunne sierlijke op sterren gelijkende kelken op den kalkachtigen bodem der zee, armpootigen hingen aan klippen en rotsen onder water, en andere weekdieren zwommen of kropen daartusschen rond. De trilobiten maakten plaats voor den Limulus, en luchtinademende insekten gonsden over het land. Haaijen met stompe tanden verbrijzelden de encriniten en de harde schelpen der weekdieren of aasden op glans- en plaatschubbige visschen. Op het drooge groeiden digte bosschen van sigillariën of zegelboomen, met bladeren die in bundels aan de takken zaten, dikke rietsoorten of calamiten, slanke varens met bruinen stengel en lang vederachtig loof, hoogstammige araucariën en walchiën, welker donker naaldvormig loof afstak tegen het geelachtige groen der varens. En tusschen en onder al die planten groeiden annulariën, asterophylliten, equiseten en allerlei wockerplanten, terwijl de grond bedekt was met

{==343==} {>>pagina-aanduiding<<}
conferven, mossen en grassen. En in het moerassige gedeelte kropen reptilen, eenigzins op krokodillen gelijkende, zoo als de Archegosaurus en eenige andere, rond.
Waar de wateren der zee somtijds de moerassen konden overstroomen, bezonken slijklagen met zeeschelpen gevuld op die plantenmassaas en begroeven ze, en op dat slijk ontstond met den tijd een nieuwen plantengroei. Doch meer nog werden die bosschen en venen van het steenkooltijdvak begraven onder slijk en zand, dat door zoetwaterstroomen van de bergen werd afgevoerd. In slijk en zandgesteenten, op en tusschen steenkoolbeddingen vinden wij thans niet zelden nog de regtop staande stammen van boomen uit den steenkooltijd. Ook kalk bedekte de moerasplanten, kalk die later door ijzeroxydulen verdrongen werd en aanleiding gaf tot het ontstaan van de ijzerertsknollen, die wij in die steenkoollagen vinden. Ook zwavelzink, zwavellood en zwavelijzer, door de verrottende bewerktuigde ligehamen aangetrokken, vinden wij in die lagen, alsmede overblijfselen van zoetwaterweekdieren en visschen.
Wij vinden ook in de steenkoolbeddingen, hetzij van onderen naar boven, hetzij in de lengte of in de breedte onderzocht, eene afwisseling in den plantengroei. Dit bewijst ons dat de flora veranderde al naar de droogte of de vochtigheid der landstreek, en dat er misschien ook gedurende den langen duur van het steenkooltijdvak veranderingen van het klimaat en daarmede veranderingen in den plantengroei geschiedden.
Vulkaanuitbarstingen waren het ook thans weder die lava en asch uitstortten over de vormingen van den steenkooltijd. Op andere plaatsen werden zij door duinen en slijkstroomen bedekt. Daardoor veranderde de zamenstelling der bedolven stoffen langzamerhand, en ook de bedekkende stoffen bleven niet zoo als zij geweest waren. De pyroxine-houdende lava werd tot melafier en groensteen, de trachietlava tot felsiet en leemporfier veranderd of omgezet. Bij de verandering van veen in steenkool slinkt de massa, en daardoor ontstaan er kuilen en knikkingen in de lagen die op. de steenkolen gelegen zijn, en die wij thans permsche of dyas-gesteenten noemen.
In dien permschen tijd strekte het vaste land van Europa zich reeds uit van Portugal tot aan den Oeral: het was toen een lang en smal maar groot eiland. De noordkust werd door een ondiepe zee bespoeld, en groote zeeboezems drongen ver

{==344==} {>>pagina-aanduiding<<}
landwaarts in. Wat er in het zuiden lag, weten wij niet; want dáár bedekken jongere aardlagen, zoo als jura, krijt en tertiaire gesteenten, in zulke dikke massaas de gesteenten die misschien ook dáár tot de permsche vorming behooren, dat zij, als zij er zijn, voor ons onderzoek tot heden onzigtbaar gebleven zijn.
De dikke zandsteenen, mergelkalken en conglomeraten van het oosten van Europa, Rusland, zijn van den Oeral afkomstig, die toen reeds een ontzaggelijke bergketen geweest moet zijn, om zulke vele honderde voeten dikke bezinksels te kunnen leveren, over eene uitgestrektheid van vele duizende vierkante mijlen.
Gedurende het vormen dier permsche of dyas-aardlagen bestonden er groote dennenbosschen in het midden van Europa. Wij vinden in de permsche gesteenten stammen van araucariën, voltziën en walchiën vermengd met cycadeën, palmen, calamiten enz., eene flora niet ongelijk aan die welke thans Nieuw-Zeeland en Van Diemensland versiert.
Dit oude europesche eiland met zijne bosschen begon nu op sommige plaatsen te zakken, terwijl er op andere plaatsen door de vulkanische werkzaamheid stoffen opgeworpen werden. Waarschijnlijk zonk een groot gedeelte, het gedeelte dat thans tusschen Thuringen en de gebergten van den Rijn gelegen is, zoo diep dat de noordelijke en zuidelijke zeeën ineenvloeiden en het eiland in tweeën deelden. Doch dat gezonken gedeelte vormde toch slechts een zeearm van geringe diepte, waarin de jongere leden van de dyas-vorming, of het gesteente dat de Duitschers zechstein noemen, bezonk. De overblijfselen in dien zechstein zijn van stranddieren afkomstig, en slechts enkele van bewoners der open zee. Koraalriffen zijn in dezen tijd ten eenenmale onbekend, en haarsterren zelden, maar foraminiferen vormen met wieren en kleinc slakken reeds uitgestrekte lagen op den zeebodem.
Na de bovengemelde daling van den grond begon deze later weder te rijzen; de zee, waarin de zechstein bezonken was, werd eene binnenzee en droogde ten laatste uit, en daardoor ontstond er eene zoutkorst op den bodem, die thans als steenzout uit de aarde opgedolven wordt.
En met dat opheffen van den bodem der permsche zee sluit het aardkundige tijdperk dat de palaeontologen het palaeozoïsche of het tijdperk van het oude leven geheeten hebben. Doch in der daad vormt dat geene afdeeling in de ontwikkelingsgeschiedenis der aarde; neen, die ontwikkeling der aardkorst gaat onaf-
{==345==} {>>pagina-aanduiding<<}
gebroken voort. Het rijzen en dalen van landstreken houdt aan. Het grootste gedeelte der permsche gesteenten, met vele andere lagen die sedert langen tijd vaste landen gevormd hadden, werden in het eerst van het mesozoïsche tijdperk door eene zandwoestijn bedekt, die thans de bonte zandsteen geheeten wordt. Op eenige plaatsen begroef dit zand, langzamerhand in den loop der eeuwen bijeengewaaid, vruchtbare met bosschen begroeide vlakten, en dáár bevat nu de bonte zandsteen overblijfselen van planten en dieren. Op andere plaatsen bedekte het de pas uit de golven opgeheven dyas-bezinksels en daar is thans de bonte zandsteen van versteeningen ontbloot en bevat even weinig dieren als ons duinzand. Gelijk de oostewind het zand van de afrikaansche woestijnen in wolken opneemt en dwarrelend in de zee werpt, zoo dreven ook de winden die toen waaiden het zand voort en wierpen het op andere plaatsen weder neder. Wat wonder dat geen leven bestaan kon op dat door de brandende zon beschenen bewegelijke zand! Slechts waar het zeewater het bevochtigde, ontstond er eene armelijke strandflora en fauna.
Maar allengs vestigden zich eenige weekdieren op die zandbanken; er ontstonden schelpbanken, kalkophoopingen, afkomstig van weekdierschelpen met leem vermengd: muschelkalk noemt de Duitscher die kalkbanken van het trias tijdvak. De zee, die de muschelkalkbanken van den trias bedekte, bestond uit ondiepten, baaijen en inhammen, die in de zandwoestijn drongen. In die ondiepe zeeboezems leefden nu oesters, kamoesters, en andere tweekleppige weekdieren; eenige turritellen en andere slakken kropen op den bodem rond. Op andere diepere plaatsen zaten terebratulen aan de rotsen vast en sloegen hunne gevederde armen in het water uit, of de zeelelie, de Encrinites liliïformis, breidde zijn stralenkelk uit. De Ceratites nodosus en eenige andere koppootigen zwommen op de stille watervlakte rond. Als de branding der zee over het vlakke strand rolde, wierp zij overblijfselen van zeedieren op het strand. En als de storm weêr bedaarde dan liepen strandvogels en het Cheirotherium op het natte strand rond, om de uit zee opgeworpen visschen, krabben en weekdieren op te zoeken: zij drukten het spoor hunner pooten in het weeke slijk, en zij bleven zoodoende bewaard tot in onze dagen, die voetstappen van dieren die reeds sedert lang verdwenen zijn van de oppervlakte der aarde, want de wind en de golven wierpen er andere bezinksels over heen.

{==346==} {>>pagina-aanduiding<<}

In de zee echter ging het anders toe. Waar wij thans de tyroler Alpen zien, zwommen eene menigte koppootigen: ceratiten, ammoniten en nautiliten; koralen en encriniten versierden den zeebodem, allerlei slakken kropen er op rond. Op de weinige eilanden vertoonden zich eenige plantensoorten, vooral zulke die in moerassen tieren. Dit laatste gedeelte van den triastijd noemt men den keuper: keuperplanten zijn het, die thans groeijen, eene biessoort, Palaeoxyris, equiseten of paardestaarten en calamiten, eenige varens en meer landwaarts in dennen en cycadeën.
De dierbevolking op het europesche triaseiland was desniettemin nog zeer schaars. Het uit zee opgerezen land stond met geen enkel groot vast land in verband, en kon dus van buiten af niet bevolkt worden. De landdieren die er op gebleven waren toen in vorige tijden een oud vast land hier in de diepte verzonk, behalve enkele bergtoppen die als eilanden boven de golven uitstaken, waren zeker niet groot in getal, en, behalve visschen en sauriën die in zee leefden, konden geen landzoogdieren en vogels, geen landslakken en insekten van het verwijderde vaste land naar die eilanden verhuizen. Slechts toevallig kon zulks eens gebeuren, en hoe dikwijls moeten zulke tegen hun zin aangespoelde schepselen omgekomen zijn voor dat zij voedsel konden vinden, zich aan de vreemde omstandigheden gewennen en zich voortplanten? En toch heeft men enkele overblijfselen van kleine landzoogdieren, kaken en andere beenderen, in de bezinkels van den triastijd aangetroffen. Zij leeren ons niet hoeveel zoogdiersoorten er toen reeds leefden, maar toch wel dat er toen reeds zoogdieren op aarde bestonden.
De armoede der fauna van Nieuw-Holland ten tijde der ontdekking van dat groote eiland, is een geschikt voorbeeld van hetgeen wij zoo even zeiden. In Nieuw-Holland vindt men dieren en planten welker vormen die van de oudste tijden herinneren: het is waarschijnlijk de sedert eeuwen zinkende bodem van een oud vast land, welks bergtoppen en hoogvlakten thans Australie heeten. Zakkend is de bodem van dat werelddeel sedert langen tijd, wat door de dikke koraalriffen bewezen wordt die het omringen. Sedert het devonische tot in het tertiaire tijdvak is hetgeen thans van dat werelddeel zigtbaar is, gebleven zoo als het was, want de mesozoïsche zeevormingen ontbreken dáár ten eenenmale.
In het laatst van het triastijdvak, en vooral in het eerst van den daarop volgenden juratijd zwierven er groote visschen en

{==347==} {>>pagina-aanduiding<<}
reusachtige amphibiën met vinpooten in de zee en op de kusten rond. Vischhagedis of Ichthyosaurus, Plesiosaurus, Mystriosaurus, zijn de namen waaronder wij die dieren kennen. Vraatzuchtige roofdieren waren het, die duizenden visschen, schaaldieren en zelfs hunne gelijken verslonden. Op de strandrotsen leefden vladderende hagedissen: vleugelvinger, Pterodactylus, is hun naam. Ook hunne lijken geraakten soms in het slijk bedolven en werden tot in onze dagen in den lithographischen steen van Solenhofen, en in Engeland in de leijen van Stonesfield bewaard. En langzaam werd het land, dat de kern van Europa vormde, grooter in de lengte en in de breedte. Aan beide zijden strekten zich groote zeeën uit, waarin verschillende bezinksels gevormd werden. Terwijl de zandig-leemige noord-europesche juravorming in de noordelijke zee ontstond, ontwikkelde zich in koraaleilanden en riffen de kalkrijke jura van het zuiden, welks lagen ver over het zuiden van Europa, het midden van Azie en Afrika uitgespreid en zelfs in de warme streken van Amerika en Australie aangetroffen worden. Zoowel het europesche eiland als het aziatische in de streek van Oost-Indie gelegen, zoowel het australische als het amerikaansche waren met planten getooid, palmen, cycadeën, naaldhout en varens, rieten en grassen.
Gedurende het juratijdvak werden de zout- en gipslagen, die uit de muschelkalk- en keuperzeeën bezonken waren, op de zandsteppen van het europesche eiland tot harde gesteenten veranderd. Die delfstoffen ontstonden op de zelfde wijs als in de oudere vormingen gebeurd was en zoo als zij heden ten dage in onze zandsteppen gevormd worden. Dat wij thans die steenzout- en gipsbeddingen van den juratijd vinden, is slechts omdat zij later niet onder water geraakt zijn en alzoo niet weder opgelost konden worden. Op andere plaatsen groeiden steenkoolbeddingen in groote moerassen, op de zelfde wijs als wij in vroegere tijdvakken zagen; alles gebeurde toen gelijk voorheen; maar slechts de planten behoorden tot andere soorten. De zegelboomen en calamiten zijn vervangen door cycadeën en schuurbiezen. In de lucht fladderden reeds vogels en gonsden insekten. In de door koraalriffen afgebroken zeeën zwermden ontelbare scharen van ammoniten met fraaije geribde schelpen, in gezelschap van naakte sepiën en van belemniten; en terebratulen, zeeëgels en zeesterren zaten vast aan den koraalbodem. Digter aan de kust op het slijk lagen de oesters der juravorming, de grypheën, in groote banken

{==348==} {>>pagina-aanduiding<<}
bijeen. Glansschubbige visschen kaauwden met hunne stevige knobbelige tanden op weekdieren en schaaldieren, vervolgden andere visschen of voedden zich met de vele soorten van zeewieren.
Ook riviervormingen uit den juratijd zijn ons bekend. De rivieren stroomden door uitgestrekte moerassen heen, waarin reusachtige gavialen en schildpadden huisden. Behalve visschen en schaaldieren leefden er vele soorten van zoetwaterweekdieren in die stroomen, potamiden, paludinen, cyclas, cyrenen en unioniden.
De vulkanische werkzaamheid schijnt zoowel in het trias- als in het juratijdvak, in Europa althans, niet zeer krachtig geweest te zijn: slechts hier en daar ligt er een gesteente van vurigen oorsprong tusschen de koraalkalkgesteenten. Misschien was het vulkanismus in andere werelddeelen krachtiger werkzaam: in Europa schijnt het slechts aanleiding gegeven te hebben tot het dalen van sommige landstreken, zoodat de zee op vele plaatsen zich uitbreidde en er in het nu beginnende krijttijdvak krijtgesteenten bezonken op de jongste bezinksels van den juratijd, zoo als wij thans duidelijk zien in de gesteenten die op de wealdenvorming liggen. En omdat er in het juratijdvak ook landstreken onder water verzonken, die sedert duizenden van eeuwen reeds droog land geweest waren, daarom vinden wij nu krijtgesteenten liggende op de steenkoolvorming van Westfalen en zelfs op de silurische vormingen van Boheme.
Gedurende den krijttijd werden de groote en kleine eilanden die het toenmalige Europa uitmaakten, al meer en meer met elkander vereenigd door opheffingen van sommige gedeelten van den zeebodem en door het gevuld worden van zeestraten met verschillende bezinksels. De noordelijke zee, waarin de zand- en leemachtige lagen van het saksisch-westfaalsche krijt bezonken, diende tot woonplaats van andere dieren als die in de zuidelijke zee leefden. In die zuidelijke zee bezonk veel kalk, die thans lagen in het Alpengebergte vormt. De diervormen in die beide zeeën waren echter bij lange na niet alle nieuw, velen hadden reeds in den juratijd bestaan. Opmerkelijk zijn de dieren die wij Rudisten heeten en die in menigte in de zuidelijke zee leefden, weekdieren die het midden hielden tusschen armpootigen en koploozen. Deze dieren, met de eene dikke schelp aan den bodem gehecht, besloegen vele duizenden mijlen van den zeebodem; het zijn als 't ware oesters en armpootigen in eene schelp. De armpootigen hadden in den juratijd als ammoniten hunne hoogste ontwikkeling

{==349==} {>>pagina-aanduiding<<}
bereikt; in den krijttijd sterven zij langzamerhand uit, en de sierlijke opgerolde schalen dier ammoniten vertoonen zich nu als turriliten, hamiten, scaphiten, baculiten en anderen. Met orthoceratiten was deze familie begonnen, met baculiten eindigde zij: slechts een verwante vorm, de nautilus, bleef tot in onzen tijd bestaan. In de plaats der grypheën van den juratijd vertoonen zich nu exogyren en eene menigte andere oestersoorten. Vele buikpootigen of slakken ziju reeds moeijelijk van de hedendaagsche te onderscheiden. Foraminiferen, sponsen, koralen en bryozoën vinden wij in vele krijtgesteenten, zoo als in het gele krijt van Maastricht, in ongeloofelijk groote menigte. In de zee die toen golfde waar nu de St. Pietersberg bij Maastricht gevonden wordt, leefden, behalve ontelbare weekdieren van allerlei aard, ook groote zee-schildpadden en reusachtige zwemmende amphibiën die wij thans Mosasaurus heeten - groote krokodilof gaviaalachtige dieren met vinpooten.
De flora der zee bestond uit wieren, maar het land vertoonde behalve de varens, cycadeën en dennen, die uit den juratijd overgebleven waren, thans ook boomen met bladeren, zoo als iepen, walnoten, eschdoorns en wilgen. Vooral aan den oever der rivieren schijnen zij gegroeid te zijn, want hunne bladeren en takken vinden wij thans in de zandige zoetwaterbezinksels van den krijttijd. En op moerassige plaatsen was er veengroei, venen die thans door aardlagen overdekt en in elkander geperst steen- of bruinkolen geheeten worden.
Onmerkbaar gaat het krijttijdvak over in het tertiaire, welks oudste of onderste lagen wij den naam geven van eoceen, het morgenrood van een nieuw tijdvak in de geschiedenis der aarde. Gelijk de laurentiaansche, silurische, devonische, steenkool en permsche vormingen tot het palaeozoïsche, de trias-, jura- en krijtvormingen tot het mesozoïsche tijdperk gerekend worden, zoo brengt men de eocene, miocene en pliocene met de diluviale en alluviale vormingen tot het kainozoïsche tijdperk.
In het zuiden van Europa en in een groot deel van Azie lag in het eerst van den tertiairen tijd nog de groote nummulitenzee. Waarschijnlijk echter was die zee niet zeer diep: zij was de woonplaats van duizenden nummuliten, koralen, weekdieren en visschen.
De noordelijke zee van den krijttijd veranderde gedurende den tertiairen tijd herhaalde malen van vorm. Zij vloeide hier en daar over landen van vroegere vorming heen, en strekte zich

{==350==} {>>pagina-aanduiding<<}
zelfs uit tot waar nu Leipzig ligt, en overdekte het groote moeras dat vroeger tusschen die streek en het zeestrand lag. Elders trok zij zich ver naar het noorden terug, en liet het land tot aan de tegenwoordige Oostzee droog. Ja zelfs nog verder noorden westwaarts werd het land droog, en waar nu de Oostzee ligt groeiden in den tertiairen tijd groote dennenbosschen, boomen die den harst leverden, thans bij ons als barnsteen bekend. Maar ons land lag nog altijd onder de wateren bedolven; waar nu, in Gelderland, Winterswijk ligt bevond zich toen het strand der tertiaire zee: tertiaire lagen zijn het, die wij daar thans vinden, overdekt met jongere vormingen. Reusachtige haaijen zwommen toen rond waar wij nu wonen, en op de kust leefde het zonderlinge dier dat men Squalodon Grateloupi heeft geheeten. Men heeft het eerst voor een soort van walvisch, voor een soort van manatus gehouden, thans wil men dat het tot de familie der zechonden behoort. Doch al mag deze ‘haaijentand’ of squalodon geen walvisch geweest zijn, walvisschen en dolfijnen bevolkten toch reeds de tertiaire zee: in Amerika vindt men hunne overblijfselen in oude tertiaire, dat is in eocene lagen.
Ook op het uit ineengevloeide eilanden bestaande vaste land nemen de zoogdiersoorten in getal toe. Er leven nu olifanten, neushoorns, leeuwen, herten, tapirs, verschillende knaagdieren en zelfs apen in Europa. Unger heeft almede een denkbeeldig landschap uit den eocenen tijd geteekend: een groote vogel, een soort van nimmerzat of Tantalus, staat op een rotsblok op den voorgrond, alsof hij al zijne aandacht gevestigd houdt op het kruipen van een schildpad aan den oever van een riviertje. Een slang slingert zich om een boomtak, en bewijst ons dat toenmaals reeds die reptilenfamilie vertegenwoordigd was. Een neushoorndier loopt op den hoogen oever der rivier aan de overzijde, en een olifant verdwijnt verder achterwaarts in het digte bosch, terwijl op den achtergrond eene kudde palaeotheriën in een vochtig dal graast; dieren die, gelijk hunne hedendaagsche nakomelingen de zwijnen en tapirs, rondrollen in het slijk van boschmoerassen.
Wij moeten niet gelooven dat al die diersoorten zoo in eens of plotseling in het eerst van het tertiaire tijdvak ontstaan zijn, evenmin als wij gelooven moeten dat de soorten die in den krijttijd leefden plotseling vernietigd zijn bij het einde van dien tijd. De geheele loop der natuur weêrspreekt dat, gelijk wij boven reeds herinderden: de

{==351==} {>>pagina-aanduiding<<}
natuur maakt geen sprongen. Waarschijnlijk leefden de voorvaderen der tertiaire soorten reeds sedert eeuwen in een ander gedeelte der aarde, op het eene of andere groote vasteland. Europa was, zoo als wij boven gezien hebben, tot in den krijttijd een archipel, een eilandengroep, en eerst in het tertiaire tijdvak werden die eilanden verbonden met dat oudere vaste land. Nu konden landdieren verhuizen naar streken die vroeger voor hen ontoegankelijk waren: zij, en de vogels die over de nog bestaande zeearmen vlogen, bragten zaden van allerlei planten aan; die nieuwe planten en nieuwe dieren vermengden zich met de oude krijtplanten en dieren, en zoo ontstonden de flora en fauna die hare overblijfselen in tertiaire gesteenten hebben achtergelaten.
Zoodra nu het vasteland van Europa in grootte toenam, zoodra er zich hooge bergruggen in verhieven, moesten er natuurlijk ook verschillende klimaten ontstaan, dat is: het klimaat moest zich splitsen in een zee- of kustklimaat en een landklimaat. Op de vele eilanden die, door zeearmen van het vaste land gescheiden, hunne toppen boven water uitstaken, moest natuurlijk de lucht vochtiger en de temperatuur meer gematigd zijn dan binnen in het vaste land en gevolgelijk ook de flora daar anders wezen. Het spreekt van zelf dat er in de groote zee van die dagen die de tegenwoordige landen aan de Middellandsche zee, en Midden-Azie tot aan China omspoelde, stroomen waren gelijk er thans in de groote zeeën onzer dagen stroomen worden waargenomen. Zoo brengt tegenwoordig, gelijk algemeen bekend is, de golfstroom het door de keerkringszon verwarmde water van de kusten van Amerika naar die van Europa, en verzacht daardoor het klimaat van Schotland en Noorwegen. Zoo kan het ook in den tertiairen tijd geweest zijn, want de noordelijke zee dier dagen stond met de groote zuidelijke in verband. De golfstroom voert soms plantenzaden uit Amerika naar Europa. Door de stroomen der zee konden ook in vorige tijden zaden van proteaceën en banksiën uit het zuiden, van salisburiën en kamferboomen en anderen uit het oosten naar het europesche vasteland spoelen, op de stranden geworpen worden en daar ontkiemen en tot boomen opgroeijen. Dat er zulke aanspoelingen plaats hadden, volkomen op de zelfde wijs als in onze dagen, bewijzen de vele en verschillende vruchten in de zeebezinksels van de eocene vormingen in Engeland: het zijn overzeesche, door water aangebragte vruchten die eigenlijk niet in de tertiaire vormingen van Engeland te huis

{==352==} {>>pagina-aanduiding<<}
behooren en waarvan geen van alle ontkiemden, omdat het klimaat daar niet warm genoeg was, even gelijk thans de kokosnoten en andere zaden die door de golfstroom naar IJsland en Noorwegen gevoerd worden, in die landen niet tot ontwikkeling kunnen komen. Doch sommige dier in den tertiairen tijd aangevoerde zaden vonden in Europa een voor hen geschikt klimaat, en zoo zijn waarschijnlijk de bladeren, vruchten en takken van dennen, cypressen, walnoten, eschdoorns en tulpenboomen in de tertiaire bezinksels gekomen. Opmerkelijk is het dat wij in de europesche tertiaire vormingen wel amerikaansche en australische planten, maar geen dieren uit die deelen der aarde aantreffen, en dat de beide helften der aarde, de westelijke en de oostelijke, reeds toen eene fauna bezaten onderling even onderscheiden als de tegenwoordige faunaas van beide halfronden verschillen. Europa, Azie en Afrika hebben in dit opzigt steeds met elkander in verband gestaan, en zich in dezen steeds van de andere streken der aarde onderscheiden.
Gedurende het geheele eocene tijdvak groeiden er aan de oevers van de zuidelijke zee palmen, araucariën, salisburien, thujaceën, podocarpeën en cypressen. Digte bosschen van laurieren, myrtaceën, kamferboomen, styraceën, eschdoorns, walnoten, iepen, platanen en altijd groene eiken versierden de berghellingen. Als onderhout vertoonden zich rozen, heideplanten, kruisbessen en meidoorns, en allerlei klimmende planten klommen bij de boomstammen op en hingen slingerend van tak tot tak. Aan de beken ruischten riet en biezen en breedbladerige rietgrassen, in de moerassen groeiden varens, characeën, veenmossen: zij vormden de venen van den tertiairen tijd, die thans bruinkolen geheeten worden, berken, cypressen en andere boomen die op vochtige plaatsen, gelijk thans in de amerikaansche moerassen, groeijen, waren over die venen verspreid: hunne stammen woeijen soms om en verzonken in het veen: in de bruinkool vinden wij niet zelden zulke in het veen bewaard geblevene stammen, gelijk wij boomstammen, als kienhout bekend, in onze hedendaagsche en diluviale venen vinden. Meer noordwaarts bedekten digte dennebosschen de vlakten; uit hunne takken vloeide de harst die insekten en zaadkorrels omwikkelde en voor ons onderzoek bewaarde: wij noemen ze thans barnsteen, die stukken hars uit den Pinus succinifer, losgespoeld uit de bruinkoollagen onder de wateren der Oostzee, en opgeworpen door de zee op de stranden van

{==353==} {>>pagina-aanduiding<<}
Pommeren, Oostfriesland, Ameland. Ja zelfs ver noordwaarts, op IJsland en in Groenland, was de aarde met schoone bosschen bedekt, lauraceën, magnoliën, tulpenboomen; zelfs de wijnstok tierde hoog in het noorden; de surturbrand, de bruinkool van IJsland, bevat vele planten die thans onmogelijk in die streken kunnen groeijen. In het noorden van Duitschland tierde een wijnstok, Vitis teutonica, welks zaden, de zoogenoemde druivepitten, zoo gelijk zijn aan die van den wijnstok onzer dagen, de Vitis vinifera, terwijl andere druivepitten uit de tertiaire lagen op die van den wilden amerikaanschen wingert gelijken, die in den herfst met zijne roode bladeren onze tuinschuttingen versiert.
Ook toen was het vuur in de aardkorst werkzaam, het vuur dat reeds sedert duizenden van jaren gesteenten opheffend en landstreken hooger makende gewerkt had. Reeds lang was dat vuur bezig met de Alpen en de gebergten van Midden-Azie op te heffen uit de diepte der zee, het had de diepe zuidelijke triaszee veranderd in de ondiepe zee van den juratijd, tot de nog ondiepere van den krijttijd, tot de met zandbanken en slijkplaten gevulde zee waarin de nummuliten leefden. Nu evenwel deed het den bodem der wateren oprijzen tot hoog in de lucht: tot boven de wolken rezen de toppen der Alpen op. Dat oprijzen van den bodem, voorbereid en aangevangen door het kristalliseren van vroeger vormlooze gesteenten, werd voortgezet en ondersteund door vulkanische krachten, die lava uitstortten in de spleten, door het oprijzen der gesteenten ontstaan.
Ten noorden van de eerst als een eilandengroep oprijzende Alpentoppen daalden landstreken, die langen tijd droog geweest waren, en zij werden op nieuw door de wateren overstroomd. Miocene dieren en planten leefden in die zee: zij hadden eene groote overeenkomst met de fauna en floravan de tegenwoordige Middellandsche zee. De dieren zijn in de hoofdzaak gelijk aan die uit den eocenen tijd: alles wijst op een klimaat, dat een graad of tien warmer was dan hetgeen thans op de zelfde breedten heerscht. De winter met zijn sneeuw en ijs was in den miocenen tijd in Europa onbekend, krokodillen, groote salamanders, zoo als die thans in Japan leven, het rivierpaard en tapirs leefden in de nooit bevroren wateren, en op den oever graasden mastodonten, en sloeg het ‘verschrikkelijke dier’ of Dinotherium zijne groote tanden in het slijk der wateren, om wortels van nymphaceën en andere oever- en waterplanten op te graven. Vogels

{==354==} {>>pagina-aanduiding<<}
vlogen er rond, insekten gonsden in de zoele lucht, en op de op het water drijvende bladeren van plompen of op de stengels van rieten en biezen zaten zoetwaterslakken, kleine schaaldieren, watertorren, en die plompebladeren beschaduwden het water waarin kikvorschen, schildpadden en eene menigte rondschubbige en kamschubbige visschen zwommen.
In de zeeboezems en misschien ook op de eilanden verhieven vulkanen, rook en aschwolken uitwerpend, hunne kegels; lava, thans zich als trachiet en doleriet vertoonende, ontstroomde de wijde spleten in de aardkorst, en vloeide heet en gloeijend over oude en jonge gesteenten. In den omtrek der vulkanen zakt de bodem, plaatselijk ontstaan er kuilen en holten. Wij vinden zulke plaatselijk gedaalde omtrekken hier en daar in Duitschland, Boheme en Frankrijk. De opheffingen dier dagen vinden wij nu in het Rhöngebergte, in den Vogelsberg, in het Habichtswald en anderen. Door het oprijzen van landstreken wordt de zee naar het zuiden gedrongen, en door zakkingen in het noorden wint de zee daar op het land, zoodat nu de verwoesting der barnsteendennebosschen plaats heeft, waarover wij boven reeds spraken. Groot moet in het noorden de land-oppervlakte geweest zijn die omstreeks dezen tijd onder de golven der zee verdween. Maar met die veranderde verhouding van zee en land ging eene groote verandering van het klimaat in Europa gepaard. Het ijs van de noordpool kan nu in den vorm van ontzaggelijke ijsbergen drijven ver naar het zuiden: de ijzige wateren der noordpool vermengen zich met de warmere vloeden. Vorst en sneeuw vertoonen zich op plaatsen waar zij vroeger onbekend waren: de ijstijd neemt een aanvang. Nu sterven de palmen en andere zuidelijke planten door de vorst. Nu voeren de ijsbrokken, van het noordsche bergijs afgebroken, groote hoopen zand en grind aan: op onze breedten gekomen, smelten die ijsbergen, en hun vracht van aarde en steenen valt op den zeebodem, en vormt de heuvels en vlakten die wij thans de Luneburger heide, en de Hondsrug in Groningen noemen. Nu wordt het zand aangevoerd waaruit vele onzer heidevelden en duinen zullen bestaan. Door de thans heerschende koude breidt ook op de Alpen en andere bergen van Europa het bergijs zich uit, en zoodoende worden er grinddammen en groote zwerfblokken gebragt naar plaatsen waarvan wij
naauwelijks kunnen gelooven dat er eens bergijs gelegen heeft. Wij zouden ook niet weten dat het voor-
{==355==} {>>pagina-aanduiding<<}
malige bergijs die groote steenen zoo hoog boven de zee of zoo ver van het tegenwoordige bergijs aangevoerd en nedergelegd heeft, als wij niet duidelijk den weg konden volgen dien zij genomen hebben, en die nog zigtbaar is in de groeven en krassen en de gladgeschuurde oppervlakten der gesteenten waarover het bergijs eenmaal zich bewogen heeft.
De op tertiaire gesteenten liggende zand-, leem- en grindbeddingen, zeer vele strandvormingen en ook vele uitwerpselen van thans nog werkzame vulkanen, behooren dus tot het tijdvak dat wij gewoon zijn het diluvium te heeten. Langen tijd heeft men gemeend dat al die vormingen ontstaan waren ten gevolge van een algemeenen watervloed, die de geheele aarde had bedekt en die men, naar het verhaal van den Bijbel, den zondvloed heeft geheeten: daarom heeft men die vormingen diluviaal genoemd. Wij kunnen ons hier niet verdiepen in eene beschouwing van de bewijzen die de geologen gevonden hebben, en die ons aantoonen dat er herhaaldelijk gedeeltelijke overstroomingen van de aardoppervlakte hebben plaats gehad, en dat de aarde sedert den silurischen tijd nooit weder geheel met water bedekt is geweest. Het is hier de plaats niet daarover te spreken: wij willen liever een blik werpen op de dieren die in den diluvialen tijd in Europa leefden en hunne overblijfselen in de post-pliocene aardlagen en in holen hebben achtergelaten.
Het hooge noorden der aarde schijnt toen bewoond te zijn geweest door groote kudden van met haar bedekte olifanten, neushoorndieren en groote herten, paarden en runderen, benevens beren en hyenaas. Die ruigha ige olifant, Elephas primigenius, onder den russischen naam van mammouth algemeen bekend, leefde in geheel Europa en een groot deel van Azie, tot zelfs in Siberie. Hunne kiezen en slagtanden, hunne reusachtige schedels en andere beenderen liggen in groote hoeveelheid in de klei en het zand onzer rivieren. Eens liepen zij rond op het land dat thans door de Noordzee bedekt wordt: de visschers die tusschen Engeland en ons land, op de Doggersbank, tarbot vangen, vinden niet zelden hunne netten verward in gedeelten van het geraamte van een mammouth. En op sommige eilanden in de IJszee, op 76o noorderbreedte, bestaan geheele bergen uit beenderen en slagtanden van mammouthen, en de zee spoelt dáár duizende olifantstanden op het strand. Even als de ruigharige rhinoceros, de trouwe kameraad van den mammouth, leefde ook deze laatste van dennenaalden en gras.

{==356==} {>>pagina-aanduiding<<}

Ook in zuidelijker streken leefden olifanten; de overblijfselen dier dieren worden in thans warmere aarddeelen gevonden: men heeft dit dier Elephas priscus genoemd.
Nevens mammouthen en neushoorndieren en rivierpaarden doorkruisten groote kudden paarden en runderen de meeste landen van ons werelddeel. Bos priscus is de naam van dat rund uit het diluvium. In Ierland heeft men in oude venen overblijfselen gevonden van het reuzenhert. Dat reuzenhert schijnt met den mammouth en den wolligen rhinoceros geleefd te hebben tot in de dagen van den mensch. In Ierland heeft men eene rib gevonden van dat groote hert, gewond door een pijl. Het rendier leefde toen zuidwaarts tot in Frankrijk, rendierbeenderen vindt men met bewijzen van menschelijke kunstvlijt in diluviale grindlagen van Frankrijk. En nevens die plantenetende zoogdieren werden toenmaals de gematigde streken der aarde ook bevolkt door beren, leeuwen, tijgers, hyenaas, wolven en andere vleeschetende roofdieren. Vooral in holen en brecciën vinden wij de overblijfselen van die dieren. Wij komen straks even op die holen terug.
Onder de vogels vallen vooral de groote dinornissoorten in het oog. Hunne beenderen en eijerschalen liggen in den diluvialen leem van Nieuw Zeeland. Ook vele amphibiën en visschen vindt men in diluviale bezinksels begraven. Zij gelijken over het algemeen op de hedendaagsche soorten. Dat is ook toepasselijk op de insekten, weekdieren en polypen, en ook op de boomen, want populieren, wilgen, elzen, eiken, beuken en andere thans nog levende boomen, versieren reeds het land.
Door het indringen van water in de gesteenten en ten gevolge daarvan door het oplossen van sommige bestanddeelen, waren er reeds sedert lang holen en grotten in de gebergten der aarde ontstaan. Vooral in oude kalkgesteenten was dat het geval. Zulke holen, wel bekend wegens de prachtige druipsteenen of stalaktieten die aan de gewelven hangen, of als stalagmieten den bodem bedekken, vindt men in vele deelen van Europa, in Duitschland, Belgie, Frankrijk, Engeland, en ook in Amerika, vooral in Brazilie. Niet zelden liggen zij hoog in de gebergten, doch meestal vindt men de ingangen dier holen ook in oude dalen, en zijn zij ongetwijfeld eens met water gevuld geweest: rivieren hebben zekerlijk eeuwen aaneen door die onderaardsche holen gestroomd. En die rivieren voerden klei en zand en grind in die holen, en met die stoffen beenderen van dieren, gestorven

{==357==} {>>pagina-aanduiding<<}
op het land of verscheurd door roofdieren. Ook zullen enkele holen wel tot schuil- en woonplaatsen voor sommige dieren gediend hebben, die er hunne beenderen in hebben achtergelaten. Voor den palaeontoloog zijn die holen zeer belangrijk, juist wegens die beenderen van dieren uit het diluvium. In veelal roodachtigen leem liggen die beenderen in de holen begraven en zijn met een kalkkorst bedekt. In vele holen vindt men slechts beenderen van beren, in andere slechts van hyenaas: bij de laatste zijn er die door roofdieren afgeknabbeld zijn. Maar dat vele holen met beenderen, er door waterstroomen ingespoeld, gevuld zijn, blijkt uit het gerolde grind, de land- en zoetwaterslakken en soms zeeschelpen die nevens de beenderen in de leemlaag liggen die den bodem der holen bedekt. En sommige holen zijn geheel gevuld met ingespoelde stoffen, zij heeten dan beenderenbrecciën. In zulke beenderenbrecciën heeft men, nevens vele overblijfselen van dieren, ook overblijfelen van menschen gevonden, hetzij gedeelten van zijn geraamte, hetzij ruwe werktuigen van vuursteen gemaakt. Men besluit daaruit dat de mensch reeds met den mammouth, den wolligen rhinoceros, den holenbeer en andere uitgestorven diersoorten de aarde bewoond heeft.
En hiermede zijn wij genaderd tot den tijd waarin een tot hiertoe nog niet voorhanden wezen, de mensch, op aarde verschijnt. Met hem vinden wij tevens vele dier- en plantsoorten die reeds veel vroeger bestonden, nevens vele andere nieuwe soorten die de plaats innemen van andere, die in de tijden vóór den mensch verdwenen en uitgestorven waren.
Ook thans nog ontstaan er aardlagen en gesteenten: wij zien dagelijks de natuurkrachten werkzaam, wij zien dat zij vervormen wat aanwezig is, dat zij nieuwe vormen geven aan de stof. De wijze waarop die krachten der natuur thans werken, verschilt niet, gelijk wij uit hare uitwerkselen zien, van de wijze waarop zij in vorige dagen hebben gewerkt. Grind en zand en slijk ontstaan heden nog door de beweging des waters, gelijk in het eerst van het laurentiaansche tijdvak de grind- en zand- en slijklagen ontstaan zijn, waarmede de geschiedenis der aarde een aanvang neemt. Nog heden scheiden dieren en planten kalk en kwarts af, gelijk voorheen, uit een waterige oplossing, om er gesteenten en aardlagen van te bouwen. De scheikundige wetten, waarnaar de stoffen zich verbinden, waardoor de metamorphosen der gesteenten en van geheele bergketenen geregeld worden, de

{==358==} {>>pagina-aanduiding<<}
werkingen in de aardkorst waardoor lavaas geboren worden uit de in de diepte aanwezige stoffen, en waardoor de gesmolten stoffen door den damp van water op de oppervlakte worden geworpen, verzeld van vuur en rook en gassen, zij zijn onveranderd gebleven gedurende den ontzaggelijk langen tijd, waarin slechts de vormen van dieren en planten menigvuldig veranderden en gewijzigd werden. Maar in de voorbijgegane tijdvakken der aardgeschiedenis werden die werkingen der natuur door geen verstandig en redenerend wezen gade geslagen - in het tegenwoordige tijdperk ziet en onderzoekt en bewondert de redelijke mensch de werken der natuur. Hem is de magt niet gegeven de natuur te veranderen, hij kan het onder de wateren zinkende of het tot bergen oprijzende land niet tegenhouden, hij kan winden en zeestroomen niet gebieden en het uitvloeijen van lava niet keeren, hij kan de wetten der scheikunde evenmin veranderen als die der zwaarte en der aantrekking. Maar hij ziet en begrijpt. Hij ziet de werken der natuurkrachten, spoort hare eigenschappen op en bezigt haar tot zijn nut en voordeel, hij vindt de voldoening zijner ligchamelijke behoeften in hetgeen de aarde oplevert en erkent den zamenhang aller dingen in het geschapene, in de groote werken Gods.

En hiermede meen ik dit vlugtige overzigt van de aardlagen die fossilen bevatten te mogen eindigen. Wij hebben een zeer oppervlakkigen blik geslagen op haar ontstaan, op hare veranderingen, op de tijdperken waarin de geologen de geschiedenis der aarde verdeeld hebben. Wij zagen hoe die geheele lange geschiedenis eigenlijk slechts een enkel groot verhaal is, niet afgebroken door groote omkeeringen, door katastrophen van vreesselijken aard. Wij noemden enkele namen op van de bewerktuigde wezens, die overblijfselen in de gesteenten der aarde hebben achtergelaten; wij leerden daaruit, dat de aarde bewoond geweest is door levende wezens van den beginne af. In eenige volgende opstellen wensch ik sommige groepen dier uitgestorvene wezens meer opzettelijk met den welwillenden lezer te beschouwen; ik hoop zoodoende de belofte der redactie te vervullen door het leveren van eenige ‘palaeontologische bijdragen.’






{==359==} {>>pagina-aanduiding<<}

De zedekunde van Spinoza

door Dr. D. Burger.

Dit opstel is niet bestemd voor eigenlijke wijsgeeren, want zij kennen Spinoza en weten, met hoeveel regt Hegel zeide, dat alle grondige beoefenaars der wijsbegeerte begonnen zijn met Spinozisten te wezen, daar in zijn stelsel de kiemen van alle volgende stelsels tot op den huidigen dag liggen opgesloten. Het is echter niet alleen voor hen, die de wijsbegeerte tot hunne hoofdstudic maken, maar voor allen, die de vraagstukken, welke onze hoogste belangen raken, hunne opmerkzaamheid waard achten, zeer wenschelijk met Spinoza's Ethica bekend te worden, en zich een goed begrip van dit werk te vormen. Hiertoe wil de Schrijver van dit opstel het zijne trachten bij te dragen, te meer daar het hem voorkomt, dat over dit werk vele min juiste voorstellingen bestaan. De Ethica van Spinoza toch wordt veel genoemd maar weinig gelezen, en bij gevolg dikwijls verkeerd beoordeeld. De oorzaak hiervan is, dat de vorm, waarin dit boek geschreven is, menigeen reeds na de lezing van enkele bladzijden afschrikt. Ik zeg zulks met om te klagen, dat de menschen tegenwoordig alleen in romantische litteratuur behagen scheppen; ik wil zelfs gaarne toegeven, dat wijsgeerige verhandelingen, ook al zijn zij streng wetenschappelijk, nog wel lezers vinden; maar toch houd ik den vorm, waarin Spinoza zijn werk heeft geschreven,

{==360==} {>>pagina-aanduiding<<}
voor de groote oorzaak, waarom het veel minder dan het verdiende gekend wordt. Het is de vorm van een wiskunstig leerboek, met bepalingen, axioma's, stellingen, hulpstellingen, bijstellingen, enz. Hij is alles behalve uitlokkend voor allen, die op aangenamen stijl prijsstellen en ook in wijsgeerige verhandelingen aan eene doorloopende, niet telkens afgebrokene redenering de voorkeur geven. Wanneer echter iemand, dien het hoofdzakelijk om den inhoud te doen is, zich over dien minder aangenamen vorm heenzet, dan vindt hij in Spinoza zooveel goeds, dat het hem geenszins berouwt de moeite genomen te hebben van al die stellingen na te gaan en te overpeinzen. Dit meen ik althans opgemerkt te hebben, en wil daarom beproeven, in eene doorloopende redenering de uitkomsten mijner studie van Spinoza's Ethica beknopt mede te deelen, in de hoop dat dit hun niet ongevallig zal wezen, die gaarne wat meer van Spinoza's Ethica zouden willen weten, mits het hun maar in een vorm, die hen niet stuit, worde voorgedragen.
Spinoza begint met God. Hij is van oordeel, dat dewijl God de bron en oorzaak van alles is, ook het godsbegrip in een wijsgeerig betoog moet voorop komen, en is alzoo schijnbaar in strijd met Aristoteles, die leerde, dat voor ons menschen de eerste beginselen van alles, ten gevolge van onze bekrompenheid, niet dadelijk voor de hand liggen, maar eerst door eene moeijelijke analyse moeten gevonden worden. Men kan lang redetwisten over het meer of minder juiste van beider opvatting, maar toch is het merkwaardig, dat er in vele punten tusschen beider resultaten groote overeenkomst bestaat. De oorzaak zal wel deze zijn, dat beider methode veel minder verschilt dan men oppervlakkig zou meenen; want Spinoza is niet dan na lange voorbereiding aan het schrijven zijner Ethica gegaan en heeft ongetwijfeld zijne denkbeelden niet in eens gevormd maar wel degelijk door opmerken, nadenken en analyseren verworven. Ten waarborg hiervan hebben wij behalve zijn herhaald beroep op de ondervinding vooral zijne brieven, waaruit onder anderen blijkt, dat hij veel werk maakte van de proefondervindelijke natuurkunde, hetgeen zeker geen bewijs is, dat hij alles alleen uit zijn eigen brein wilde putten. Zijne methode is de weg, waarlangs hij zijne denkbeelden het best kon mededeelen, niet dien, waarlangs hij zelf er toe gekomen is.
Spinoza begint dan met God. Hij zoekt te betoogen, dat

{==361==} {>>pagina-aanduiding<<}
men noodzakelijk het bestaan moet erkennen van één wezen, hetwelk van niets afhankelijk maar volkomen onbeperkt en oneindig is, dat alleen door zijn eigen kracht bestaat, zonder welks bestaan dat der eindige dingen ondenkbaar zou zijn, en waarin dus alles bevat wordt, waarvan alles afhangt wat bestaat. Dit wezen noemt hij God of de voortbrengende natuur, waarvan de voortgebragte natuur of de wereld der verschijnselen onderscheiden wordt. God is dus de onbeperkte en oneindige oorzaak van alles, en moet bij gevolg krachten bezitten om alles voort te brengen wat wordt voortgebragt. Willen wij derhalve weten, welke krachten in God zijn, dan moeten wij zien, wat hij voorbrengt; ofschoon wij moeten erkennen, dat deze taak oneindig groot is, daar God als oneindig wezen ontelbaar vele krachten en eigenschappen moet bezitten, die wij niet kunnen te weten komen.
De verschijnselen, die wij waarnemen, en wier groot aantal ons ligtelijk in verwarring zou brengen, kunnen wij, tot een meer gemakkelijk overzigt onder rubrieken rangschikken. Wij verkrijgen hierdoor een hulpmiddel om de eigenschappen Gods te leeren kennen; mits onder de voorwaarde, dat wij die rubrieken niet willekeurig nemen, maar zóó als de waarneming ze ons geeft.
Wanneer wij nu al de verschijnselen, die binnen ons bereik vallen, nagaan, en onderzoeken onder welke hoofdrubrieken wij die kunnen samenvatten, dan vinden wij eene wereld van gewaarwordingen, gedachten, voorstellingen, gevoelens en begeerten binnen in ons, en eene wereld van in de ruimte uitgebreide verschijnselen buiten ons. Dit noopt ons tot het aannemen van eene groote verdeeling in in- en uitwendige verschijnselen, waarvan wij de eerste de wereld van het denken, de andere die der uitgebreidheid kunnen noemen. Dit is de grond der twee eigenschappen van uitgebreidheid en denken, die Spinoza aan God toeschrijft, en waaromtrent dikwijls is aangemerkt, dat men moeijelijk kon inzien, hoe Spinoza juist aan deze twee eigenschappen gekomen was. De reden hiervan toch is deze, dat hij alle geestelijke verschijnselen onder het denken, alle stoffelijke onder de uitgebreidheid rangschikt. Over de juistheid dezer benamingen kan men redetwisten, de juistheid der verdeeling zelve is niet te loochenen. Evenmin is zulks het geval met de aanmerking van Spinoza, dat wij dus in God de kracht moeten erkennen om de wereld der gedachten en die der uitgebreidheid voort te brengen, en derhalve aan God oneindig denken en

{==362==} {>>pagina-aanduiding<<}
oneindige uitgebreidheid moeten toeschrijven; evenwel met dit voorbehoud, dat deze twee hoofdeigenschappen wel afzonderlijk kunnen gedacht en genoemd worden, maar niet afzonderlijk kunnen bestaan, daar God één is, en dus zijne verschillende eigenschappen geene verschillende wezens uitdrukken.
Dit is in het kort de inhoud der twee eerste boeken van Spinoza's Ethica. Men ziet er uit, dat Spinoza ten onregte een atheist genoemd wordt. De reden van deze beschuldiging is daarin te zoeken, dat hij alle menschelijke voorstellingen van God verwerpt, en dat wijsgeeren, die dit doen, van ouds voor atheisten gehouden zijn. De meeste menschen kunnen zich God niet anders denken dan als een mensch in den overtreffenden trap. Hieruit is de ongerijmdheid voortgekomen, dat een man, die zijn geheele leven besteed heeft om het bestaan van God te bewijzen, onder de atheisten is gerekend. Gelukkig mogen wij hier echter bijvoegen, dat deze beschuldiging onder de der zake kundigen hoe langer zoo minder wordt gehoord. Onder dezen moge men over Spinoza's pantheisme hooren klagen, zij weten echter wel, dat een pantheistisch godsbegrip te hebben en aan geen God te gelooven hemelsbreed van elkander verschilt.
Het is Spinoza evenwel hoofdzakelijk om praktische resultaten te doen. Daarom willen wij thans zien, hoe hij uit de genoemde beginselen de zedekunde zoekt af te leiden.
Twee dingen staan volgens Spinoza vast. God bestaat en is oneindig en onbeperkt, en aan den anderen kant aanschouwen wij eene ontelbare menigte eindige dingen, die allen wederkeerige werking op elkander uitoefenen. Al de tusschentrappen op te noemen, waardoor die eindige dingen met het oneindige wezen verbonden zijn, was boven het vermogen van Spinoza, en, voegen wij er bij, van alle menschen. Dit is evenwel ook niet noodig; aan het bekende hebben wij genoeg. Wij trekken daaruit namelijk het besluit, dat al die eindige dingen in God bevat en de krachten, waarmede zij werken, aan God ontleend zijn, en dat derhalve eigenlijk gezegd kwaad in de natuur niet bestaan kan. Wat ons kwaad toeschijnt is zulks niet voor God, want hoe zou het mogelijk zijn, dat een eindig wezen het oneindige, waarin het bevat is, zou benadeelen? maar het bestaat alleen voor ons, daar wij datgene goed noemen, wat ons helpt om het ideaal, dat wij ons voorstellen, te bereiken, en datgene kwaad wat ons daarin hindert. Wij kunnen dit ophelderen door te

{==363==} {>>pagina-aanduiding<<}
wijzen op de natuurverschijnselen, waarvan er vele zijn, die de geheele natuur onmogelijk kunnen verstoren, daar zij immers zelve slechts een voortbrengsel zijn van de werking der natuurkrachten, maar die toch voor den mensch dikwijls gevolgen kunnen hebben, die hem álles behalve aangenaam zijn. Deze gevolgen echter kan hij dikwijls voorkomen door de natuurkrachten, waaraan hij is blootgesteld, te leeren kennen, en ze dan te ontwijken of ze met behulp van andere natuurkrachten te bestrijden, zooals men b.v. tegenwoordig, nu de rigting der stormen meer en meer bekend worden, deze dikwijls kan vermijden, en de schadelijke werking van den bliksem kan voorkomen door gebruik te maken van de bekende natuurwet, dat de electriciteit bij voorkeur door metaal wordt aangetrokken en voortgeleid, enz. Dit past Spinoza aldus op de menschelijke hartstogten toe.
De mensch is geen kleine wereld binnen in de groote, geen rijk in een rijk, maar een deel van de geheele natuur, en hij is aan dezelfde natuurwetten als alle andere dingen onderworpen. Zijne hartstogten zijn dus geene godheden, zooals de oude heidenen beweerden, en evenmin inblazingen des duivels, zooals men in de middeleeuwen geloofde; maar natuurverschijnsels, die op zich zelf niet goed noch kwaad zijn, maar bij welke alles op de kennis en de behandeling daarvan aankomt. Wil men ze verstandig leeren behandelen, dan moet men beginnen met ze te leeren kennen. Dit is dus het eerste, wat Spinoza beproeft. En hij heeft zich hier als meester betoond, en eene tot nog toe niet overtroffen classificatie der hartstogten gegeven. Hiervan willen wij de hoofdpunten mededeelen.
Spinoza brengt alle hartstogten tot drie hoofdrubrieken, zoodat elk hunner tot één dier drie moet gerekend worden. Deze drie hoofdrubieken zijn de vreugd, de smart en de begeerte, die hij op de volgende wijze bepaalt.
Elk eindig wezen zoekt zich zelf te bewaren. Blijft het nu in denzelfden toestand, dan gevoelt het eigenlijk niets; maar gelukt die bewaring beter, dan gevoelt het vreugd, gelukt die minder, dan gevoelt het smart. Op dezen grond bepaalt hij vreugd als den overgang van eenen minder volmaakten toestand tot eenen meer volmaakten; smart daarentegen als den overgang van eenen volmaakteren toestand tot eenen minder volmaakten; terwijl de begeerte bij hem de al of niet met bewustzijn verbonden poging is, om zich zelf te bewaren en wat voor onze

{==364==} {>>pagina-aanduiding<<}
instandhouding goed schijnt te bevorderen, wat daarvoor kwaad schijnt af te weren.
Hier verwacht ik de tegenwerping, dat er wel degelijk schadelijke vreugd en heilzame smart bestaat. Deze tegenwerping echter is door Spinoza voorzien en aldus beantwoord. Vreugd is op zich zelf altijd goed, maar kan, wanneer zij den mensch slechts gedeeltelijk aandoet voor den geheelen mensch nadeelig worden, en in dit geval kan smart als tegengift nuttig wezen. Zoo streelt b.v. lekker eten alleen de tong; maar is voor het geheele ligchaam dikwijls nadeelig, en in dit geval is onpasselijkheid vaak een correctief der gulzigheid, enz. Hiermede is de zwarigheid opgelost.
Spinoza beschouwt dan de vreugd, de smart en de begeerte als de drie oorspronkelijke hartstogten. Uit deze eenvoudige beginselen leidt hij nu alle hartstogten af. Wij willen hiervan een paar voorbeelden mededeelen en kiezen daartoe de bepalingen van liefde, haat en trotschheid.
Liefde bepaalt Spinoza als vreugd, verbonden met de voorstelling van de oorzaak, waardoor die vreugd wordt te weeg gebragt; haat als smart, verbonden met de voorstelling van de oorzaak dier smart; trotschheid als uit eigenliefde geboren te hoogschatting van zichzelven, enz. Wij konden deze voorbeelden zeer vermenigvuldigen, maar dit zou ons te lang ophouden. Het gezegde zij genoeg om te doen zien, dat Spinoza de hartstogten eerst naauwkeurig zoekt te bepalen voordat hij hunne behandeling bespreekt, en dat hij zich niet in ijdele declamaties toegeeft, maar ze geheel volgens de methode der proefondervindelijke natuurkunde behandelt, zoodat de toepassing dezer methode op de zedelijke wetenschappen van hem is uitgegaan.
Zoolang nu een mensch op het natuurlijke standpunt staat, is hij een slaaf zijner hartstogten. Hij verbeeldt zich vrij te wezen, doch is het volstrekt niet; want terwijl hij zijne begeerte volgt en zich van die begeerte en van haar voorwerp geheel of althans gedeeltelijk bewust is, weet hij gewoonlijk niet, waardoor die begeerte bij hem is opgewekt; en hierin ligt juist de knoop, waarmede hij aan de wereld buiten hem is vastgemaakt. Dit zullen wij met een paar voorbeelden ophelderen.
Beschouwt de mensch iets als oorzaak van smart, dan is hij gedetermineerd om het te haten; beschouwt hij het daarentegen als oorzaak van vreugd, dan kan hij niet nalaten het lief te

{==365==} {>>pagina-aanduiding<<}
hebben; meent hij de eerste te kunnen vermijden, dan moet hij zulks trachten te doen, en dus hiernaar begeeren; en omgekeerd moet hij trachten alles te verwerven en te doen gebeuren, wat hij als de oorzaak van vreugd aanmerkt. Deze gevoelens en begeerten kunnen elkander kruisen en tegenwerken, b.v. wanneer wij begeeren iets, dat ons kwaad toeschijnt, af te wenden, doch meenen, dat ons daardoor een grooter kwaad zal overkomen, en alzoo aan den éénen kant door begeerte, aan den anderen door vrees geprikkeld worden; of wanneer wij uit verschillende oogpunten iets te gelijk als oorzaak van vreugd en van smart beschouwen, zoodat wij door liefde en haat her- en derwaarts getrokken worden, enz.
Alzoo is een mensch gelijk aan een schip op zee, dat zonder roer door wind en golven wordt heen en weder geslingerd. Zijn er dan geen middelen te vinden, om die slingering te doen ophouden en ons levensschip te besturen? Voorzeker, en die middelen zal Spinoza zoeken aan te wijzen. Eerst handelt hij over de menschelijke slavernij; en in het laatste deel der Ethica over de menschelijke vrijheid. Als punt van overgang tusschen deze twee zoekt hij aan te wijzen, wat de rede ons voorschrijft; want wat baat het de middelen te weten om het schip te besturen, indien wij niet weten, waar de haven gelegen is, naar welke wij koers willen nemen?
Hetgeen de rede ons voorschrijft is tweeledig. Wij zijn menschen, dat is redelijke wezens, en wij leven met vele andere menschen verbonden. Het is ons in het geheel niet onverschillig, hoe wij zelf leven, en in welke betrekking wij tot andere menschen staan; maar het is klaarblijkelijk, dat ons waarachtig belang vordert onze rede over onze hartstogten te doen heerschen, opdat deze ons niet brengen, waar wij niet begeeren te komen, en met onze medemenschen in liefde en eendragt te leven, zoodat wij elkander niet verscheuren en vernielen maar helpen en ondersteunen. Welke zijn nu de middelen om het zoover te brengen?
Het eerste middel hiertoe is zelf kennis. Hoe verder wij het in kennis van ons zelven brengen, hoe minder wij door onze hartstogten beheerscht worden; want kennis is handelen, geen lijden, en dus is iemand, die zich zelven kent, niet meer bloot lijdelijk, maar handelend. Daarenboven verdwijnen alle hartstogten, die uit verkeerde beoordeeling van ons zelven voortkomen, bij meerdere zelfkennis; en als wij weten, waar onze zwakke zijde is, dan zullen wij ons wachten die bloot te geven, en de

{==366==} {>>pagina-aanduiding<<}
gelegenheid zoeken te vermijden om die hartstogten op te wekken, welke ons het meest tiranniseren.
Het tweede middel is kennis van de wereld rondom ons, vooral van de menschenwereld. Hoe verder wij het hierin brengen en in bijzonderheden afdalen, hoe meer wij leeren inzien, dat alle dingen als eene keten van oorzaken en gevolgen samenhangen, hetgeen ons niet weinig helpt om onze hartstogten te beheerschen; want dingen, die wij afzonderlijk beschouwen, maken op ons eenen geheel anderen indruk dan wanneer wij ze in hun verband nemen. Zoo verdwijnt b.v. de haat, die door iemands beleedigingen bij ons wordt opgewekt, wanneer wij leeren inzien, dat die beleedigingen een gevolg zijn van zijn temperament en van zijne omstandigheden, en dus onze smart eigenlijk niet door hem maar door de oorzaken, die hem beheerschen, wordt te weeg gebragt, enz.
Een derde middel bestaat daarin, dat wij in kalme oogenblikken door bedaard nadenken onze rede versterken en ons van die beginselen zoeken te doordringen, die ons kunnen helpen om de hartstogten te beheerschen, b.v. van de voortreffelijkheid der liefde boven den haat, van het inzigt, dat de menschen veel wat ons onaangenaam is onvrijwillig doen, van het nut der zelfbeheersching, enz. Hierbij geeft Spinoza den raad zich niet door zwartgallige beschouwingen te kwellen, maar de dingen zooveel mogelijk van hunne goede zijde aan te vatten, om niet door smart maar door vreugd tot handelen gebragt te worden.,
Het voornaamste middel echter om de hartstogten te leeren bedwingen is de kennis van God. Voor een nadenkend mensch is alles een trap, om hem daartoe te doen opklimmen; want in alle verschijnselen die hem ontmoeten ziet hij de werking van krachten en wetten, die uitvloeisels zijn der Godheid; en wanneer dit begrip levendig bij hem is, dan ziet hij in, dat het schijnbaar kwaad hem zoo voorkomt, omdat hij het verband van alle dingen niet overzien kan, maar dat voor een oneindig verstand alles in de wereld zich in de schoonste harmonie zou oplossen. Deze overweging geeft hem kalmte en gerustheid, en vervult zijne ziel met heilige vreugd en liefde voor al zijne natuurgenooten, die even als hij door de oneindige scheppende kracht zijn voortgebragt, en even als hij in zich zelf eene sprank van den goddelijken geest hebben, waardoor zij, als het maar gelukt deze op te wekken, tot een echt redelijk en menschelijk leven kunnen ontwaken.

{==367==} {>>pagina-aanduiding<<}

Die het zoover brengen kan leeft zoo gelukkig als op ons beperkt menschelijk standpunt mogelijk is; want hij wordt door zijne hartstogten niet beheerscht, omdat hij een hooger voorwerp zijner liefde bezit dan alle eindige dingen, een voorwerp, dat niemand hem ontnemen kan, en dat hem al het andere doet gering schatten; en alle hartstogten, die den mensch ongelukkig doen zijn en anderen ongelukkig doen maken, verdwijnen daarvoor in het niet, en ruimen de plaats voor eene algemeene welwillendheid en menschenliefde. Zoodanig is de ware wijze hier op aarde, alzoo is de wezenlijke wijsheid de weg tot wezenlijk geluk.
Wij hebben bij dit alles geen woord van onsterfelijkheid gesproken, omdat wij niet uit de toekomst maar uit de eeuwige waarheden en wetten, die binnen ons bereik liggen, het hoogste goed wilden leeren kennen; en wij hebben alzoo gezien, dat dit hoogste goed inderdaad bereikbaar is, zonder dat wij nog weten, of wij er ook hier namaals van zullen genieten, daar wij niet naar den duur maar naar den aard van het hoogste goed onderzocht hebben. Desniettemin volgt uit het vorige ook eene eigenaardige theorie van onsterfelijkheid. Deze theorie komt hoofdzakelijk op het volgende neder.
God is oneindig en onvergankelijk en alle eindige dingen zijn werkingen van goddelijke krachten. Die eindige dingen vertoonen zich in allerlei natuurverschijnselen. Hun eigenlijk wezen echter bestaat niet in die verschijnselen maar in de krachten, waarvan die verschijnselen de openbaringen zijn. De verschijnselen zijn voorbijgaand en vergankelijk, maar de krachten die daarin werken zijn onvergankelijk en eeuwig. De eigenlijke kern dus van alle eindige wezens is even onvergankelijk als God zelf, en bij den dood vergaat er niets wezenlijks maar alleen eene tijdelijke openbaring van dezelfde krachten, die zich vervolgens weder op andere wijs openbaren. De dood is dus een overgang van de ééne wijze van bestaan in de andere en met hem gaat niets, dat wezenlijk bestaat, verloren. Deze beschouwing alleen is reeds genoeg, om ons met den dood te verzoenen, en te doen inzien, dat hij geen kwaad, maar iets geheel natuurlijks is. Doch er is meer.
De ware wijze denkt weinig aan den dood, niet omdat hij er niet aan denken wil en er eigenlijk voor vreest doch dit niet wil bekennen; maar omdat zijn doel is goed te leven, en hij zich hiermede bezig houdt, niet met het tegenovergestelde. En waarin bestaat nu het leven van den waren wijze? In de kennis en de

{==368==} {>>pagina-aanduiding<<}
toepassing der eeuwige, onvergankelijke waarheden, die uit het wezen Gods voortvloeijen. Zijne gedachte woont in het eeuwige, onvergankelijke, dat hem geheel vervult en hetwelk hij in zijn leven tot rigtsnoer neemt. Hierin heeft hij een waarborg voor zijne onsterfelijkheid, want hij is niet meer een bewusteloos orgaan, waardoor de goddelijke krachten werken, maar deze zijn in hem tot bewustzijn gekomen. De wijze houdt dus nimmer op met leven, al is het dat de tijdelijke vorm, waarin hij tegenwoordig arbeidt, met den dood verdwijnt, maar zij, die geheel in het zinnelijke leven opgaan, verdwijnen geheel, zoodra de vormen, die hunne geheele ziel innemen, vernietigd worden. Ook bij hen blijven natuurlijk de krachten, die hun eigenlijk wezen uitmaakten, na hunnen dood bestaan, doch hun bewustzijn bevat niets, dat de vernietiging van hunnen tegenwoordigen vorm van bestaan kan overleven. Spinoza leert dus, dat zij, die tot ware wijsheid ontwaakt zijn, de onsterfelijkheid bezitten; maar dat de geheel zinnelijke menschen, indien zij al voortduren, in een volgend leven van voren af aan moeten beginnen.
Deze theorie wordt uitdrukkelijk in de twintig laatste stellingen der Ethica geleerd, en het is mij onverklaarbaar, hoe iemand, die dit werk met eenige opmerkzaamheid gelezen heeft, beweren kan, dat Spinoza de onsterfelijkheid loochent. Men kan zijne theorie onvolledig vinden en afkeuren, maar heeft geen regt om Spinoza van loochenen der onsterfelijkheid te beschuldigen.
Dit zijn naar mijne opvatting de hoofdpunten der leer van Spinoza. Het zou mij verheugen, wanneer ik door dit korte overzigt iets kon bijdragen om te bewerken, dat hij meer gekend en minder veroordeeld werd; want ik ben overtuigd, dat het laatste zal verminderen naarmate het eerste toeneemt. Spinoza mag wel van nabij bezien worden.
Hier zou dit opstel kunnen eindigen, indien het niet noodig scheen nog iets te zeggen over de redenen, waarom de studie van Spinoza's Ethica voor onzen tijd aanbevelenswaardig is. 1) Socrates werd geprezen, omdat hij de wijsbegeerte uit den hemel op de aarde had gebragt, dat is, omdat hij in plaats van vele gissingen omtrent het bovennatuurlijke te maken zich vooral

{==369==} {>>pagina-aanduiding<<}
op menschenkennis en zedekunde had toegelegd. Het voorbeeld van Socrates is door zijne discipels en hunne nakomelingen gevolgd; want al maakten zij meer werk dan hun meester van bovennatuurkundige vraagstukken, de mensch was en bleef toch een hoofdpunt van hun onderzoek, en hieraan hebben wij veel goeds, dat ons uit de oudheid is overgeleverd, te danken. Hetzelfde meen ik dat van Spinoza kan gezegd worden. Hij is ja met bovennatuurkunde begonnen, maar toch is ⅗ zijner Ethica bepaald praktisch, en het is zelfs mogelijk zeer veel nut uit dit gedeelte te trekken, al heeft men het eerste gedeelte slechts vlugtig gelezen, of zelfs al is men van een geheel tegenovergesteld gevoelen. De oorzaak hiervan is deze, dat Spinoza een naauwkeurig waarnemer was van de hartstogten en aandoeningen van den menschelijken geest, en de uitkomsten zijner waarnemingen in zijne Ethica heeft nedergelegd. Hij heeft ze daar met zijne bovennatuurkundige beginselen in verband gebragt, doch zij zijn er niet uit afgeleid, en kunnen onafhankelijk daarvan bestudeerd en gebruikt worden. Dit nu wenschte ik aan te moedigen, zoo omdat het voor alle praktische vraagpunten, vooral voor die der opvoedkunde en zedekunde, allerbelangrijkst is, eene juiste kennis van de menschelijke hartstogten, hunne magt over den mensch en hunne behandeling te verkrijgen, alsook dewijl deze studie geschikt is om de rigting van den geest op het praktische, die door de twisten van den dag wel eens kon verloren gaan, levendig te houden. Die dus de Ethica van Spinoza hetzij in het oorspronkelijke, hetzij in eene vertaling bestudeert, zal zich niet beklagen; maar ook al is hij geen zoogenaamd wijsgeer van beroep daaruit zeer veel voordeel voor zijn leven kunnen trekken.
Thans mag ik eindigen. Als ik enkelen mogt hebben opgewekt, om met Nederlands grootsten wijsgeer kennis te maken, dan zou mijn opstel zijn doel bereikt hebben.






{==370==} {>>pagina-aanduiding<<}

Nieuwe bijdrage tot de lijst van Bilderdijks werken.

Door Dr. A. de Jager.

In no. 5 der Vaderlandsche Letteroefeningen van 1860 werd, ten vervolge op vroegere stukken van dien aard, opgenomen mijne Nadere Bijdrage tot de Lijst van Bilderdijks Werken. De hier volgende nieuwe aanteekeningen over dat onderwerp, die ik den gaande weg kleiner wordenden kring van belangstellers aanbied, beschouwe men als eene voortzetting, en waarschijnlijk als het slot van mijnen arbeid op dit gebied onzer letterkunde. Zij worden wederom medegedeeld in de chronologische orde der stukken of werken, waarop zij betrekking hebben.

I.

Bij de verzen van Bilderdijks vader, door mij bij eene vorige gelegenheid opgegeven (zie De Recensent, Algemeen Letterl. Maandschrift, Maart 1857), kan er nog een gevoegd worden. In een bundeltje gedichten, alleen voor vrienden gedrukt en getiteld: Ter bevordering van den WelEd. Heere W.C. Vosmaer, tot meester in de beide rechten enz. te Leyden den 9. van Sprokkelmaand 1775, komt voor een vers van ‘I. Bilderdijk, Med. Doct.’ Uit de Vaderl. Hist. ten vervolge op Wagenaar, D.I. 42, blijkt, dat deze Vosmaer en nog 3 andere studenten met de kap tot het meesterschap werden bevorderd, bij gelegenheid van het Tweede Eeuwfeest der Hoogeschool te Leiden.
Zoo is mij ook nog een dichtstuk voorgekomen van Bilderdijks

{==371==} {>>pagina-aanduiding<<}
eerste gade, in een bundel Lijkzangen op Petrus Nieuwland, zalig in den Heer ontslapen, den 30. van Herfstmaand 1795; in 's Gravenhage, bij G. Broekhuyzen. Het komt aldaar voor onder den titel van Gedachten bij het graf van enz. en is onderteekend: ‘C.R. Bilderdijk, geb. Woesthoven.’
Men weet, dat Bild. deze zijne gade vereerde onder den naam van Odilde. Een oud vriend van laatstgenoemder familie heeft mij onderrigt, dat die naam de vertaling was van den geslachtsnaam Woesthoven. Het woord is dan gevormd van ode, goth. auths, oud-hoogd. odi, middel- en hedendaagsch hoogd. öde (adj.) onbebouwd, ledig, woest. Van daar bij Isidorus odhin, ledigheid woestheid, woestijn; en misschien ook het bij denz. voorkomende odhil, vaderland, dat intusschen ook tot öd, vaderlijk erfgoed, kan behooren; zie den Thesaurus van Schilter, III. 646, en Schmeller, Bayerisches Wörterb. I. 28 en 29. Ter vertolking van Woesthoven ware derhalve Odina wèl zoo gepast en onbetwistbaar geweest als Odilde. De overeenkomst van Odina met Odin, den bekenden Alvader uit de noordsche mythologie, is welligt oorzaak, dat de dichterlijke minnaar liefst zijne keuze tot het min bekende Odilde bepaalde.

II.

In mijne Nadere Bijdrage maakte ik de opmerking, dat in Krusemans uitgave der Dichtwerken van Bild. de Krijgszangen van Tyrteus waren afgedrukt naar een nadruk van Nayler, en dat daaraan moest worden toegeschreven de misstelling der rijmwoorden vervolgen - verzwolgen (in plaats van vervolger - verzwolger), die door den heer Kruseman zelven gelukkig nog in tijds was verholpen. Ik kom op dat punt nogmaals terug, om te verklaren, dat die opmerking niet in allen deele juist was. De heer Da Costa heeft wel niet den zuiveren druk der Krijgszangen tot grondslag gelegd voor de nieuwe uitgave, maar toch ook vermoedelijk niet dien van Nayler. Mij kwam onlangs een druk der Krijgszangen in handen, die uit- en inwendig alle blijken draagt te zijn van het jaar 1787, doch met een aantal misstellingen en daaronder ook die van de gemelde rijmwoorden. Dat exemplaar is blijkbaar een door den Auteur nog niet behoorlijk herziene proefdruk. Niet minder dan veertien fouten komen er in voor, die in den goeden druk allen zijn verbeterd. Ongelukkigerwijze is juist zulk een exemplaar zoowel door Nayler bij zijn

{==372==} {>>pagina-aanduiding<<}
nadruk, als door Mr. da Costa bij den herdruk gebezigd en treft men alzoo in Krusemans uitgave (D. IV) nog onjuiste lezingen aan, die niet zoo gemakkelijk als de twee rijmwoorden in 't oog vielen. De misstellingen van hen voor hem bl. 363 reg. 8, en Koningrijken voor Koninkrijken bl. 364, wees ik reeds aan. Ik voeg daarbij nu nog bl. 362 reg. 11 vlien voor vliên; reg. 17 nog voor noch; bl. 363 reg. 14 zijn voor zijn', en reg. 15 pas' voor pass', die allen aan het bezigen van een verkeerden tekst zijn te wijten. Dit is echter niet het geval met bl. 364 reg. 6 in 't gemoed voor in 't gemoet, en bl. 365 reg. 12 de onfeilbren weg voor d'onfeilbren weg, die voor rekening van Mr. da Costa blijven.
Als kenmerk van den onzuiveren druk van 1787 geef ik nog op, dat het latijnsche motto in plaats van adstringere te lezen geeft: adstringeze; de eerste regel der Krijgszangen: hooft in plaats van hoofd, en het slot van no. II: strander in plaats van stander: feilen, welke zoowel door Nayler als door Mr. da Costa hersteld werden.

III.

In de Kompl. Dichtw. D. XIII. 49 (en niet 46, zoo als de Alg. Inh. bl. 269 opgeeft) komen twee bijschriften voor, overgenomen - vrij onnaauwkeurig, zoodat er welkom voor wolken gelezen wordt - uit het voorwerk van Bild.'s Redevoering over de Schilderkunst, in 1794 te 's Hage gehouden en voor de leden van Pictura gedrukt. Op welk gezag die dichtjes aan Bild. werden toegeschreven, blijkt niet. Ik vermoed op dat van Klinkerts Lijst; doch deze zegt alleen: ‘In de present-exemplaren wordt deze redevoering voorafgegaan door’ enz.
Dat de stukjes niet van Bild. zijn, blijkt uit hun beider onderschrift ‘In Vrede Heil.’ Dit toch was de zinspreuk van Johan van Hoogstraten (welke naam dezelfde aanvangsletters heeft als de spreuk); zie van Harderwijks Lijst van Zinspreuken, in den Konst- en Letterbode van 1846, no. 1 en 2, en van der Aas Woordenb. d. Ned. Dichters, II. 243.
Meer dergelijke bijschriften van dezelfde hand kwamen mij voor, bijvoorb. het volgende, dat anders Bilderdijks dichtpen niet onwaardig zou zijn, en geplaatst is voor een bundeltje Gezangen, enz. ter heuchel. gedachtenis van de gez. Omwent. in 1787:

‘Wanneer 't gevoelig hart, dat drieste laagheid schuwt, 
De schelle zangkunst aan de schoone dichtkunst huwt, 

{==373==} {>>pagina-aanduiding<<}

En stem- en snaeräccoord verruklijk zaam zich menglen, 
Dan bootst men, hier beneên, de Hallels na der englen. 
Der reine geesten, die, voor 's Hoogsten glorietroon, 
Gods grootheid hulde doen, op onnavolgbren toon. 
In Vrede Heil.’ 


IV.

Onder het dichtstuk ‘Aan mijn Vrienden in Amsterdam’ (Mengelingen, III. 81-93, Kompl. Dichtw., X. 330-336) leest men in des Dichters handschrift ‘Hamburg, Wijnmaand, 1795,’ benevens: ‘Ovid. Trist. Lib. III. El. IX., vs. 64-66.’

V.

Van de Lijkgedachtenis van Z.D.H. Prins Willem George Frederik, later in de Oranjezucht opgenomen, bezit ik drie verschillende uitgaven; t.w. behalve de bekende zoogenaamd ‘Leipzig, 1799’ zonder uitgever, twee naar 't mij voorkomt echte, en beide ‘te Brunswijk, gedrukt bij Ernst Willem Godlief Kircher 1799.’ Deze twee verschillen onderling in letter en papier, en de tekst der ééne uitgave is blijkbaar eene verbetering van dien der andere. De slordige druk, hoewel overigens op beter papier dan de andere, is stellig niet door Bild. zelven nagezien, zelfs niet door iemand, met nederlandsch rijm en versmaat bekend. Men vindt er bijvoorb. ontroert (in plaats van doorboort) als rijmwoord op voort; aderen voor ad'ren, plondering voor plond'ring enz. In den regel: waar edel, waar verheven, fier! is het woord edel uitgelaten. Andere regels schijnen door den Dichter werkelijk eerst naar dezen druk geschreven, doch later veranderd; bijvoorb. in de plaats:

‘Reeds stond de roof der Nederlanden 
Hun weer te ontglippen uit de handen’ 

luidde de tweede regel eerst:

‘Ons weêr te vallen in de handen.’ 

wat zeker minder gepast was. Één veranderd woord zou ik liever behouden wenschen; in den aanvang des gedichts leest men thans:

‘Maak los de zuchten die ons prangen, 
En stort ze d' engen boezem uit!’ 

waar vroeger stond: stoot, dat mijns inziens eigenaardiger gezegd is.
Wat ik hier echter voornamelijk wilde mededeelen, is dat de foutive druk der Lijkgedachtenis als bijvoegsel heeft een Grafschrift op den Prins, dat de latere uitgaven missen, en dat ook door

{==374==} {>>pagina-aanduiding<<}
Bild. noch in de Oranjezucht, noch elders is opgenomen. Het komt mij dan ook voor, niet van uitstekende waarde te zijn. Met verbetering van enkele fouten luidt het dus:

‘Een Willem in beleid, een Maurits in den slag; 
Een Engelachtig mensch stierf hier op dezen dag. 
God woog zijn hart, zijn deugd, zijn menschenmin naar waarde, 
En sprak: Gij zijt te groot voor een bedorven Aarde.’ 

Ik trof het eigen stukje mede aan in het Letterkundig Magazijn van Wetenschap, Kunst en Smaak, 1821, D.I. bl. 367, waar een ongenoemd Beoordeelaar zegt: ‘Wij kunnen ons niet onthouden, om hier een ander Grafschrift op dien Vorst, onzen geliefden Prins Fredrik, ten tijde van zijn overlijden vervaardigd, doch toen, wegens de ongelukkige tijdsomstandigheden, niet openlijk bekend gemaakt, maar slechts aan weinigen schriftelijk overgegeven, mede te deelen’ - waarop dan hetzelfde dichtje volgt, met uitzondering, dat in den eersten regel gelezen wordt ‘door beleid’, en in den laatsten: ‘voor. deze ondankbare aarde’.
Vroeger (zie De Recensent, Alg. Letterl. Maandschrift, Maart, 1857) gaf ik eene toen onuitgegeven Opdragt der bovengemelde Lijkgedachtenis; een stukje, door Mr. da Costa - met zoo menig ander vers - in de uitgave der Kompl. Dichtw. over 't hoofd gezien, doch geplaatst in het aanhangsel op zijn: De Mensch en de Dichter Willem Bilderdijk, bl. IV. Naar een ander handschrift van die Opdragt geeft ik hier van de 2 laatste regels een variant, die de voorkeur schijnt te verdienen boven de vorige lezing:

‘En is die poging grootsch, voor haar mislukken pleit 
Gewis dat eigen hart - mijn bede is overbodig.’ 


VI.

In het Letterkundig Magazijn, straks genoemd, voor 1826, D. II, bl. 369, leest men het volgende:
‘Het was in het jaar 1784, dat het volgende versje, op den regenboog, op een octavo blaadje veel in omloop was:

Oranje boven! is de leus 
Van zee- en Hollands watergeus, 
En teekend, onveranderd, 
Zoo lang de vrije Statenvlag 
Van onze stengen waaijen mag, 
Den vaderlandschen standert. 

{==375==} {>>pagina-aanduiding<<}

Veel eer zal 't licht van Zon en Maan 
Voor 's aardrijks oog te gronde gaan, 
Dan 't schoon Oranje boven! 
God zelf gaf dit aan 't wereldrond 
Ten teeken van zijn heilverbond: 
Nooit wankelt Gods beloven. 

Waarlijk een klein, maar volgeestig versje, waarmede ik, ware ik er Dichter van, mij zelven geluk zou wenschen. Het was geteekend met eene B, en ik geloof het te zijn het aangenaam voortbrengsel van het edel Dichtgenie van een groot man in kennis, welker diepte aan de uitgebreidheid treffelijk beantwoordt.’
De Schrijver had hier niet behoeven te ‘gelooven.’ Een blik in de Vaderlandsche Oranjezucht, bl. 167, had hem kunnen overtuigen, dat zijn vermoeden gegrond was. Het stukje komt daar voor met het opschrift ‘Oranje boven! Gen. IX. 13,’ en enkele veranderingen in het tweede couplet. De onzekerheid, waarin de Schr. hier verkeerde, verwondert mij te meer, omdat hij een oud vriend was niet alleen van Oranje, maar ook van Bild. 't Is namelijk dezelfde Mr. J.W. Campbell, gen. Kumpel, die onder Bild.'s bekend portret van 1786 het bijschrift stelde:
‘De nette teekenkonst van Boon heeft hier naar 't leeven,’ enz. en voor wien Bild. een door hem vervaardigd - door Mr. da Costa niet opgenomen - fransch vers copiëerde; zie De Navorscher, D. II. bl. 1.
Deze Campbell, gen. Kumpel, gaf in het gen. Magazijn verschillende gansch niet onverdienstelijke dichtstukken, die in van der Aas Aanhangsel op Witsen Geysbeeks Woordenboek (D. II. 345) niet vermeld zijn. Hij spreekt er (bl. 321 en volgg.) van een gedicht door hem in 1783 gemaakt en getiteld: Heilvoorspelling, zijnde eene navolging van de Pollio van Virgilius. Bij gelegenheid van Willem den Vijfdens verjaardag zond hij het gedicht, doch naamloos, aan den Prins. ‘Een ander (zegt Kumpel) werd er een compliment over gemaakt. Zijne wijze van zich deswege als onverdiend te verschoonen, ja het stuk min of meer te declineren, bevestigde het opgevat gevoelen. En ach! met hoeveel kunst en list is mij met dit stuk ook daarna 's Vorsten toegenegenheid ontroofd!’ - Zou die ‘ander’ ook Bild. zijn? Van elders bleek mij, dat deze later tegen Kumpel sterk ingenomen was. Merkwaardig is het dat de gemelde voorspelling groote overeenkomst heeft met eene dergelijke, door Bild. later gedaan.

{==376==} {>>pagina-aanduiding<<}
Kumpel zong van des Stadhouders zoon, later onzen beminden Koning, die den 24. Aug. 1772 was geboren:

‘Hij rukt Augustus naam eens uit den kring van 't jaar, 
Men zal zijn maand de maand van Willem Fredrik noemen, 
En, Vorst! ofschoon uw pad bezet met doornen waar, 
Uw Zoon, uw Erfgenaam zal op meer rozen noemen.’ 

Terwijl Bild. in 1787 den toenmaligen Erfprins toezong:

‘'k Zag de Aard gelukkig zijn, u machtig, Neêrland vrij!’ 

Zie Vaderl. Oranjezucht, bl. 152; eene voorspelling, op welke Bild. later met voldoening terugwees, zie de Aant. op de Krekelzangen, II. 202. Als men in aanmerking neemt, dat ook Berkhey de herstelling van Nederland onder een telg van Willem den Vijfden heeft aangekondigd, dan mag men zeggen, dat onze oranje-gezinde dichters op dit punt vrij eenstemmig geinspireerd werden.

VII.

In mijne Nadere Bijdrage stelde ik het auteurschap van Bild. ten aanzien van het kerkgezang: Op den Herfst twijfelachtig. Die twijfel is nu opgeheven. Uit de belangrijke en naauwkeurige Geschiedenis van het Kerkgezang bij de Hervormden in Nederland, door Dr. R. Bennink Janssonius (Arnh. 1860) bl. 275 en volgg. blijkt, dat bij de Commissie voor de zamenstelling van een Gezangboek in Mei 1805 inkwam een zestal (lees zevental) gezangen, allen uit het Hoogduitsch vertaald en zonder naam van den vertolker. Die naam werd intusschen in het volgende jaar bekend, toen twee van deze stukken in 't licht verschenen in Bilderdijks Nieuwe Mengelingen (D.I. bl. 76 en 80) getiteld: Zelfbeproeving en aan God. Drie andere, t.w. Pinksterzang, Paaschzang en Jezus Hemelvaart verschenen later in de Nalezingen, D.I. 93 (met het opschrift Zangbede), D. II. 40 en 43. De twee overige, Herfstlied en Heiligheid der Christenen, werden door Bild. niet in zijne werken opgenomen. Aan het Herfstlied, benevens aan het lied Aan God, ruimde de Commissie in haren bundel eene plaats in, onder de nommers 8 en 165.
Uit het bovenstaande blijkt, dat in de Kompl. Dichtwerken niet alleen het lied Op den Herfst, zoo als ik reeds vroeger opmerkte, maar ook de drie stukken uit de Nalezingen, verkeerdelijk zijn geplaatst. Men vindt ze D. VI. 202-210; zij hadden moeten worden gebragt op het jaar 1805 Deel V.

{==377==} {>>pagina-aanduiding<<}

Bij vorige gelegenheden deed ik meermalen opmerken, dat Bild.'s eigene berigten aangaande zijne geschriften niet altijd juist zijn. Eene nieuwe proeve daarvan levert zijn lied Op den Herfst. De Hoogl. M. Tydeman schreef aan Bild. den 19 Maart 1808: ‘Men zegt dat het 8ste Evangelisch gezang (Gods onveranderlijkheid “o God! eer 't aardrijk was gegrond”) van u is. Is dit zoo? en geen ander?’ - Bild. antwoordde 23 Maart: ‘Het is zoo: het 8ste gezang (geen ander) is van mij.’

VIII.

In de Nieuwe Mengelingen, D. II. 288 (Kompl. Dichtw. XII. 5) vindt men een Dichtzucht. Dit stukje is het eerste gedeelte, met eenige verandering in het slot, van een vers ‘In den Vriendenrol des Heeren T. van Limburg, terwijl hij zijne Vaderlandsche Gedichten uitgaf.’ Dat Bild. dezen vruchtbaren genootschapsdichter hoogachtte, blijkt uit deze regels, die de 4 laatste van het gedrukte gedeelte vervangen:

‘Wat heil, een waardig lied voor 't Vaderland te spelen 
Voor de eer, voor 't nageslacht en voor zijn eigen hart! 
o Limburg! dit geluk, zoo 't iemand ooit kon streelen, 
Dit heil, dit heil is 't uwe, als Neêrlands oorlogsbard.’ 


IX.

Wijlen mijn vriend Klinkert vermeldt in zijne Lijst van de Ode Napoleon drie uitgaven; 1o. 's Hage, Erve, J. van Cleef, 1806; 2o. Tweede onveranderde druk, Amst. M.H. Schonekat, 1836; 3o. Druk van 1823, alleen voor 's Dichters vrienden.
Behalve deze bezit ik nog twee andere drukken, beide met het jaartal 1806. ‘In den Haag, bij de Erven van Isaac van Cleef,’ doch in letter verschillende van de gewone van dat jaar, door Klinkert vermeld. Eén van deze twee komt mij voor echt en werkelijk van 1806 te wezen; hij is op minder soort van papier dan de gewone, heeft bl. 10 ‘amberâamend’ voor ‘amberaâmend.’ Den anderen, op zwaar papier, houd ik voor een nadruk van later tijd; de tekst is zuiver, doch het grieksche motto op den titel met een fout.
Dat de druk van 1823 ‘Varianten’ geeft, zoo als Klinkert zegt, is eigenlijk niet zoo. Hij geeft - een viertal misstellingen niet meêgerekend - denzelfden tekst der Ode, doch met één couplet meer, en nog wel met tweederlei lezing daarvan.

{==378==} {>>pagina-aanduiding<<}
Daar echter geen van beide door Van der Palm goedgekeurd werd, is het couplet bij de uitgave weggelaten.
Het is vreemd, dat Mr. da Costa, Aant. op de Kompl. Dichtw. (IX. 484) den naam van Van der Palm verzwijgt. Ook mag men vragen, waarom de tekst der Ode daar andermaal geheel is medegedeeld. Getrouw is die mededeeling anders wel, want zij geeft de 4 misstellingen, die niet één der openlijke uitgaven ontsieren (t.w. zonnenteugel voor zonneteugel, zuislend voor zuizlend, baiert voor baaiert, amberâmend voor amberaâmend) getrouwelijk weder, en voegt er nog één aan toe (zeeën voor zeën).
Van de beide dichtstukken Aan den Koning en Zegefeest van 1807 is een eerste druk, zonder naam des Dichters. Van den Vreugdezang van 1808, een dito, alleen met de letter B onderteekend; en van 's Konings komst tot den Throon 1809, een druk, alleen door papier en hier en daar door typographische inrigting verschillende.

X.

De Bruiloftszang (Odilde bl. 45 en volgg. Kompl. Dichtw. X. 41 en volgg.) is vervaardigd ter gelegenheid van het huwelijk van Maria Petronella Woesthoven met Samuel Elter, Notaris te Amsterdam. Zie het berigt van den heer J.M. Pfeil, vóór den bundel Gedichten van Vrouwe M.P. Elter geb. Woesthoven, met een woord vooraf door J.J.L. ten Kate, (Utr. 1859) bl. VIII.

XI.

Het fragment uit de Ilias van Homerus, eerst geleverd in den Post van den Helicon, no. 37, en later in de Verspreide Gedichten, komt ook naar het handschrift des Dichters voor in de Astrea van Dr. Wap, IV. 14, doch met zestig regels meer; 't geen ontsnapt is aan de aandacht van Mr. da Costa (Kompl. Dichtw. II. 271) en aan die van mijn anders bij uitstek naauwkeurigen vriend Pan; zie zijne aant. in de Kompl. Dichtw. XV. 364 en 491.

XII.

Zoowel prof. G.W. Vreede in de Handel. van de Maatsch. der Ned. Letterk. van 1861 (bl. 169-171 der Levensbeschr.), als een ongenoemde in den Volksalmanak door de Maatschappij tot Nut van 't Alg. 1862, bl. 41, maken gewag van de - zeker nog al zonderlinge - omstandigheid, dat in het Liedenboekje van Mr. Bilderdijk, Vrouwe K.W. Bilderdijk, en Mr. S.I. Wiselius

{==379==} {>>pagina-aanduiding<<}
in 1813 uitgegeven, een dichtstuk is opgenomen van Mr. C. van Marle, zonder vermelding van diens naam niet alleen, maar zelfs zonder diens voorkennis. Het zal niet ongepast geoordeeld worden, dat ik deze zaak wat nader toelichte.
Na de omwenteling van 1813 verscheen te Amsterdam bij Hendrik Gartman een Nieuw Liederenboekje op aangename en bekende wijzen, strekkende tot Opwekking van Vaderlandschen Moed en gepaste Vreugde in deze belangrijke dagen, (28 pag. in 8vo postformaat). Dit boekje, thans zeldzaam geworden, zonder voor- of naberigt verschenen, bevatte 13 dichtstukken, t.w. zeven van Bilderdijk (Woerdens Moord no. 1, Wapenschreeuw, Krijgszang, Oranje, Wilhelmus van Nassau, Welvaart en Vrede en Krijgsmanszang); vier van Vr. Bilderdijk (Woerdens Moord no. 2, Bij het verheffen der Hollandsche Vlag, Het Wilhelmuslied en Eendracht); één fransch liedje van Mr. Wiselius (get. Chanson), en voorts eene Toonkunstige Berijming des omstandigen Verslags van Napoleon den Grooten, nopens zijnen ongelukkigen krijgstogt tegen de Sarmaten, Scythen, Tartaren, en wat dies meer zij, gedaan bij zijne aankomst van Moscou.
Nog hetzelfde jaar zag bij denzelfden uitgever, mede zonder eenig berigt, een Tweede Druk het licht, in groot octavo formaat en nu op den titel de namen der drie auteurs voerende. Deze druk had ‘verbeterd’ mogen heeten; juist wel niet om den nieuwen titel Liedenboekje, in plaats van den vorigen die Liederenboekje luidde: het eene is bijna even ongelukkig gekozen als het andere; maar omdat de spelling, in de eerste uitgave vrij slordig, op geregelder voet was gebragt. Het stukje Krijgszang werd herdoopt in Krijgslied.
Kort na de verschijning van deze uitgave las men in de Haarlemsche Courant van Zat. 1 Januarij 1814 het volgende artikel:
‘De Ondergeteekende heeft, voor acht stuivers, gekocht een Nieuw Liedenboekje, op aangename en bekende wijzen, enz. door Mr. Mr. Bilderdijk, Vrouwe K.W. Bilderdijk en Mr. S.I.Z. Wiselius, gedrukt te Amsterdam bij H.W. Gartman, 1813. - Dat dit boekske nieuw is, moge waar zijn, doch dat de liedjes, in hetzelve vervat, het, althans voor den Ondergeteekende, alle zijn zouden, ontkent de Ondergeteekende op het stelligst, alzoo hij (onaangezien vele verminkingen) in het Stukje, getiteld Toonkunstige Berijming enz. en te vinden op bl. 20 volg., met geene geringe verbazing, zijn eigen werk herkend heeft. Hoe de ge-
{==380==} {>>pagina-aanduiding<<}
melde Heeren en Vrouwen eene zoodanige handelwijze voor zich en het publiek kunnen verantwoorden, en wat hen bewogen hebbe om de bekende fabel van Phaedrus om te keeren, en tusschen hunne trotsche Paauwenveren een ontleend kraaijenpennetje in te voegen, lust den Ondergeteekende niet, te onderzoeken: Sed rem suam vindicat, en de heer Bilderdijk althans, die ten allen tijde heeft voorgegeven een gezworen vijand van alle letterdieverijtjes te zijn, zal zeker deze reclame niet onbillijk kunnen vinden.
Weinig had de Ondergeteekende kunnen verwachten, dat een gedicht, waarvan hij zelve naauwelijks, in het geheim, durfde bekennen, Vader te zijn, zoo op eenmaal, onder wildvreemden, twee Vaders en eene Moeder, te gelijkertijd, zoude vinden; en daar nu zijne aanvankelijk ongunstige meening omtrent zijne kleenen hierdoor aanmerkelijk ten goede is veranderd, en de plaats gehad hebbende adoptie, daarenboven volgens den 8sten Titel 1ste Kapittel 1ste Sectie van het burgerlijk Wetboek, bezwaarlijk als wettig kan beschouwd worden, zoo heeft de Ondergeteekende, met protest tegen alle, buiten hem aangegane, verbindtenissen, besloten het gedachte onmondige Kind zijner luimen zelve de wereld in te leiden. Ingevolge hiervan zal hetzelve binnen weinige dagen, onder zijnen waren doopnaam van Κατά;βασις of Rapport van Xerxes δεὺτερος in den Raad zijner Ministers enz. en vergezeld van nog eenige soortgelijke, mede in den tijd der verdrukking geboren, hersenvruchten, uit den Boekwinkel van den heer J. van Thoir te Leyden, te voorschijn treden. De Ondergeteekende verzoekt dus ten vriendelijkste dat zijne kinderen voortaan van alle verdere adoptie verschoond mogen blijven, ten einde hij niet genoodzaakt worde zijn Vaderregt op eene krachtdadige wijze te handhaven. Benificium toch (dit weten de heeren Bilderdijk en Wiselius zoowel als de Ondergeteekende) non obtruditur invito. Of Mevrouw Bilderdijk Latijn verstaat, is den Ondergeteekende onbekend; zoo niet, zal haar Gemaal dit wel willen vertalen.
's Gravenhage,

den 29 December 1813.
Mr. Cornelius van Marle.’

Als antwoord hierop las men in dezelfde Courant van Dingsd. 4 January het volgende:
‘Mr. S.I.Z. Wiselius berigt bij dezen den Heer Mr. C. van Marle, dat het vervaardigen en verzamelen der Liederen, vervat in den bij den boekverkooper Gartman eerst naamloos uitgegeven

{==381==} {>>pagina-aanduiding<<}
Bundel, geen ander doel heeft gehad, dan om in de allereerste oogenblikken der jongste Omwenteling ten goede te werken op den algemeenen Volksgeest: dat hij ten dien einde eene veel grootere Verzameling had bijeengebragt, dan in den gezegden Bundel werkelijk gevonden wordt, dewijl van al het vreemde, van hier en ginds opgezamelde, bij nader overleg, niets anders is behouden, dan alleen het in der daad geestige stukje, welk nu blijkt het eigendom van den Heer Van Marle te zijn. Dat de eerste druk uitverkocht zijnde, de Heer Gartman eenen tweeden druk heeft doen opleggen, op wiens tytel hij met verlof van den heer Bilderdijk (zonder dat mij door een misverstand daarvan iets was ter ooren gekomen) de namen heeft doen plaatsen, terwijl voorn. Heer Bilderdijk geloofde, dat alles, wat niet uit zijne eigen pen of uit die zijner Echtgenoote gevloeid was, aan mij behoorde. Dat ik eenige Exemplaren van den tweeden druk ontvangende, met schrik de namen op deszelfs tytel geplaatst vond en daarvan ook terstond aan den Heer Bilderdijk kennis heb gegeven, terwijl ik, van het voornemen, om die namen alzoo te plaatsen, vooraf onderrigt zijnde geworden, wel zoude hebben gezorgd gehad, dat het stukje van den Heer Van Marle ware achterwege gelaten. Dat het mij wijders voorkomt, dat die Heer, wel overtuigd moetende zijn, hoe althans de Heer en Mevrouw Bilderdijk, om zich letterkundigen roem te verwerven, de hulp van vreemden niet behoeven, omzichtiger hadde gehandeld met vooraf op de eene of andere geschikte wijze inlichting te vragen nopens het verschijnen van iets, dat hem toebehoorde, onder andere namen, alvorens zoo maar regtstreeks het Publiek in zijne, op zich zelve regtmatige, verwondering te doen deelen, en zulks vooral in de plaats hebbende omstandigheden, nu elk, die het vaderland waarlijk bemint, zich alles, ook zelfs grievende
beleedigingen behoort te getroosten, liever, dan op eenigerhande wijze aanleiding te geven tot het doen ontstaan of aankweken van haat en wrevelmoedigheid.’
Deze toelichting maakt zeker de toedragt der zaak wel eenigzins begrijpelijk, doch verschoont in geenen deele het feit, dat de heer Wiselius, die met het verzamelen van het bundeltje liederen schijnt te zijn belast geweest, daarin een stuk heeft opgenomen van eenen hem onbekenden auteur, buiten diens medeweten. De heer Van Marle beklaagde zich er dan ook op nieuw over als over eene ‘ongewettigde’ daad, in de Voorrede van de

{==382==} {>>pagina-aanduiding<<}
door hem aangekondigde Rymelary van Mr. Cornelius van Marle (Leyden 1814). Hij laat zich daar aldus uit:
‘Ettelijke der, in dit boekdeeltjen vervatte, stukjens, en wel bepaaldelijk de Κατὰβασις, hebben, door te onbedachte mededeeling, eene niet begeerde, en, in der tijd, hoogst gevaarlijke ruchtbaarheid verkregen, waarvan ik ook, zonder de tusschenkomst van veelvermogende beschermers, onfeilbaar het slagtoffer zoude geworden zijn. Ook is, na dien tijd, en sints, de door Gods goedheid bewerkte, herstelling van ons dierbaar Vaderland, het bedoelde stukje reeds onderscheidene malen, buiten mijne voorkennis, gedrukt; en wel op eene wijze, die mij, ten einde mij van de blaam van letterdieverij te zuiveren, genoodzaakt heeft, mij, bij het Publiek, openlijk den maker van hetzelve te belijden; eene bekentenis, tot welke ik zeker, buitendien, nimmer zoude zijn overgegaan. En daar nu alle de bedoelde, ongewettigde uitgaven, voor zoo verre althans die ter mijner kennisse gekomen zijn, wemelen van zin- en redestorende veranderingen, zoodanig zelfs, dat men daarin, onder meerderen “van den beerenklaauw van eene rivier” gesproken vindt, zoo drijft mij een natuurlijk en regtmatig gevoel van eigenliefde, om, door eene eigene uitgave, te voorkomen, dat men mij, thans persoonlijk bekend, ten minste niet voor nog onbedrevener houde, dan ik mij reeds werkelijk maar al te zeer gevoel.’
De hier geuite klagt over ‘zin- en redestorende veranderingen’ is niet overdreven. Het couplet met den ‘beerenklaauw’ luidt bij Wiselius:

‘Dat schroom'lijk land- en waterdier 
Heeft mij al heel wat kwaads gebrouwen. 
De Beresina, een rivier, 
Die 'k al mijn leven zal onthouwen, 
Greep me ook haast in haar beerenklaauw... 
Miju Heeren! 'k zat zoo in het naauw.’ 

terwijl de ware lezing bij Van Marle deze is:

‘Dat schroom'lijk land- en waterdier 
Heeft heel wat onheils mij gebrouwen. 
De Beresina, (een rivier, 
Die 'k al mijn leven zal onthouên), 
Zag haast mij in zijn' beerenklaauw. 
Mijn Heeren! 'k zat zoo in het naauw!’ 

Deze en andere afwijkingen van den goeden tekst zijn hersteld

{==383==} {>>pagina-aanduiding<<}
geworden in de derde uitgave van het Liedenboekje, in groot 8vo te Amsterdam bij de Erven H. Gartman, 1829. De naam van C. van Marle komt ook, zooals men nu verwacht zou hebben, weder niet op den titel, doch is onder het dichtstuk geplaatst. Bovendien is deze uitgave vermeerderd met een ander stuk, onder denzelfden naam, getiteld: De Napoleonade, Heldendicht in vier zangen, in 's Mans Rijmelarij voorkomende bl. 53-75. Men mag onderstellen, dat die overneming ditmaal met medeweten en goedkeuring van den Dichter heeft plaats gehad. Prof. Vreede maakt van deze laatste bijzonderheid geen gewag.
Uit mijne vroegere aanteekeningen over de Bilderdijk-literatuur kan men zich herinneren, dat enkele stukjes van diens hand, in het Liedenboekje voorkomende, eigenlijk vroeger waren vervaardigd onder en voor koning Lodewijk; zie De Recensent, Alg. Lett. Maandschrift t.a.p. Het zijn de vier volgende: Wapenschreeuw, Krijgszang of Krijgslied, Oranje en Welvaart en Vrede.
Eén van dezen, t.w. de Wapenschreeuw, is in de Kompl. Dichtwerken door Mr. da. Costa over 't hoofd gezien. Daarentegen is in de uitgave D. IX, bl. 146, opgenomen Woerden Moord van Vrouwe Bilderdijk, hetwelk derhalve daar niet thuis behoort.

(Wordt vervolgd.)







{==384==} {>>pagina-aanduiding<<}

Een ontzettend koopjen.

Nieuwe bijdrage tot kennis van de zeden en usantiën der Europeesche maatschappij in Nederlandsch-Indië.

Door Jan van Houten.

- ‘Und das hat mit ihrem Singen Die Lore-Ley gethan.’

reinrich heine.

VIII. de tali-api.

Maximiliaan trakteerde de vrienden aan tafel van 't Marine-hôtel. De vreemden en logés waren reeds vertrokken. Brandelaar, Van Sprankhuyzen en twee habitué's waren blijven zitten, om een paar flakons extra-fijne bordeaux met den gelukkigen Maximiliaan te ledigen. Want de opgewonden improvisatore was voor 't eerst aan tafel verschenen in zijne nieuwe qualiteit van verloofde aan Mejufvrouw Anna Nuyts van Weely. Drie dagen achtereen had men hem moeten missen en steeds was zijn geluk het onderwerp der gesprekken geweest. Men wist reeds te beweeren, dat Maximiliaan zijne betrekking van tweeden kommies bij de sekretarie zou nederleggen en dat zijn aanstaande schoonvader hem eene zeer goede plaatsing bij eene landelijke onderneming in de Kedoe zou bezorgen. Tot nog toe had men dit punt niet aangeroerd, maar vrolijk en opgewonden gesproken. De meer gedwongen toon, die in den aanvang heerschte, had moeten wijken voor vertrouwlijker gesprekken, toen ons gezelschap alleen aan tafel achterbleef. Vooral Van Spranckhuyzen had zich onder scheiden door vrolijke opgeruimdheid.

{==385==} {>>pagina-aanduiding<<}

- ‘De tafel zal nu spoedig een paar habitué's verliezen!’ - had hij juist gezegd.
- ‘Een paar?’ vroeg Brandelaar.
- ‘Ja, in de eerste plaats Maximiliaan, als hij gaat trouwen, en dan mijn persoon, want ik vertrek binnen kort naar Buitenzorg.....bij de Bokkermans.....’
- ‘Al weêr een plaats vakant bij de Sekretarie!’ - riep een der habitué's.
Maar Brandelaar hief zijn glas op en stiet zeer geheimzinnig en zeer veel beteekenend aan met den vernuftigen jonkheer. Dit voorbeeld werd algemeen gevolgd. Men begreep, dat Van Spranckhuyzen zich verzoend had met zijne echtgenoote en hare familie. Maximiliaan stond op en wachtte in stilte, om eene improvizatie voor te dragen. Op dit zelfde oogenblik werd Van Spranckhuyzen zeer eerbiedig en bedeesd aan den arm getikt. Een Maleyer met een langen rooden kabaai bevond zich achter zijn stoel en boog zeer diep, terwijl hij hem een elegant gevouwen briefjen overreikte. Van Spranckhuyzen vloog aanstonds op en liet Maximiliaan zijne epigrammen voordragen. Aan het eind van de tafel gekomen, bedacht hij zich en brak hij het briefjen open. 't Bevatte slechts enkele regelen en was aldus vervat,

- ‘Mon cher Edouard! Viktorie, Viktorie! De koppigheid uwer volumineuze wederhelft bleek ten slotte slechts een verborgen belangstelling in uw persoon. Daarna hebben wij den bruinen planter onder handen genomen en hem duidelijk bewezen, dat de oorzaak van alle kwaad in mijne voorgangster schuilt. Lucy heeft ronduit verklaard, dat ze u wil terugzien en de oude heer heeft aarzelend toegestemd. Luister nu eens goed! kom morgen, zondag, bij Buys déjeuneeren - dan kunt ge u vooraf met de lui verzoenen! Ik zal met Mevrouw Ruytenburg ook komen - dan kunnen wij de eerste stijfheid van het diskoers wat temperen. Adieu! - à la vie et à la mort:
Alphonsine.’

Van Spranckhuyzen knikte tevreden en wenkte den Maleyer, toen juist de galmende stem van Maximiliaan hare hoogste vlucht nam in de improvizatie. Hij begaf zich naar zijne kamer en schreef schielijk een andwoord in de volgende termen:

- ‘Ma chère Alphonsine! Je bent een exeptioneel knappe

{==386==} {>>pagina-aanduiding<<}
dame! De zaak is gewonnen! Laat mij morgen maar de quaestie acheveeren! En dan beloof ik je, dan gaat Mevrouw Outshoorn er aan. Tot morgen. Ton tout devoué.
V. Sp.’

Neuriënd wierp hij het biljet den buigenden bediende toe en snelde toen ijlings weêr naar de pendoppo, om het festijn van Maximiliaan verder bij te wonen. Juist toen hij zijne kamer verliet, kwaakte de tokkeh luid boven zijn hoofd en ontstelde hij hevig. Maar hij glimlachte weldra en begreep niet, waardoor hij zoo ras verschrokken was. Teruggekomen bij het gezelschap, bemerkte hij, dat men op het punt was uiteen te gaan. Maximiliaan had voorgesteld, om naar Concordia te rijden en de muziek te hooren. Hij voegde er bij, dat de dames Nuyts van Weely daar zouden nontonnen - en dat men er hem bescheiden had. Ieder begreep, dat men hem reeds te lang had opgehouden. Brandelaar vroeg aan Van Spranckhuyzen, of hij meêreed - en deze stapte aanstonds in de bendi, die gereed stond. Brandelaar merkte op, dat de jonkheer buitengemeen luidruchtig vrolijk was - maar dat hij soms achteruit zag over de omgeslagen kap, alsof hij verwachtte, dat hem iemant volgen zoude. Inderdaad meende Van Spranckhuyzen, dat men hem sints eenige dagen ijverig volgde en een gedurige angst bestormde hem, als hij dacht, aan de vermetelheid van den dollen Pénurot.
Onder een stortvloed van aardigheden reden beide vrienden naar het Waterloo-plein. Bij Concordia werden ze door de vrolijke toonen der stafmuziek verwelkomd en vonden ze eene groote menigte in den omtrek van het sociëteitsgebouw verzameld. Van Spranckhuyzen had overwogen, dat Lucy en Mevrouw Buys op het terrein aanwezig zouden kunnen zijn, maar ook dat de oude heer Bokkerman haar zou kunnen vergezellen. Daarom zeî hij vluchtig tot Brandelaar, dat hij even eene reize rondom de rijtuigen zou ondernemen en dat hij aanstonds zou terugkomen, om een partijtjen te maken. Stil sloop hij nu de laan langs het gebouw in en keek voorzichtig in 't ronde. Weldra had hij de equipaadje der Van Weelys ontdekt en Maximiliaan aan de zijde zijner verloofde - hij trok de schouders op.
- ‘Een halve zot en eene heele gekkin!’ - mompelde hij bij zich zelven. - ‘Die dames Van Weely zijn al te gaâr des précieuses ridicules en de heer des huizes een hoog opgeschoten christen! Bah!’

{==387==} {>>pagina-aanduiding<<}

Hij sprak deze monoloog met de bitterste minachting uit, en haastte zich verder. Volkomen verborgen in de schaduw van een dikken boomstam, zette hij thands zijne waarnemingen een geruime pooze voort. Langzaam komt een rijtuig voorbij stappen. Hij buigt zich voorover en herkent voor zoover de dnisternis het toelaat den ouden heer Bokkerman. De beide dames welke tegenover dezen zitten moeten Mevrouw Buys en Lucy zijn. Het rijtuig houdt stand. Van Spranckhuyzen vindt het raadzaam zich niet te bewegen en dus zich niet te vertoonen. Men schijnt in 't rijtuig weinig te spreken. Eindelijk hoort hij duidelijk de stem van Lucy:
- ‘Ik verwonder, dat ik hem niet zie!’
- ‘Meneer Van Spranckhuyzen zal in de Sociëteit zijn!’ - fluisterde de stem van Mevrouw Buys.
Daarna wordt het gesprek een oogenblik op zachten toon voortgezet. Op eens hoort hij den heer Bokkerman zeggen:
- ‘Ik ga eens zien, of ik Ruytenburg, Buys of een ander in Concordia kan vinden - tot straks dames!’
En de vierkante, zwaarlijvige gestalte van den buitenzorgschen landeigenaar verhief zich uit het rijtuig, gaat rakelings Van Spranckhuyzen voorbij en verdwijnt tusschen equipaadjes en voetgangers. Nu keurt de vernuftige jonkheer het oogenblik geschikt zich aan de dames voor te stellen. Hij loopt een eind terug en vertoont zich plotseling aan zijne onthutste echtgenoote.
- ‘Astagga! 1) Eduard! Jij staat daar en ik denk, jij bent in die Concordia!’
Van Spranckhuyzen had met veel aplomb gegroet, terwijl Lucy deze woorden met veel stemverheffing uitstiet. Mevrouw Buys gaf hem aanstonds een wenk en in eene sekonde was hij over de dames gezeten. Daarna kreeg de koetsier in last vooruit te rijden en verwijderde de calèche zich spoedig uit de menigte. Lucy had zenuwachtig luid gelachen en eindelijk in hare verrassing de beide handen van haren welgepolijsten echtgenoot gevat, welke zij met zichtbaar genoegen vasthield.
Een kwartier uurs later stapte Van Spranckhuyzen uit dezelfde calèche onder geheimzinnig gefluister der dames, toen het rijtuig bij het Sociëteitsgebouw was teruggekomen. De verzoening was volkomen. Mevrouw Buys had hem daarbij te verstaan gegeven, dat de oude heer wel volgen zou, daar men dien alles goeds van

{==388==} {>>pagina-aanduiding<<}
zijn schoonzoon gezegd had en al het vroeger gebeurde hoofdzakelijk op rekening der koketterie van Ruytenburgs vroegere goevernante gesteld had. Echter moest Van Spranckhuyzen de uiterste voorzichtigheid gebruiken en den ouden heer in niets tegenspreken, daar deze nog niet geheel toegestemd had in den wensch zijner dochter, om zich zoodra mogelijk met Eduard te verzoenen. Den volgenden morgen zou de zaak haar beslag krijgen en wachtte men hem aan 't déjeuner in de villa Buys. 't Sprak van zelf, dat Van Spranckhuyzen geen woord repte van zijne korrespondentie met de welbekwame Jufvrouw Serpensteyn; van deze associatie mocht zelfs Mevrouw Buys niets vernemen.
Zeer vrolijk en zoo mogelijk nog opgeruimder dan te voren zocht hij thands Brandelaar op, om dezen van zijne ontmoeting te verhalen. Het trof, dat Brandelaar juist zeer uit zijn humeur was, daar hij geen derde persoon voor een omberpartijtjen konde vinden; de tweede had zich in de gedaante van luitenant Schotzer voorgedaan. Aanstonds was de zaak nu gereed en begon Van Spranckhuyzen de jongens met luide bevelen naar alle zijden uit te zenden, om brandy-sama-ajer en wijn aan te brengen. Brandelaar en Schotzer waren weldra in 't spel verdiept. Van Spranckhuyzen zag gedurig om zich heên en dronk met verbazende snelheid. Schotzer en Brandelaar verwonderden zich zeer over zijne uitgelatenheid en nog meer over het zeldzaam goed geluk, waarmeê hij ieder spel won.
- ‘Heb jelui Pénurot van daag ook gezien?’ vroeg de gelukkige jonkheer.
- ‘Pénurot is ziek!’ andwoordde Schotzer. ‘Ik ben vóor het diner even bij hem geweest, hij had een zware rhumatiek en pijn in de leden, kasian!’
Van Spranckhuyzen liet met zijn gewone vlugheid al zijn tanden zien door een snellen glimlach. Daarna won hij voor de vijfde keer een prachtigen sans-prendre. Er stonden verscheidene jongelui om het speeltafeltjen der drie heeren en ieder verbaasde zich over het buitengewoon geluk van den jonkheer. Deze dronk intusschen gedurig door, zonder eenige ontrustende verschijnselen aan den dag te leggen. Daar zijn geluk hem zelf verdroot, stelde hij voor een ander spel te spelen. Dadelijk stemden zijne partners toe en voegden zich eenige jongelui bij hem. Men ving nu aan met lansquenet. En ook hierin bleef de fortuin den jonkheer begunstigen. Er stonden weldra hoopen zilvergeld op de

{==389==} {>>pagina-aanduiding<<}
tafel voor hem, maar het aantal der toeschouwers groeide ook voortdurend. Bij al zijn goede luim scheen de jonkheer niet bijzonder ingenomen met de belangstelling, die zijn persoon opwekte; want hier en daar had men soms beweerd, dat hij al te vlug met de kaarten was. Op eens keerde zich echter de kans. Groote hoopen gelds werden nu weder door hem uitbetaald. Dit gaf hem aanleiding te verklaren, dat hij nu genoeg van het genot der kaarten had gesmaakt en nog een oogenblik buiten wilde zitten. De heeren trokken de schouders op en Schotzer zeî met ondubbelzinnige duidelijkheld:
- ‘Al mooi de hoogte, hè?’
De anderen waren het hiermeê zeer eens en sommigen dachten, dat het goed was hem te missen, daar zijn veine wel eens kon terug komen. Het voorwerp hunner bespiegelingen had intusschen een manilla ontstoken en zich langzaam door de voorgaanderij naar buiten begeven. De muziek-uitvoering was reeds geëindigd - de menigte voor een goed deel verspreid. Van Spranckhuyzen hief bij zich zelven een vrolijk wijsjen aan. Hij duizelde eenigzins, maar trad toch opgewekt voorwaart. Hij gevoelde eene buitengewone vreugde. Hij triumfeerde. Eens had men hem reeds uit de maatschappij gestooten - thands zou hij vol moed weêr te voorschijn treden, want hij had zijne bondgenooten gevonden. Hij wist dat een zeker deel van den bataviaschen beaumonde hem verachtte, dat een ander deel hem in stilte beschermde. Zijne ijdelheid was groot en zijne vurigste ambitie was om op nieuw een invloedrijk lid te worden van dezelfde waereld, ook te midden van hen die hem hadden uitgeworpen. Hij was er nu zeker van, dat zijne plannen zouden gelukken! Hij zou den ouden heer Bokkerman spoedig zien te winnen - hij zou voor ettelijke weken naar Buitenzorg trekken en eerst zijne pozitie daar verzekeren. Hij rekende op tijd. Later zou hij in Batavia terugkeeren, want ook Lucy was liever in de hoofdplaats en de schoonzoon van den schatrijken Bokkerman zou wel het een of ander baantjen vinden. Steeds gevoelde hij eene buitengewone vreugde en terwijl hij voorttrad lachte hij luide. Zonderling, hij ontstelde van zijn eigen lachen - en hij begreep niet waarom.
Op eens stond hij een oogenblik stil. Hij dacht eene pooze na. Hij lachte nu zacht en lang. Hij had een zeer aardig idee, dacht hij. Hij liep haastig voort in de richting van Pasar Senen. Hij amuzeerde zich den gantschen weg over met zijn

{==390==} {>>pagina-aanduiding<<}
kompleet repertoire van fransche ariaas binnensmonds te zingen. Hij haastte zich voortdurend meer, zijn tred was een weinig onvaster geworden, maar toch geenszins wankelend. Soms keek hij nog uit gewoonte om, maar Pénurot was ziek - wie zou hem thands kunnen bespieden. Doch zoodra een bendi of een rijtuig hem voorbij reed, week hij behoedzaam ter zijde in de schaduw. Juist was hij de brug van Kramat genaderd. Haastig ging hij deze over. Daarna wendde hij rechts.
't Is vrij donker in 't ronde. Wel fonkelen de starren boven zijn hoofd, maar de slagschaduw links langs de bamboezen woningen onder het hooge tropische loofdak zou hem volkomen verborgen hebben, zoo iemant hem daar mocht hebben gâgeslagen. Zijn voorzichtige tred kraakt over het grind aan de huizen - de honden bassen luide, waar hij voorbij gaat. Bij het eerste blaffen schrikt hij weder, maar eenige oogenblikken later ziet hij woedend naar de plaats, vanwaar het geluid kwam en balt hij er de vuist tegen. Eindelijk slaat hij links af een smal voetpad in naar den kampong Kwitang. Hij volgt een bamboezen pagar (heining), waarover de breede gelende pisangbladeren naar buiten wuiven. 't Pad wordt wat ruimer, hij komt op eene soort van driesprong, waar enkele klapperboomen hunne kruinen te saâm strengelen. Juist treedt hem een Maleyer met een fakkel voorbij. Hij wil haastig uitwijken, maar struikelt bijna en tuimelt tegen den pagar. Een krachtige vloek klinkt luide uit zijn mond. Maar hij herstelt zich aanstonds, daar hem breede lichtstroomen uit een der nabijzijnde huizen tegemoet vloeyen. Het getingel van een gamelang klinkt uit die woning. Er is een of ander sedekah (feest). Hij sluipt ijlings voorbij, want hij koestert eene buitengewone minachting voor maleische of javaansche eigenaardigheden. Hij haast zich om zoover mogelijk buiten het licht te geraken. Nu kiest hij een nog naauwer voetpad, waar takken en struiken hem bijna den weg versperren. Zachtkens nadert hij een bamboezen hut. Twee klappers rijzen loodrecht boven het laag afdalend dak. Hij sluipt zonder eenig gerucht nader en luistert een pooze. Alles is stil, beweegloos, zonder gerucht.
Daar krijscht plotseling weder de tokkeh. En wederom nijpt een bewustelooze schrik hem de keel toe. Doch hij richt zich verstoord op, maakt gerucht en nadert de deur.

{==391==} {>>pagina-aanduiding<<}
't Is of men zijne komst vermoedde. De deur wordt zonder eenig geraas geopend. Een flaauw licht stroomt naar buiten. In de opening vertoont zich eene jonge vrouw. Van Sprankhuyzen nadert schielijk en legt de hand op haar schouder. Maar zij wijkt snel terug naar binnen - de vernuftige Jonkheer volgt. - ‘Dag Sofie! ada baai? 1) zegt hij.
- ‘Baai, toewan!’ 2) andwoordt deze.
Van Spranckhuyzen werpt zijn rotting en zonhoed op een balé-balé en ziet vrolijk in 't ronde. Het vroegere pleegkind van Pénurot stond bij een klein bamboezen tafeltjen, waarop eenig handwerk lag. Een lampjen met drie vlammen wierp een vrij voldoend licht over hare gantsche gedaante. Zij hield het hoofd half gebogen en volgde met een hoek van haar oogen al de bewegingen van haar onverwachten bezoeker. Hare kleine lippen trilden en zoo Van Spranckhuyzen oplettender had willen toezien zou hij hebben kunnen vermoeden, dat het uit gramschap was. Maar nu zette hij zich op de balé-balé en staarde hij haar nieuwsgierig aan.
- ‘Ben je boos, Sofie?’ vroeg hij.
- ‘Tidah!’ (neen).
- ‘Waarom kijk je dan altijd zoo zwart, je weet, dat ik goed voor je ben, dat ik je helpen zal, als die schurk van een Pénurot je zal weghalen - want dat zal hij, wees er zeker van!’
- ‘Ken'apa? (Waarom?)
- ‘Ken'apa? Omdat hij woedend is, en omdat hij je wil afstraffen voor je wegloopen! Maar van daag is hij gelukkig ziek!’
- ‘Is hij ziek?’
En de nonna treedt wat nader - er vertoont zich een trek van smart over haar gelaat.
- ‘Ja, hij is ziek en hij zal je nu wel wat met rust laten!’
- ‘Vader ziek, kasian!’ - mompelt Sofie, terwijl ze in treurig gepeins verzinkt.
Van Spranckhuyzen rijst voorzichtig op en nadert haar. Hij wil al schertsend hare leest omvatten. Met een luiden uitroep stuift ze uit den weg. Maar daarna herstelt ze zich weêr en zegt ze schijnbaar rustig:
- ‘Jij blijft daar op de balé-balé zitten en staat niet op - of ik loop weg, als laatst, ja?’

{==392==} {>>pagina-aanduiding<<}

Van Spranckhuyzen keek woedend in 't rond. Hij kende het onbuigzaam, fier karakter van het meisjen. Hare onwankelbare deugd wekte hem op tot den uitersten toorn. Bovendien bevond hij zich thands in geene stemming om bevelen te ontvangen.
- ‘Weet je wat, Sofie,’ - begon hij driftig, terwijl zijne oogen vonken schoten - ‘aan al die gekheid moet een einde komen. Dat duurt te lang. Mijn geduld is uit, als je me weêr zoo iets zegt, ga ik zelf oogenblikkelijk naar Pénurot en vertel hem, waar je bent!’
De nonna wees met haar vinger op de balé-balé en Van Spranckhuyzen, die begreep, dat er met geweld of bedreiging volstrekt geen den minsten invloed op haar was uit te oefenen, zette zich buiten zich zelven van drift neder, terwijl hij zijn best deed bedaard te blijven. Hij dacht een oogenblik na. Hij glimlachte daarop met een vertrokken gelaat. Zijn hoofd begon te duizelen. 't Was zoel en drukkend in 't vertrek tot stikkens toe.
- ‘Hoor eens, Sofie!’ - zeî hij ditmaal met eene zachte vleyende stem - ‘dat is nu razend ondankbaar van je! Zoo spoedig als je van Pénurot wegliept, heb ik je geraden hier te gaan en je beloofd, op mijn woord van eer, beloofd, er niets van aan dien ouden schurk te zeggen!’
- ‘Mijn vader geen oude schurk - tidah! (neen).’
- ‘'t Kan me niet schelen! Maar je bent bang voor hem en je haat hem. De man achtervolgt me tegenwoordig - alleen omdat hij gelooft, dat ik weet waar je schuilt - en stellig zeker kom je er gek af, als hij je ontdekt! Wees dus wat vriendelijk voor me, of ik ga!’
Sofie andwoordde niets, maar hield hare rechterhand onder haar donkerblaauwen kabaai. Hare schoone zwarte oogen staarden somber naar den uitgang der hut. Een oogenblik vertoonde zich iets glinsterends in de ooghoeken - maar weldra hief ze haar hoofd weêr fier op en zag Van Spranckhuyzen met de uiterste minachting aan. Daarna sprak ze snel:
- ‘'t Is waar! Je helpt mij voor inih roemah (dit huis). Ik geloof, jij satoe (een) braaf mensch - maar jij komt hier mij plagen, altijd plagen. Jij satoe gladak! (een schavuit!)’
Van Spranckhuyzen lachte luide en hield dadelijk weder op. Hij had zich over de balé-balé uitgestrekt, en leunde met zijn hoofd op den linkerarm. Hij gevoelde zich meer en meer be-
{==393==} {>>pagina-aanduiding<<}
vangen door den wijn en meer en meer geprikkeld tot wraakoefening. Langzaam grijpt hij zijn sigarenkoker en neemt er even langzaam een manilla uit. Hij toont Sofie al zijne blinkend-witte tanden en vraagt, schijnbaar onverschillig:
- ‘Eh, Sofie, geef me wat api (vuur) ja?’
De nonna denkt eene pooze na, daarna verwijdert ze zich een oogenblik. Toen ze terug kwam had ze een brandenden tali-api (vuur-touw) in de linkerhand. Van Sprankhuyzen nam haar opmerkzaam waar, toen zij naderde. Zij treedt zonder vrees op hem toe en reikt hem den tali-api. De jonkheer neemt hem langzaam aan, maar bliksemsnel grijpt zijn andere hand den arm der nonna. Deze schijnt volkomen daarop voorbereid, want even snel zwaait zij de kris, die ze onder haren kabaai had verborgen. Eene worsteling van eenige sekonden, zonder een geluid van weêrszijde, doet Van Spranckhuyzen achterovertuimelen op de balé-balé. De nonna houdt hare kris krampachtig in de vuist geklemd en vlucht ijlings naar den uitgang. Van Spranckhuyzen richt zich met moeite op en slingert het brandende touw naar het hoofd der nonna, die juist door de deur verdwijnt. Met een schorren schreeuw stuift hij op van zijnen zetel. Hij werpt zich tegen de deur. Te laat. Zij is van buiten versperd! Met al de kracht, die woede en wraakzucht den half beschonken ellendeling mochten verleenen, rukte hij thands aan de deur. Maar zij wijkt niet, noch voor zijn onstuimig bonzen, noch voor zijne razende pogingen om haar open te rukken. Hij staat een oogenblik stil om adem te scheppen. Zijn gelaat is akelig misvormd. Hij hijgt en siddert over zijn gantsche lichaam. Hij balt de vuisten en doet een kreet hooren - die niets menschelijks meer heeft. Daarna stormt hij op eens naar de andere zijde van de hut, schuift een gordijn op zij, dat toegang verleent tot een tweede vertrek en zoekt de deur. Daar heeft hij den uitgang gevonden! Maar wederom versperd! - en geen woede ter waereld mag hem baten. De hut blijft gesloten. Uitgeput van zijne machtelooze pogingen, tuimelt hij weder naar het voorvertrek. Hij zinkt in een op de balé-balé.
- ‘Ze moet terugkomen!’ - hikt hij met eene vreeselijke vervloeking. Een gevoel van loomheid en vermoeidheid overmeestert hem tegen wil en dank. Hij sluit zijn oogen.
Maar de tali api was ter zijde afgevallen in een hoek van

{==394==} {>>pagina-aanduiding<<}
het vertrek, waar spaanders van bamboes en allerlei rafels van lijnwaad op een hoop bijeenlagen.

Toen de nonna het huisjen verliet, had zij aanstonds de deur van buiten verzekerd. Ook zij had haar plan van vergelding gevormd. Zij was voortdurend gedreigd door den welgepolijsten schobbejak, dat hij haar aan Pénurot zou overleveren. In den beginne had die dreiging haar verschrikt, daar zij terugdeinsde voor het denkbeeld van naar haren pleegvader terug te keeren. In den beginne daarenboven had Van Sprankhuyzen zich beleefd en zacht voor haar betoond, als wilde hij haar uit louter belangstelling beschermen tegen de ruwheid van Pénurot. Maar langzamerhand waren zijne bezoeken lastig geworden en had hij zijn toon gewijzigd. Daarna had ze dikwijls herdacht hoe goed en zachtmoedig haar pleegvader meestal jegens haar geweest was - en aarzelend had ze besloten terug te keeren, schoon een heimelijke schroom haar tot nog toe weêrhouden had. Juist thands was haar besluit plotseling tot rijpheid gekomen. Maar ze wilde zich tevens wreken. Sofie was eene kleurlinge, maar bezat al den trots van de fierste blanke. De laatdunkende minachting, welke in de handelwijze van den jonkheer doorschemerde, had haar het meest gekwetst. Zij was het diepst beleedigd in hare eer als jonkvrouw door de vermetele driestheid van den schelm. Zij had hem opzettelijk in de bamboezen woning opgesloten, om Pénurot zijn verblijf te kunnen aanwijzen en gezamentlijk wraak te oefenen.
Pijlsnel liep zij thands voort, door den kampong naar Parapattan, en door een zijweg naar den Kazerneweg. Zij ijlde, zoo ras zij konde, en zag noch ter zij, noch achterwaart - immer recht voor zich uit - zij hijgde en ving soms aan een oogenblik zoo snel zij konde te rennen en soms weêr een oogenblik stil te staan en adem te scheppen. Nog steeds hield zij de kris in de hand. De weinige voorbijgangers, meest Maleyers, bleven staan, om haar na te zien, maar zij bekreunde zich om niets. Zoo had zij het Waterloo-plein bereikt en nog haastiger werd haar tred, toen zij Bazar Baroe voorbij streefde en op Noordwijk aankwam. Hare rood- fluweelen muilen vielen soms uit bij het driftig treden en dan vertraagde ze een oogenblik haar ijlenden gang. Toen zij den Gang Patjenongan bereikt had, slaakte zij een diepen zucht van voldoening. Nog een weinig gaans en zij trad de Berendrechtsbaan in. Thands ving zij aan wat langzamer te loopen.

{==395==} {>>pagina-aanduiding<<}
Zij bemerkte, dat haar weelderige hairknoop in groote wanorde over rug en schouders zwierde en zij toefde eene pooze, om eenige orde in haar voorkomen te brengen.
't Was omstreeks middernacht, toen zij de woning van haar pleegvader bereikte. Alles was duister en gesloten. Geen licht brandde meer in de voorgaanderij. Zij sloop het huis om naar de pendoppo. De deur van de binnengaanderij stond open. Zachtkens trad zij nader. In de kamer van Pénurot brandde licht. Zij stak bevende de hand uit. Daar sprong Sidin, de lijfjongen van haar pleegvader, uit zijn slaap tegen haar op.
- ‘Diam, diam! (Stil, stil)’ - fluisterde zij. Sidin deinsde achteruit en deed een zonderlinge kreet van verbazing hooren. Maar Sofie drong voorwaart, en stond eensklaps in de geheel verlichte kamer van Pénurot. De oud-assistent was ongesteld, leed aan pijn in al de ledematen en kon niet slapen. Hij lag met een goeden voorraad fransche romans op zijn kanapé en dronk wijn met water. Zoo spoedig hij Sofie zag, vloog hij driftig op, maar moest zich aan de tafel vast houden van plotselinge pijn. Maar zijne pleegdochter wierp zich voor hem op den grond en bad hartstochtelijk om vergiffenis.
En nu ving een dialoog vol verwarde uitroepingen en vragen aan, waarbij twee groote tranen over de bruin verbrande wangen van Pénurot biggelden en de blijde nonna in onstuimig geween uitbarstte. Pénurot had haar reeds alles vergeven en beschuldigde zich, dat hij de oorzaak van hare vlucht geweest was. Toen Sofie wat bedaard was ging ze op de sofa naast haar pleegvader zitten en begon ze een lang verhaal van hare avonturen sints haar verdwijnen. Pénurot luisterde met de uiterste inspanning, zoodra de naam van Van Spranckhuyzen genoemd was. Zijne oogen fonkelden en onrustig bewoog hij zich heên en weêr. Eindelijk verhaalde zij de geschiedenis van de jongst vervlogen uren.
- ‘En nu zit hij opgesloten?’ vroeg Pénurot.
- ‘IIm, hm!’ - murmelde Sofie.
- ‘Sidin, lekas, lekas! (Spoedig, spoedig!)’
- ‘Toewan panggil? (Heeft meneer geroepen?)’ - stamelde de dommelende Sidin.
- ‘Soeroe pasang karetta! (Laat het rijtuig inspannen!)’
Pénurot richtte zich op. Hij gevoelde geen pijn meer. Hij was geheel hersteld. Hij had zijne dochter weder en zou den loozen intrigant gaan straffen - die hem gedurende drie weken zoo

{==396==} {>>pagina-aanduiding<<}
handig had om den tuin geleid en nog daarenboven zoo onbeschaamd had bespot in de tegenwoordigheid van de dames Buys en Ruytenburg, van Jufvrouw Serpensteyn en Marie Dunsinger. Maar wat hem nog de meeste blijdschap veroorzaakte, was de zekerheid, dat zijn pleegkind de booze aanslagen van den schavuit met fierheid en kracht had afgewezen - dat zij gered was in elk opzicht, dat zij nog de vreugd en de steun van zijn ouderdom kon zijn.
- ‘Vader!’ - riep eensklaps Sofie - ‘Apa itoe?’ (Wat is dat?)
Pénurot luisterde. Een buitengewoon gerucht klonk van buiten. De gardoe's (inlandsche politie-agenten) sloegen het blok verkeerd. Een luid gerucht van stemmen klonk door de lucht. Daar stort Sidin het vertrek binnen en roept:
- ‘Api, toewan, api! (Brand, meneer! Brand!)’
Pénurot vliegt met zijne dochter naar buiten, het huis langs, naar de voorgaanderij. Naauwelijks zijn zij daar gekomen, of zij zien een fellen vuurgloed in 't Zuid-Oosten aan de lucht. Eene menigte voorbijgangers ijlt voorbij. Het kloppen van het blok in de wachthuisjens, het roepen der gardoe's, het geraas, dat van verre klinkt, vervult hen met schrik.
- ‘Di mana api?’ (Waar is de brand?)’ roept Pénurot een inlander toe, die haastig voorbij loopt.
- ‘Di kampong Kwitang! (In den kampong Kwitang!)’ - luidt het antwoord.
Eene siddering beving het geheele lichaam der nonna. Zij richtte zich in hare gantsche lengte op en greep Pénurot krampachtig bij den arm. Sprakeloos wees zij naar den vuurgloed en eindelijk barstte zij uit in den schreeuw:
- ‘De tali-api! de tali-api!’
 Toen viel zij bewusteloos aan zijne voeten neêr.

IX. Een triumf van kleine Klara Ruytenburg.

Zondag morgen, twaalf uren. De heer Ruytenburg zit in zijne koele binnengaanderij op Tanabang. Zijn dochtertjen Klara is bij hem. Hij bladert in een geïllustreerd fransch prachtwerk. Klara speelt met een aantal fraai gekleede poppen. De heer Ruytenburg verveelt zich een weinig. Zijne echtgenoote heeft zware hoofdpijn en zal zich niet vertoonen. De Outshoorns, op wier tegenwoordigheid hij rekende voor het déjeuner, zijn naar de Van Weelys vertrokken,

{==397==} {>>pagina-aanduiding<<}
waar de verloving van de jongste dochter des huizes met den heer Maximiliaan Maaning Scheinman op nieuw zal worden gevierd. Dien avond zal daar een groot feest zijn, Ruytenburg heeft aangenomen er te gaan, dus vond hij beter zich thands niet te vertoonen en den morgen aan de intime vrienden en kennissen over te laten.
- ‘Klara!’ zegt hij - ‘waar is de juf?’
- ‘In juf zijn kamer, Pa! zij gaat uit - want Kembang bestelt een karetta (rijtuig).’
- ‘Zoo, dan ga ik ook maar uit en jij gaat meê, kind!’
- Enak! enak! (Lekker, lekker!)’ roept de kleine - ‘met Papa uit!’
Weinige oogenblikken later zit Ruytenburg met zijn dochtertjen in zijne fraaije coupé, en geeft last naar het Koningsplein te rijden - naar de villa Buys. Hij wil zijn ouden vriend Bokkerman uit Buitenzorg een bezoek brengen, daar hij vernam, dat deze weldra vertrekken zal. Onder den rid zegt Klara:
- ‘Pa, mag ik meê, als Jufvrouw Henriëtte weêr naar Buitenzorg gaat?’
- ‘Wou-je naar Buitenzorg, Klara?’
- ‘Hm, hm!’
- ‘Moet ik dan maar alleen blijven?’
- ‘Neen, want Klara komt heel gaauw weêrom - maar Jufvrouw Henriëtte zegt mij, ik moet maar vragen!’
- ‘En de Juf dan?’
- ‘Jakkes, de Juf! Zij altijd nakal (boos) met mij! Zij knort maar altijd! Och Pa, stuur haar weg, ja?’
Ruytenburg lachte. Hij had menigwerf ondervonden dat zijn dochtertjen en Jufvrouw Serpensteyn niet op den besten voet verkeerden. Hij had de zaak aan haren natuurlijken loop overgelaten en vertrouwd, dat het kind zich wel aan hare nieuwe goevernante zou gewennen. Dagelijks bleek het echter, dat dit niet het geval was. Jufvrouw Serpensteyn scheen Klara maar in 't geheel niet te kunnen leiden noch te lijden. Het kind koesterde een natuurlijken afkeer tegen hare korpulente goevernante en hoe meer deze zich bij hare moeder aansloot, hoe meer Klara dagelijks klaagde, dat de Juf haar sarde en plaagde. Maar Ruytenburg, die in elk geval een bepaald ontzach voor de ‘gestelde machten’ koesterde, Ruytenburg had tot nog toe dezen revolutionairen zin bij zijn kind niet ondersteund. Thands echter zag hij Klara nog eens lachende aan en zeî:

{==398==} {>>pagina-aanduiding<<}

- ‘Goed, ik zal Jufvrouw Serpensteyn wegzenden, maar dan gaat Klara naar Europa - naar Tante Mina in Amsterdam!’
- ‘Niet lekker naar Amsterdam!’
- ‘Goed, maar dan moet Juf ook maar blijven!’
Het kind zag haar vader met smeekende blikken aan, en daar zij niet bestand was tegen zijne argumenten, wierp zij zich vleyend in zijne armen. De coupé rolde juist het erf op van Mr. Karel Hendrik Buys en het gesprek werd gestaakt.
Toen Ruytenburg met zijn dochtertjen in de binnengaanderij verscheen, vond hij er alleen de huisgenooten met hunne logés, den ouden heer Bokkerman en zijne dochter Luey. De beide heeren ontvingen hem zeer hartelijk, de beide dames legden eene groote reserve aan den dag. Men had iemant anders verwacht. Mevrouw Buys scheen bovendien niet gediend met kinderbezoek. Klara werd naar de pendoppo gezonden, waar ze met den wilden jongeheer Karel mocht rondspringen.
Lucy schoof haar schommelstoel wat nader bij de vrouw des huizes.
- ‘Waarom komt Jufvrouw Serpensteyn niet mede?’ - vraagt ze zacht.
- ‘Ze zal nog wel komen!’ - fluistert Mevrouw Buys achter haren waayer.
- ‘Maar ik begrijp niet van Eduard, hij belooft stellig.....'t wordt veel te laat.’
En Lucy schudt recht verontwaardigd haar kolossaal hoofd heen en weêr, zoodat men de diamanten hairnaalden in haar kondeh (hairknoop) duidelijk kon zien schitteren. Daarna bepalen de beide dames al hun gesprek tot een paar uitroepingen over de hitte, terwijl ze de heeren volkomen onverschillig aan hun politieken kout overlaten. De heer Buys doet een glas champanje als morgenwijn aanbieden en de ontevredenheid van Lucy stijgt met iedere minuut.
- ‘Toewan Pénurot!’ kondigt een jongen aan.
Helaas! Mevrouw Buys hoorde het niet en de heer Buys knikte om hem toe te laten. Toen hij zich vertoonde, werd de vrouw des huizes rood van gramschap.
Pénurot was een vijand van Van Spranckhuyzen en als zij elkander ontmoetten, zou er wellicht eene botsing tot stand komen. Zij keerde zich van hem af zonder hem te groeten en Lucy, die hem niet kende, maar wederom te vergeefs naar haren berouwvollen echtgenoot had uitgezien, volgde haar voorbeeld.

{==399==} {>>pagina-aanduiding<<}
Pénurot had iets zeer geheimzinnigs op zijn gelaat, iets veelbeteekenends, dat Ruytenburg zeer nieuwsgierig maakte. Daarbij kwam, dat de houding der dames eenigzins zijne opmerkzaamheid had opgewekt en dat Buys wat afgetrokken was, zoodat de heer Bokkerman alleen het woord voerde.
- ‘Van avond is groot feest bij Van Weely!’ begon deze weêr - ‘'t Is de verlovingspartij van eene der dochters met een jong mensch hier, hè?’
- ‘Met mijn vriend Scheinman!’ - viel Pénurot in. - ‘Een uitmuntend jong mensch van veel talent, die het wel ver zal brengen!’
- ‘Gaat u er ook?’ - vroeg Buys.
- ‘Ik ben eigentlijk nog wat invalide, meneer Buys! Gisteren was ik nog zeer ziek - en als ik niet iets zeer dringends vooral aan Mevrouw Buys te zeggen had, ware ik niet gekomen.’
De dames en heeren zagen Pénurot bij deze woorden allen zeer verwonderd aan.
Op dit oogenblik werd nieuw bezoek aangekondigd. Met een air van triomf en voldoening streefde Jufvrouw Serpensteyn de gaanderij binnen. De linten en kunstbloemen in haar kapsel waren zeer veelkleurig en haar lichte zijden japon was van een zeer opzichtig grasgroen. Daar verandert eensklaps haar gelaat. In plaats van Van Spranckhuyzen ziet ze Pénurot. Ook den heer Ruytenburg had ze niet verwacht. Maar weldra zit ze naast de dames en wordt er druk gefluisterd. Daar de aandacht eene pooze van de verklaring des oud-assistents was afgeleid, ving Bokkerman weêr aan:
- ‘Een schriklijk leven van nacht met dien brand, hè?’
- ‘Ik heb er gelukkig niets van gemerkt!’ - zegt Ruytenburg.
- ‘Neen, zoo gelukkig ben ik niet geweest!’ - roept Pénurot uit. - ‘Ik heb er mij zeer lang meê moeten bemoeyen en daarmeê staat ook eenigzins het nieuws in verband, 't welk ik de dames kom mededeelen.
Klara kwam nu zachtkens binnen en fluisterde haar vader in 't oor, dat Karel Buys haar zoo verveelde. Jufvrouw Serpensteyn begon aanstonds vriendelijk tegen haar te lachen, maar het kind verkoos niet bij haar te komen en bleef achter de stoel van haren vader staan. Jufvrouw Serpensteyn werd bleek van angst en ergernis; de blikken, die Pénurot haar toewierp waren zeer spottend.
- ‘Welnu, Pénurot! wat heb je dan eigentlijk?’ - begon nu Buys, die eindelijk ook belang in de zaak stelde.

{==400==} {>>pagina-aanduiding<<}

- ‘Herinnert u zich nog, Mevrouw!’ - zeî de oud-assistent zeer deftig tot de gastvrouw - ‘dat ik bij een bezoek, 't welk ik de eer had u in de vorige week te brengen, eene zeer vinnige woordewisseling had met den heer Van Spranckhuyzen?’
- ‘Ik herinner mij dit volkomen goed meneer Pénurot!’ - zeî de aangesprokene, met iets droogs en scherps in hare stem, dat duidelijk een kwalijk verholen toorn aan den dag legde. - ‘Maar ik had nimmer kunnen vermoeden, dat u er zelf op nieuw van zou spreken!’
De aandacht van al de hoorders was thands zeer hoog gespannen; ieder zag met groote verwachtingen naar Pénurot.
- ‘'t Zal u niet onbekend zijn,’ - ging deze voort - ‘dat de heer Van Spranckhuyzen heden morgen zich hier had moeten bevinden, om eene poging tot verzoening te beproeven met zijne echtgenoote,’ - hier boog Pénurot deftiger dan ooit tegen Lucy - ‘en met zijn schoonvader!’ - Nieuwe buiging voor den heer Bokkerman.
- ‘Daar wist ik niets van!’ - viel deze in.
- ‘Gelijk ik de eer had u te zeggen!’ - vervolgde de oudassistent steeds tot Mevrouw Buys, die van verontwaardiging haar fraayen waayer met markiesjens uit elkander trok - ‘de visite van den heer Van Sprankhuyzen was een afgesproken werk tusschen u en Mevrouw Van Spranckhuyzen.’ - Nieuwe buigingen. - ‘Ik meen zelfs, dat Jufvrouw Serpensteyn, niet onbekend was met de zaak!’
En voortdurend boog Pénurot statiger.
Jufvrouw Serpensteyn had met de uiterste kwaadaardigheid zijne redeneeringen gevolgd. Zij viel schielijk in:
- ‘Ik geloof niet, meneer Pénurot, dat Jonkheer Van Spranckhuyzen u heeft te vragen of hij eene visite mag maken bij den heer Buys, hé?’
- ‘Dat geloof ik wel! Althands is het mijne meening, dat hij zijne bezoeken gerust staken mag. Hij is een eerlooze schelm, dien een fatsoenlijk man niet in zijn huis zal ontvangen?’
- ‘Wacht maar!’ - siste de Goevernante. - ‘Hij zal oogenblikkelijk komen, en dan zullen wij zien, wat u tegen hem te zeggen heeft!’
- ‘Hij zal niet komen! Jufvrouw Serpensteyn! 't Is onmogelijk dat hij komt en wel om de eenvoudige reden, dat hij zeer zwaar gewond in zijn hôtel ligt - gewond door brandwonden, dezen nacht in den kampong Kwitang bekomen!’

{==401==} {>>pagina-aanduiding<<}

Onmogelijk is het de verbazing, de schrik, de woede van sommigen der aanwezigen te beschrijven. Mevrouw Buys lachte stil uit toorn, Lucy zat sprakeloos Pénurot aan te staren, Jufvrouw Serpensteyn scheen kalm en wees naar heur voorhoofd, om aan te duiden dat de oud-assistent plotseling krankzinnig geworden was. De heeren zagen elkaâr vragend aan en wachtten wat er verder komeu zou.
- ‘Misschien begrijpen de heeren mij niet’ - ging Pénurot voort - ‘en zal ik hun eenige opheldering moeten geven!’
Hij ving nu aan een kort verhaal te doen van zijne betrekking tot zijn pleegkind - van den avond waarop zij zijne woning verliet - van zijne vergeefsche pogingen om haar terug te vinden - van zijne verdenking tegen Van Spranckhuyzen - van zijn twist onlangs met dezen en de aanwezige dames in de voorgaanderij der villa Buys uitgebroken - van zijn bespiedingswerk en wat hij vernomen had van den dialoog tusschen den Jonkheer en de goevernante - van de terugkomst zijner pleegdochter en wat zij hem verteld had.
- ‘Mijn eerste zorg’ - vervolgde Pénurot - ‘was nu om te ontdekken, of de schobbejak bij den brand was omgekomen. Ik heb zelf met Sofie het terrein onderzocht. Van het huis was bijna niets overig, maar geen enkel spoor van een menschelijk wezen, dat daar verbrand zoude kunnen zijn, was te ontdekken. Toen spoedde ik mij naar het Marine-Hôtel en schoon het diep in den nacht was ontdekte ik zijne kamer. Hij was er!’
Een luide gil van Jufvrouw Serpensteyn brak hier het verhaal af. Mevrouw Buys had uit het verhaal begrepen, dat Van Spranckhuyzen reddeloos verloren was. Lucy had met al de schranderheid van eene kleurlinge op dit stuk volkomen ingezien, dat hij meer dan schuldig was, zij schudde haar hoofd heen en weêr en toonde niet de minste ontroering. Alleen Jufvrouw Serpensteyn was hare aandoeningen geen meester - zij had hare rol geheel vergeten. Zij luisterde met gespannen aandacht en uitte onwillekeurig den schreeuw, welke het verhaal van den oud-assistent had afgebroken.
- ‘Maak u niet ongerust!’ - sprak deze aanstonds. - ‘De schavuit leeft nog. Zijne handen en zijn aangezicht zijn door brandwonden vreeslijk misvormd, maar ik geloof niet, dat er gevaar ia. Hij zelf heeft mij nog huilende gebeden, om hem te sparen en hierheen te gaan. U ziet, dat ik aan zijn wensch voldoe!

{==402==} {>>pagina-aanduiding<<}

- ‘En ik was op het punt mij met hem te verzoenen!’ - zeî de oude heer Bokkerman.
- ‘Hij heeft zijne eigene schande bewerkt, door zijn intriges,’ - voegde Ruytenburg er bij. - ‘Gelukkig, dat hij gisteren er zoo inliep!’
- ‘Een ontzettend koopjen voor hem!’ besloot Buys.
Daarna heerschte er eenige stilte. Mevrouw Buys en Lucy hadden zich onwillekeurig van jufvrouw Serpensteyn verwijderd. 't Bleek duidelijk uit Pénurots verhaal, dat zij de draden der intriges in handen had gehouden. Men stelde haar geheel gelijk met den vernuftigen jonkheer en zag haar met verontwaardiging aan. Hare pozitie was inderdaad niet benijdenswaardig. Zij blikte naar al de leden van den kring, of zij bijstand dacht te vinden - maar niemant, die op haar lette.
- ‘Pa!’ - riep de kleine Klara nu - ‘Kijk Juf eens! Zij wordt zoo rood, ja? Juf weêr nakal (boos), Pa!’
Dit was te veel voor de goevernante. Plotseling stond zij op. Haar hoofd brutaal opheffend, zeî ze nu:
- ‘U begrijpt, meneer Ruytenburg! dat ons kontrakt verbroken is! Ik wil mij niet laten beleedigen door kinderen, meneer! U mag omzien naar eene andere goevernante! Ik heb vrienden genoeg, die mij beschermen! De tijd zal komen, waarop de zottepraat van een gek, als meneer Pénurot, niet zal worden geloofd - en dan hoop ik, dat de dames en heeren hier zich niet zullen gekompromitteerd hebben!’
Statig liep ze voorwaart. Haar groene zijden japon ruischte plechtig achter haar. Ze deed de deur der gaanderij zelve open en wierp het gezelschap een blik vol verachting toe. Daarna verdween zij onder luid gelach van de heeren.
Maar kleine Klara had zich op de knie van haren vader geplaatst. Ze vlijde haar hoofdjen tegen zijne borst en zeî zacht:
- ‘Nu mag ik toch met jufvrouw Henriëtte meêgaan - ja, Pa?’
Ruytenburg zuchtte en knikte stil.
- ‘Heel lief van u, Pa!’ - antwoordde de kleine - ‘en ik zal gaauw bij u terug komen, want de Juf is weg!’

Goenong Sahari
Maart 1865.







{==403==} {>>pagina-aanduiding<<}

[Wetenschap en belletrie.]

Nieuwe bijdrage tot de lijst van Bilderdijks werken.

Door Dr. A. de Jager.

XIII.

Tot de verzen, ter gelegenheid van de omwenteling van 1813 in 't licht gegeven, behoort eene Wapenkreet voor Neêrlands Volk, te Amst. bij G. van Dijk (1 blad in 8vo). Dit stukje heeft als motto het bekende versje Oranje Boven, uit Fild's Vad. Oranjezucht; voorts de Wapenkreet, dus aanvangende:

‘Op Nederlanders! - op! wint blinkende Eerlaurieren, 
Met Wapens in de hand! 
't Geldt uwe Vrijheid! - op! 't is tijd voor 't Vaderland 
Te sterveu of te zegevieren.’ 

Daarna eenige regels aan Z.K.H. Willem I, en eindelijk eene Korte Schets der wreedheden, door de Franschen te Zwammerdam gepleegd in het jaar 1672, welk proza-opstel, blijkens eene aankondiging in denzelfden Van Dijks Letterkundig Magazijn (1814, no. 6) ontleend is aan den Nederl. Stad- en Dorpbeschrijver.
Ik meen, dat Bilderdijk niet vreemd is aan den inhoud van dit stukje. De uitgever Van Dijk stond tot hem in eenige betrekking door zijn genoemd tijdschrift; hij berigt ook op den omslag dat bij hem voorhanden zijn ‘exemplaren van de Vaderlandsche Oranjezucht.’ De Wapenkreet is geheel in den trant van Vrouwe Bild., en de regels aan den Souvereinen Vorst kunnen, dunkt mij, van niemand afkomstig zijn dan van Mr. Willem Bilderdijk. De lezer oordeele!

{==404==} {>>pagina-aanduiding<<}


	Aan zijne koninklijke hoogheid Willem den Eersten, Prins van Oranje en Nassau, Souverein Vorst der Nederlanden enz., enz.
Regeer thans, dierbre Vorst, in 's Hoogsten welbehagen! 
Verhef uw' Vorstlijk hoofd met onverdoofbren moed! 
Zie Koningen om strijd uw erfgestoelte schragen! 
Doch wees, voor alles, fier op d' oorsprong van uw bloed! 
Een bloed, geheiligd aan Gods eerdienst, wet en regten, 
Door d' Almagt-zelf verwekt, doorstraalt uw eedle borst: 
En, waar verdienste of rang zich eerepalmen vlechten, 
Oranje is grooter naam dan al wat schepter torscht. 


XIV.

Het albumvers, voorkomende Affodillen, D. II. bl. 106, Kompl. Dichtw. XI. 139 (en niet 140, zoo als het Register zegt), voert in het handschrift tot dagteekening ‘Amsterdam, den eersten van Herfstmaand, 1813.’

XV.

In het Mengelwerk van den Recensent ook der Recensenten voor 1814 no. 9, en 1815 nos 3, 4, 7 en 8 vindt men eene even belangrijke als bescheidene geschilvoering tusschen de Hoogleeraren H.C. Cras en M. Siegenbeek, over den vergrootenden trap van goedkoop; een onderwerp, waarop later Prof. Kinker is teruggekomen, in zijne bekende Beoordeeling van Bild's Spraakleer, bl. 58-62. Het meergemelde Letterkundig Magazijn gaf in zijn Mengelwerk voor 1815, bl. 404, een klein stukje, getiteld: ‘Over goedkooper of beterkoop. Uit een' gemeenzamen Brief van een' groot' Taalkenner.’ - De inhoud van dit uittreksel deed mij vermoeden, dat het van Bild. afkomstig is, en in een brief, door hem den 29en Julij 1815 aan een zijner vrienden geschreven, vond ik dit mijn vermoeden bevestigd.

XVI.

Op het albumblaadtjen van een Geleerde luidt het opschrift van een stukje, voorkomende in de Nieuwe Dichtschakeering, II. 111 en 112 (Kompl. Dichtw. XI. 121). De daarin genoemde ‘Meier’

{==405==} {>>pagina-aanduiding<<}
is de bekende regtsgeleerde Jonas Daniel Meijer. In het oorspronkelijke luidt het dichtje hier en daar, vooral aan het slot, eenigzins anders, zoo als ook blijkt uit den Groninger Studenten-Almanak voor 1815, bl. 89, waar het is meêgedeeld. Het is gedagteekend ‘Amst. 3 Febr. 1812.’

XVII.

Onder mijne verzameling van onuitgegeven brieven van Bild. bevinden er zich eenige, die gerigt zijn aan den Heer J. den Hengst te Amsterdam, uitgever o.a. van 's Dichters Ondergang der Eerste Wareld. In de meening, dat ook kleine bijzonderheden, dit groote meesterwerk betreffende, niet onwelkom zullen zijn, laat ik hier het een en ander uit die briefwisseling volgen.
Den 3en October 1819 schreef Bild. aan den Boekhandelaar, die, naar ik meen, wegens beider betrekking op een godsdienstig gezelschap, zijn ‘veelgeachte vriend’ was:
‘Wat de Voorwareld betreft, zij is ten dienst van UWelEd. en gaarne sta ik dat fragment (dat toch geen ander gevolg hebben kan) aan u af; voorwaarden make ik met iemand van uwe denkwijze niet, maar laat alles aan uwe redelijkheid en welmeenend karakter, 't geen ik hoogacht en waardeere, over. Alleen had ik gaarne dat het origineel Handschrift tot gedachtenis bewaard bleef, en de druk naar uw afschrift geschiedde, waartoe UwelEd. wel gelegenheid zal hebben.
Ik heb op de ontfangst van uwen aangenamen, het stuk nagezien. Zoo men 20 regels op een bladz. zet, en een franschen tytel tusschen ieder zang plaatst, bedraagt het dichtstuk 12 vellen, zonder het voorwerk. Zoo men 22 regels op de bladz. zet, (meer doet men thands niet) 9½ vel; want dan kan geen tusschentytel bij de zangen plaats vinden, om dat dan de 2 laatste zangen op een even bladzij' beginnen moeten.
Het spreekt van zelf dat er een wat uitgebreide Voorrede of Voorbericht voor dient te wezen: waarvoor ik in tijds zorgen zal. - Op Vignetten (waarvan UwelEd. melding maakt) wil ik gaarne denken, doch met mijn schemerend gezicht en bevende hand heeft mijn teekenen zeer weinig meer te beduiden.
Het Ms. ligt ter uwer beschikking. Zoo UwelEd. verkiezen mocht, dat ik het onder mijn oog liet afschrijven, dit zou het werk van een ƒ 3’ of weinig meer kosten zijn.

{==406==} {>>pagina-aanduiding<<}

‘P.S. Ik zie daar juist op de zeer net en welstandig uitgevoerde Dieren. Op gelijke wijze, zou het Dichtstuk zonder het voorwerk 12 bladen bedragen. Tusschentytels schikken niet, om dat één der zangen dan ook noodzakelijk op een oneven bladzijde begint.’
De wensch des Dichters aangaande het Handschrift is vervuld geworden. Dat is als gedachtenis bewaard gebleven, en na zijn dood bij openbaren verkoop voor zeven en zeventig Gulden het eigendom geworden van Bastiaan Klinkert. Ik kan verzekeren, dat wijlen mijn geachte Vriend veel duurder aankoopen heeft gedaan dan dezen.
De onkosten echter van het afschrijven gingen boven de raming. In een lateren brief stuurde Bild. een nota daarvoor over ten bedrage van zeven Gulden.
Van de Vignetten, zoo als men weet, is niets gekomen. Den 29en October schreef Bild. ‘Wanneer de kaart voor den graveur noodig is, is zy te uwer dienst, doch ik denk dat in dezen tijd van 't jaar daar niet aan begonnen zal worden, en daar is tijd. Veelwaard heeft zelf voor my nog werk onderhanden, waar haast by is. Op vignetten hebben wy ook nog tijd genoeg om te denken.’
En den 6en April des volgenden jaars: ‘De kaart voor ons werk zal ik UwelEd. tijdig zenden; ook de Voorrede gereed maken. Maar over vignetten en dergelijke, die gezicht en hand vorderen, kan ik nog niet denken, en wellicht nooit meer.’
Uitvoerig luiden de letteren van eene week later (13 April) over de kaart: ‘Thands gaat hiernevens het kaartjen, maar het geen in een rond gevat moet worden, als de nevensgaande schets aantoont. Tot tytelvignet kan het niet dienen; want niet alleen, dat dit te Hoogduitsch en te kruimelig zijn zou, maar het behoort tot het werk zelf en dus niet tot het tytelblad, 't geen per se buiten het werk is. Het behoorde een uitslaande plaat te zijn, waarvan ik de invoeging zal opgeven als ik er de proef van ontvang. Liefst had ik het kaartjen op de zelfde grootte van mijn nette teekening: het zal anders wat onduidelijk worden voor het verstand van de krijgstocht en de liggingen der plaatsen. Evenwel wordt het geheele rond van den globus terraqueus dan geweldig zwaar, en moet dubbel plooien, hetgeen ook lastig en niet welstandig is. Kan men het rond van diameter maken als de hoogte der gedrukte bladzijde, en dan het bewoonbare gedeelte daar op zijn plaats zoo veel verkleind in overteekenen

{==407==} {>>pagina-aanduiding<<}
dat de proportie van het schetsjen bewaard blijft (het zou dan ook tot circa ¾ verkleind worden, en zoo zou het nog duidelijk kunnen zijn) des te beter; maar mijn gezicht laat dit niet toe. Misschien vindt UwelEd. daar wel iemand toe, die aan kaartteekenen gewoon is; doch eer men graveert, dien ik dan de teekening te zien.’
Met de kaart ging het niet vlug voort. In een brief van 11 Augustus lees ik: ‘Zonder einde zit ik te wachten op het kaartjen van Veelwaard, en op de schets van den tytel; en zoo lang die wegbleven, begreep ik dat er geen haast met het Voorwerk was. Ondertusschen, daar ik van dag tot dag afneme, meene ik, voor zoo veel my betreft, een eind aan de zaak te moeten maken, en zie hier derhalve de Voorrede, die ik gaarne kursyf gezet had. - -
Ik bid UwelEd. Veelwaard aan te zetten dat hij voortga, en wacht nu ook eerstdaags een proef van de Voorrede. Draalt dit nog langer, zoo zie ik zeker het eind van dit werk niet.’
De proef van de Voorrede viel niet naar wensch uit. Zij was niet alleen niet ‘kursyf’ maar de letter was te klein. Over het laatste punt schreef Bild. den 20en Aug. 1820: ‘Is het niet tegen alle gebruik en stijl, een Voorrede of Voorbericht met een kleiner letter dan het werk-zelf te zetten? My dunkt zoo: aanteekeningen achter aan pleegt men met kleiner letter te zetten, maar geen voorwerk, dunkt my.’
De bedenking vond geen gehoor: de Voorrede bleef met de kleine letter.
De laatste revisie-proef ging den 25en Augustus 1820 naar de drukkerij terug, zoodat het werk omstreeks elf maanden op de pers is geweest. Wie dat tijdvak wat ruim mogt oordeelen, bedenke dat de Auteur in dit jaar op zijn minst nog negen andere grootere of kleinere geschriften ter drukperse had.
Bij het medegedeelde zal ik het thans laten. Uit dezelfde brievenreeks ware anders nog menige merkwaardige bijzonderheid van anderen aard te vermelden. Aandoenlijk bij voorb. is het in een brief van 5 April 1819 te lezen:
‘Met genoegen heb ik de 2 Catalogi doorbladerd; maar gy weet, dat het mijn zaak niet is boeken te koopen, en herinnert u, dat ik van den koop van den du Cange voor eenige jaren (hoe noodig ik dit werk ook had) af moest zien. Gy weet wat een Filozoof op een jaar- of feestmarkt zei: ‘Ik leer hier, hoe

{==408==} {>>pagina-aanduiding<<}
veel er is, dat ik ontbeeren kan’: my gaat het zoo als ik een goeden Catalogus in handen krijg, met dit onderscheid, dat ik ook wel vind wat ik niet ontbeeren kan, maar echter ontbeeren moet.’
Karakteristiek, de uitval tegen een hooggeacht vriend, bij het ontvangen eener drukproef (27 Sept. 1829):
‘Nooit ben ik zoo verontwaardigd over een proef als over deze, die hier terug gaat. Wat dommigheid heeft zich toegelegd om my dus te kwellen en te beschamen met de lange f overal in de korte s te veranderen, en hoe is het mogelijk, dat men dit by ons de laffe en onkundige verfranschte Brabanders op een Hollandsche Drukkery na doet ten volstrekten bederf van onze Taal? - -
Hoe 't zij, zulk hatelijk verfranschen en verachtelijk mishandelen van mijn zwakken ouderdom in dit waarschijnlijk laatste voortbrengsel hoop ik het laatste te zijn, dat ik ondergaan zal.’

XVIII.

Het Albumvers aan J.H. van der Palm, in de Nalezingen, I. 15, voert daar het jaartal 1782. (In de Kompl. Dichtw. X. 259, staat verkeerdelijk 1781). Naauwkeurig vindt men den tijd der vervaardiging aangewezen in de lezing, zoo als die werd medegedeeld door Dr. Beets, Leven en kar. van J.H.v.d.P. bl. 136. Het onderschrift luidt daar ‘Kniedicht. Semper Idem. Leyden, 11 Nov. 1782.’
Ook had naar deze uitgave eene in de Nalezingen ingeslopen misstelling in den tekst door Mr. da Costa kunnen verbeterd worden. Men leest er namelijk den vierden regel dus:

‘Of 't blad smelt weg in 't vier.’ 

waarvoor, zoo als de zin ook eischt, het handschrift heeft:

‘Of 't blad smelt weg in vier.’ 


XIX.

Van het dichtstukje Mijn Leven, geplaatst in den Belgischen (en niet Nederlandschen, zoo als Mr. da Costa zegt) (Muzen-Almanak voor 1830 (Kompl. Dichtw. XII. 392), bestaat eene fraaije fransche overzetting door Charles Froment, in het Fueilleton du Journal de Gand, van 28 Dec. 1829, en later overgenomen in de Astrea door Dr. Wap, D.V. bl. 413.


{==409==} {>>pagina-aanduiding<<}

XX.

Het opschrift van het dichtstukje, in de Nagelaten Gedichten van Vrouwe Bilderdijk, bl. 151, luidt, volgens het handschrift der Dichteres, naauwkeuriger dus: Aan Paulus Godfried van Hoorn, Med. Doct. te Leiden. In den laatsten regel moet voor ‘een’ gelezen worden ‘haar,’ en onder het stukje het jaartal 1824.
Evenzeer is door den uitgever of verzamelaar des bundels bl. 156 het opschrift niet juist gesteld. Men leze daar: Op het Gedenkteeken ter eere van Alexander Zacharias Guinoseau, geboren 18 Dec. 1771, overleden 5 April 1816. De taalfout in den zevenden regel (legge voor ligge) komt in het handschrift niet voor.

XXI.

De brief in beeldschrift, achter de Mengelingen en Fragmenten door Immerzeel geplaatst, en waarvan in mijne Nadere Bijdrage onder No. XI de lezing is medegedeeld, is, blijkens het handschrift, gerigt aan de meergemelde vrouwe M.P. Elter, geb. Woesthoven. Bovenaan heeft het Hs. nog een paar sokken of schoenen, door een band vereenigd, en een sister, waardoor, volgens eene bijgevoegde aanteekening, verstaan moet worden Liefste Zuster. Heeft men voor liefste of lieste te denken aan het eng. leasch, een koppelband? De Auteur muntte meer uit door schoone verzen, dan fraaije rebus.

XXII.

Op één der brieven van Bild. aan Mr. S.I.Z. Wiselius, voorkomende in Messcherts verzameling D. III. bl. 82 tot 186, teekende de Uitgever bl. 175 aan: ‘De heer Wiselius heeft uitdrukkelijk verlangd, dat ook deze brief wereldkundig zou worden gemaakt, als, naar zijn oordeel, zeer geschikt, om velen aanleiding te geven tot een ernstig nadenken over deze en gene hoogstbelangrijke onderwerpen en over hunnen eigenen inwendigen gemoedstoestand.’ - Men heeft uit deze aanteekening wel eens willen afleiden, dat de schrijver van: de Sadduceën van Mr. I. da Costa getoetst, en Nog een blik op de Sadduceen in latere jaren van denkwijze zou zijn veranderd. Over hetgeen daarvan zij, en overigens over Wiselius' standpunt ten opzigte van Bild., vooral ook ‘toen hij dezen zijn hof zag maken bij den heer Lodewijk Buonoparte,’ raadplege men het belangrijk werk: Het Leven van

{==410==} {>>pagina-aanduiding<<}
Mr. Samuel Iperuszoon Wiselius, beschreven door zijnen behuwdzoon P. van Limburg Brouwer (Gron. 1846) bl. 214-222 en 285-293.
Aangaande één punt, in dit werk voorkomende, moet ik eene teregtwijzing geven. De Schrijver verkeerde in de meening, dat door zijn Behuwdvader slechts ééne verzameling brieven van Bild. aan hem gerigt is uitgegeven, en wel door Immerzeel, zie bl. 289. Dit is onjuist. Immerzeel nam eene reeks zoodanige Brieven op in de Mengelingen en Fragmenten nagelaten door Mr. W.B. (Amst. 1834) bl. 124-171; en daarna Messchert eene tweede reeks, t.a.p. en het is in de laatste verzameling, dat de beide brieven voorkomen van 7 Dec. 1822 en 24 April 1824, door den heer Limburg Brouwer t.a.p. bedoeld, doch door hem aangehaald uit een afzonderlijken afdruk dier Brieven, die niet is in den handel gebragt. Het bijgebragte uit een schrijven van Immerzeel (van 4 Januarij 1834) kan derhalve niet slaan op de twee zoo evengenoemde brieven, door Messchert in 1837 bezorgd.
Behalve het belangrijke, dat op de boven aangewezen bladzijden in van Limburg Brouwers werk nopens Bild. voorkomt, leest men nog op bl. 225 de bijzonderheid, die ik hier overneem:
‘Voor Bilderdijk kocht hij (t.w. Valckenaer) een buitenplaats, liet die in orde brengen, en het huis meubileren; en hij zou 'er hem met hetzelfde genoegen ontvangen hebben, waarmeê hij Van Kooten ontving in zijne eigene woning, wanneer niet Bilderdijk 'er voor bedankt had, omdat het huis het uitzigt had op het Haarlemmermeer!’

Terwijl ik aan de bovenstaande gemengde aanteekeningen de laatste hand ter uitgave leg, wordt een nieuw werk aangekon digd, dat zonder twijfel veler belangstelling zal wekken. Ik be doel de Briefwisseling van Bilderdijk met de Hoogleeraren Meinardus en Hendrik Willem Tydeman. Is van het voornemen, door den laatstgenoemden Geleerde bij zijn leven gekoesterd en bekend gemaakt, om zelf dien letterschat aan het licht te brengen, uit hoofde van andere werkzaamheden niet gekomen: het uitzigt is geopend, dat zijne erfgenameu dat plan zullen ten uitvoer leggen.
Eenigermate bekend zijnde met den inhoud der aangekondigde Brieven, moet ik de verklaring afleggen, dat zij de reeds in druk bestaande verzameling van dezelfde hand in belangrijkheid overtreffen. Zij loopen niet alleen bijna uitsluitend over taal-,

{==411==} {>>pagina-aanduiding<<}
dicht-, letter- en geschiedkunde; doch sommige onderwerpen uit die vakken worden er besproken met eene breedvoerigheid, die menigen brief tot verhandeling heeft doen uitdijgen. Neemt men daarbij in aanmerking, dat ze ons niet alleen Bilderdijk als spreker doen optreden, maar dezen in bestendige tweespraak met twee zijner uitstekendste tijdgenooten op het gebied van kunst en wetenschap: dan bestaat er grond voor de verwachting, dat niet alleen de vrienden en vereerders van den genialen Dichter, maar ook alle hoogschatters en beoefenaars der vaderlandsche letteren de uitgevers door hunne deelneming zullen schragen.
Als toegift tot mijne tegenwoordige bijdrage volgt hier een zevental onuitgegeven brieven, door Bild. gerigt aan wijlen den wolfenbuttelschen bibliothecaris C.P. Langer. Zij werden mij, door vriendelijke tusschenkomst van mijn geachten stadgenoot O. Petri, in naauwkeurig afschrift welwillend verstrekt door den tegenwoordigen bibliothecaris Dr. Bethmann. Zij doen ons een blik slaan in des Schrijvers letterkundige werkzaamheden en bemoeijingen, en sluiten zich aan de kleine verzameling aan Jacob Grimm gerigt, mede in het fransch geschreven, en ons door Messchert bezorgd.
Eene kleine aanteekening hier en daar tot opheldering is van mijne hand. Overigens wordt de tekst, ook met zijne taalfeilen, onveranderd teruggegeven.





Lettres à M.C.P. Langer,

Bibliothécaire de la bibliothèque de Wolfenbuttel.


1.

Monsieur,

Quoique je n'ai pas l'honneur d'être connu personellement de Vous, mon nom Vous devra l'être par une lettre de Mr. le conseiller d'Etat intime de Zimmerman, que j'ai délivré chez Vous dans l'Eté passé, ayant manqué alors de Vous y rencontrer. Depuis ce temps-là j'ai été empêché de reprendre un nouveau tour vers

{==412==} {>>pagina-aanduiding<<}
Wolfenbuttel, par les indispositions continuelles, où je suis en proie, et qui me mettent hors d'état de sortir. Je prends donc la liberté, Monsieur, de m'adresser par ces lignes à votre indulgence qu'on m'a dépeint comme très extraordinaire pour les pauvres Etrangers, Exilés, Réfugiés, Emigrés qui se trouvent dans ma situation. Il s'agit d'une chose très simple, mais il faut que je Vous supplie de m'y éclaircir par un petit mot de lettre. C'est de savoir, si parmi les manuscrits qui se trouvent à la Bibliothèque il y a (comme on me l'a assuré) un Manuscrit des Jul. Pauli Receptae Sententiae, et de la Legum Mosaicarum et Romanarum Collatio. Vous connaîtrez ces deux ouvrages anciens, Monsieur, dont la meilleure Edition est celle de Schulting dans sa Jurisprudentia Antejustinianea, publiée à Leide, mais qu'on a répétée à Leipsic 1737. - Il m'intéresse extrèmement de savoir si ces deux Ms. existent véritablement à la Bibliothèque, et s'ils sont d'une certaine ancienneté?
J'espère, Monsieur, que Vous daignerez bien avoir la complaisance de m'en informer, et en cas qu'ils existent, si je dois me munir d'un consentiment particulier de Monseigneur le Duc pour avoir l'avantage de les examiner?
En Vous demandant pardon pour l'importunité, j'ai l'honneur d'être Monsieur, avec beaucoup de considération,

Votre très humble

et trèsobeissant Serviteur,
bilderdijk.

Brunsvic ce 22 Mai 1805.




2

Monsieur,

Je Vous ai infinement d'obligations, Monsieur, pour l'illucidation dont Vous avez bien voulu m'honorer par raport aux Jul. Paulus etc. En conséquence, j'ai demandé à Mgr. le Duc la permission d'avoir ce Ms. chez moi pour quelque temps; mais comme ce n'était qu'un des articles d'une lettre assez longue que j'avais l'honneur d'écrire à Son Altesse sur plusieurs sujets, auxquels il ne m'a pas encore été répondu qu'en partie, il se put, ou que ce point-là ait été oublié, ou bien que j'y aurai encore la réponse. Cependant je saisirai la première occasion pour renouvcler mon instance, car je ne doute nullement, qu'elle ne me soit accordée.

{==413==} {>>pagina-aanduiding<<}

J'ai l'honneur, Monsieur, de Vous présenter ci-joint un Exemplaire d'un petit receuil d'Observations sur le droit Romain 1) pour la Bibliothèque Ducale. Comme c'est le seul sur du bon papier qui m'en restait après les présens que j'étais obligé d'en faire aux Cours de Brunsvic et de la famille Stadhoudérienne, je me trouve dans la nécessité, Monsieur, de Vous prier d'en vouloir bien accepter un pour vous-même, sur du papier ordinaire. Je Vous en demande pardon, Monsieur; mais ne connaissant pas ici les coutûmes, je n'ai pas pris les arrangemens nécessaires pour me mettre dans le cas de satisfaire à mes obligations, ainsi qu'il ne me reste plus par raport à ce sujet, que flebile beneficium cessionis bonorum, et de donner ce que j'ai au lieu de ce que je devais.
Veuillez agréer, Monsieur, les assurances des sentimens distingués, avec lesquels j'ai l'honneur d'être,

Monsieur,
Votre très-humble

et très obéissant Serviteur,

bilderdijk.
Brunsvic ce 31 Juillet 1805.




3.

Monsieur!

C'est avec bien de reconnaissance que j'ai l'honneur de Vous retourner le Ms. de la Bibliothèque Ducale, que Vous avez bien voulu me confier. C'est une pièce fort curieuse, Monsieur, et qui, quoique n'étant pas ce que je m'imaginois, n'a pas laissé de m'être très utile sous bien de raports. Je trouve, Monsieur, que feu le Professeur Conradi de Helmstad en a fait mention dans ses Parerga, où il en donne un Extrait figuratif qu'il accompagne entre autres de ces mots: ‘Pervetustus Codex Monasterii Wissenburgensis, quem Bibliotheca Augusta hodie servat, in quo post legem Salicam Breviarum ex interpretationibus corporis Mariciani contractum extat etc.’ De grâce, Monsieur, quel est ce Monastère

{==414==} {>>pagina-aanduiding<<}
ou couvent de Wissenburg; de quelle manière et depuis quand ce Codex est-il parvenu dans la Bibliothèque Ducale; ct comment Mr. Conradi a-t-il sû cela? Voila trois points qui m'intéressent infiniment, et que peut-être Vous me pourriez éclaircir. Je sens que j'abuse de votre bonté; mais pardonnez à l'indiscrétion, si j'ose Vous les proposer, Monsieur. Le passage de Conradi, dont je parle, se trouve dans la nouvelle Préface de l'Edition de 1740, page XXVIII. - Le petit carton, attaché en dedans de la reliure, marqué ‘97 Mst. Weiss’ paroit s'y raporter.
Je suis extrèmement faché, Monsieur, que l'état de ma santé ne me permet pas de me rendre chez Vous, tant pour Vous témoigner de bouche l'obligation dont je suis pénétré vis-à-vis de Vous, que pour Vous demander bien de renseignements par raport à la Bibliothèque et aux Mss. tant Juridiques que de Littérature du medium aevum. N'y en a-t-il pas un Catalogue, que je pourrois consulter sur ces deux objets?
J'ai l'honneur d'être avec les sentimens les plus distingués,

Monsieur,
Votre très-humble

et très-obéissant Serviteur,

bilderdijk.
Brunsvic, ce 14 Septembre 1805.




4.

Monsieur,

Vos plaintes, Monsieur, ne sont que trop justes, et je m'en avais fait déjà bien de reproches, quand votre aimable et indulgente Lettre vint à mes secours pour me donner l'audace d'avouer une faute que je n'osois plus ni pallier ni excuser. Sensible à vos bontés, Monsieur, je ne prolongerai plus l'embaras que je puis Vous avoir causé, et j'ai l'honneur de Vous retourner cijoint le Catalogue en question en vous priant de vouloir bien agréer ma reconnaissance et mes remerciments pour l'usage qu'il m'a été permis d'en faire.
Cependant comme je n'ai pas tiré encore toute l'utilité que je m'étais proposé, je serai enchanté, Monsieur, de profiter de l'offerte que vous daignez me faire, et de le redemander encore (pour quelques jours) lorsque je serai plus à même de vaquer à cet objet, que malheureusement je ne le suis dans ces momens.

{==415==} {>>pagina-aanduiding<<}

L'Etat pénible où je me trouve par raport à ma santé, et la nécessité de m'occuper jour et nuit d'un objet qui excluait toute autre occupation, et qui m'entraine toujours plus loin, voilà, mon cher Monsieur, la vraie source de ce retard inopiné, dont je me suis rendu coupable, et que je serois plus honteux encore de vouloir défendre, que de l'avoir commis. Que mes souffrances physiques et morales s'exaspèrent encore par la fatalité des calamités publiques, qui en amènent aussi de personnelles à moi, rien de plus naturel, Monsieur; et Vous pénétrez fort bien quels en doivent être les effets sur une constitution comme la mienne, abimée par un enchaînement de malheurs et de frustrations qui n'ont cessé jusqu'ici de me poursuivre. Je mets un prix infini, Monsieur, à la part que vous daignez y prendre, et j'accepte les voeux que Vous faites pour le soulagement de mon sort, avec toute la reconnaissance que cette généreuse compassion ne doit inspirer. Puisse l'année qui va commencer, adoucir à la fin tous les maux où l'humanité se trouve plongée et que nous partageons tous, dans un plus grand ou moins degré.
Il y a longtemps que j'ai désiré de faire une course à Wolfenbuttel, mais les forces me manquent absolument. Le
credula vitam
Spes fovet et melius cras fore semper ait
c'est ce qui me soutient. Je me trouverois très- heureux, Monsieur, de Vous signifier en personne, comme je suis pénétré des bontés que Vous me témoignez, et de Vous offrir les sentiments d'un cocur tout rempli d'estime et de gratitude, avec lequel j'ai l'honneur d'être,
Monsieur,

Votre très-humble et très-obéissant Serviteur,

bilderdijk.
Brunsvic ce 9 Decembre 1805.




5.

Amsterdam, le 10 Decembre 1811.

Monsieur! 1).
La seconde Classe de l'Institut de Hollande, dont l'organisation à été confirmée par decrèt de Sa Majesté l'Empereur et Roi, du 21 Octobre dernier, s'occupant de la langue et de la littéra-
{==416==} {>>pagina-aanduiding<<}
ture Hollandaise, ne doit négliger aucune des sources, dont cette branche de l'ancienne langue Teutonique découle; et l'on n'a pas besoin, Monsieur, de Vous expliquer l'importance des restes précieux du Franc-Theodesque pour ce qui constitue l'objet de ses recherches et de ses travaux. C'est sous cet aspect, Monsieur, que la Classe ne peut que s'intéresser vivement à un Manuscrit de Willeramus, qui doit se trouver dans la Bibliothéque de Wolfenbuttel, Manuscrit unique (à ce qu' on vient d'être informé) tant par son ancienneté que par une paraphrase Latine en prose, et autres parties, qui ne se trouvent ni dans les Editions connues ni même dans les Ms. de Vienne.
J'ajoute que selon les renseignements qu'on vient de recevoir, ce Ms. est quoté du No. 131 et qu'il a appartenu autrefois à l'illustre Marquardus Gudius, dont le catalogue le marque du No. 289 à la page 50-51.
Associé à notre corps littéraire comme Membre Correspondant, Vous ne refusercz pas, Monsieur, d'obliger notre Classe par le service qu'elle va Vous demander par rapport à ce point. Il s'agit d'être informé, si l'on pourrait obtenir la communication de ce Ms., et sous quelles conditions? On sait qu'il a été consenti quelquesfois à de tels emprunts de livres, moyennant une garantie publique ou privée. Nous désirerions d'apprendre la disposition des règlements de la Bibliothèque à cet égard, et nous nous flattons, Monsieur, qu'en tout cas (à moins qu'il n'y eut quelque obstacle invincible) l'Institut Hollandais pourra jouir d'un tel avantage, ne fût-ce que par les rapports partieuliers de Sa Majesté, le Roi de Westphalie, avec l'Empereur et Roi, notre Souverain.
Si cependant vous trouviez, Monsieur, que ce qu'il y a d'inconnu ou d'extraordinaire dans ce Ms. n'est pas d'une telle importance que nous le croyons d'après les renseignements recus, la Classe se bornerait à demander une copie exacte de la dite paraphrase Latine, et de la Préface, avec une collation à faire sur l'Edition de Merula ou de Scilterus; et c'est à quoi nous espérons que dans ce cas lá, Vous voudrez bien concourir par vos soins, qui seront reconnus, comme il appartiendra.
Veuillez agréer, Monsieur, la considération distinguée de notre Classe, qui sera flatteé de l'honneur de votre réponse, et permettez que j'y joigne l'assurance la plus positive de mes respects particuliers.
Dans l'absence du Secretaire perpétuel,

bilderdijk.





{==417==} {>>pagina-aanduiding<<}

6.

Amsterdam ce Avril 1812.
Monsieur!

Dans la réunion des quatre Classes ou divisions qui forment l'Institut Hollandais, dont l'organisation a été conformée par decrèt Impérial du 20 Octobre dernier, la seconde Classe est appelée à s'occuper de tout ce qui regarde la littérature, les antiquités, et l'histoire de notre païs. Elle ne peut donc que s'intéresser à tout ce qu'il y a de monuments qui puissent contribuer à éclaircir ces objets. Et comme il y a lieu de croire que les bibliothèques ou Musées de l'Allemagne, en contiendront de différents genres, Vous ne trouverez rien de plus simple, Monsieur, que son désir de s'en informer par le moyen de ceux de ses membres correspondants qui sont à portée d'en suppéditer des renseignements. C'est comme tel, Monsieur, que la dite Classe a recours à votre bonté, et l'on se flatte, que Vous voudrez bien servir par rapport à ce point. Il s'agit dans ceci principalement de vieux Manuscripts Hollandais ou Flamans dont on sait que quelques uns ont été conservés dans les collections publiques ou privées des différentes parties de l'Allemagne, mais on ne se borne pas à ce seul idiome. L'Allemand des temps les plus reculés jusqu'au quatorzième siècle nous intéresse également avec tous les dialectes Tudesques, le Gothique, l'Anglo-Saxon, le Runique; et même l'Anglais de la dite époque. On souhaiterait, Monsieur, de savoir, ce qu'il en existe de remarquable dans vos départements. C'est la même chose des briques ou pierres gravées, des figures etc. qui se rapportent par exemple à la Nehalennia de notre Zeelande, au culte des nixes ou nicken de vos contrées etc. Au reste, ce n'est pas à un savant de votre ordre qu'on ait besoin de
detailler, eequ'il y a de plus important pour les recherches oú nous nous sommes voués.
Vous voyez, Monsieur, ce qu'on ose Vous demander; ce serait une indiscrétion des plus graves, si l'on n'avait lieu de compter sur l'étendue de vos connaissances, sur votre position locale, et sur cet empressement qu'on Vous connaît à contribuer au bien des lettres. Permettez donc que je Vous prie de vouloir bien m'honorer des informations que Vous aurez la faculté et la com-
{==418==} {>>pagina-aanduiding<<}
plaisance de donner sur ces objets, et veuillez agréer l'assurance de la haute considération avec laquelle j'ai l'honneur de Vous saluer.

Dans l'absence du Secretaire perpétuel,
bilderdijk.




7.

Amsterdam, le 29 May 1812.
Monsieur!

La Lettre que Vous prîtes la peine de m'écrire à l'occasion de mes perquisitions sur le Ms. de Willeramus m'a touché vivement, et toute la Classe n'est pénétrée que des mêmes sentimens par raport aux désastrueuses nouvelles que Vous nous mandiez relativement à l'apparence de votre destitution. Depuis ce moment j'ai craint de Vous incommoder par mes lettres que je ne trouvois pas le moyen d'affranchir, et telle a été notre persuasion que le partage de la bibliothèque de Wolfenbuttel fût effectuée, qu'au sujet d'un autrc Ms. de la même bibliothèque la Classe a cru devoir s'adresser à Mr. Grimm, Bibliothécaire Royal à Cassel. 1) C'est par celui-ci que nous apprenons maintenant, qu'au moins le transport ne s'est pas opéré jusqu'ici, et nous nous flattons qu'en conséquence votre emploi ne sera pas supprimé. Permettez donc, Monsieur, que je continue à Vous considérer sous cet aspect, et ne prenez pas en mal, si l'on Vous a passé dans une chose qui Vous regardait principalement et directement.
La découverte de quelques vieux Mss. Hollandais ou Flamands dans le Cercle de Suabe a donné lieu à notre Classe de marquer par une lettre circulaire à ses correspondans l'intérêt qu'elle prend à tout ce qui regarde notre ancienne langue et les dialectes qui y tiennent. J'ai l'honneur de la joindre à celle-ci. Vous pourrez trouver, Monsieur, que l'objet de cette circulaire y est énoneé d'une manière très vague; mais Vous pénètrerez fort bien, qu'il y a eu des raisons pour ne pas trop distinguer, et je Vous assure, foi d'honnête homme, que nous ne prétendons point de Vous contester vos anciens ouvrages ou de spolier les bibliothèques d'Allemagne. Mais il faut avouer que votre ancienne littérature

{==419==} {>>pagina-aanduiding<<}
et la nôtre se tiennent par la main, et qu'il est impossible de les séparer l'une de l'autre. Au reste, l'invitation de la Classe vient déjà d'avoir d'excellens effets, quant à l'intérieur de ce païs.
Je vous parlais tout à l'heure d'un Ms. relativement auquel nous avions écrit à Mr. Grimm. C'est celui de Maerlant, intitulé der Naturen bloeme; ouvrage du 13e sieèle, et plus connu sous le nom du bestiaire de Maerlant. La Classe en possède un autre Ms. qu'elle désire de comparer avec celui de Wolfenbuttel, et Mr. Grimm en étant informé (dans une correspondance entamée avec lui particulièrement sur d'autres restes du même auteur) s'est offert galamment de nous le procurer, et l'on a accepté cet offre. J'ai cru vous devoir expliquer cette marche d'une affaire qui Vous pourrait étonner, en cas que le Ms. se trouve encore sous votre garde, comme j'ai lieu de supposer. Au reste, je ne doute pas que Vous ne soyez disposé à concourir à un service si essentiel pour l'objet de nos recherches communes.
Vous nous obligeriez beaucoup, Monsieur, en nous instruisant si votre Bibliothèque possède la Heymelicheit ou le Wapen Martijn, ou autres pièces connues ou inconnues de Maerlant 1)
Veuillez me mander, s'il y a quelque voye pour vous faire tenir mes lettres et quelques rapports faits à l'Institut, francs deport. Excusez celle-ci, et soyez persuadé de la véritable considération et de l'attachement particulier avec lequel j'ai l'honneur d'être,

Monsieur,
Votre très trumble et obéissant Serviteur,
bilderdijk.





{==420==} {>>pagina-aanduiding<<}

Veranderingen in de plantenwereld.

(Een fragment).

Door F.A.W. Miquel.

In den schoot der aarde rusten de overblijfsels van uitgestorven scheppingen, als zoo vele getuigen van talrijke tijdvakken, gedenkteekenen van veel verhevener aard dan de bouwvallen van menschelijken oorsprong. De vergelijking der planten- en dierenwereld, die in deze verschillende perioden de aarde bewoonden, leert ons eene wet van gestadige verandering, van steeds klimmende ontwikkeling kennen; de uitgestorven vormen werden door andere meer zamengestelde vervangen en een hooger leven verrees telkens op de graven der voorgeslachten, tot dat het tijdvak van het heden aanbrak, waartoe de mensch behoort, door wiens bestaan als een redelijk en zedelijk wezen, ons tijdvak als door eene onmetelijke klove van alle vroegere gescheiden is. Is de mensch de kroon der schepping, wier Almagtigen Maker hij erkent, ook als haar Heer treedt hij op, in toenemende mate, naarmate hij zelf in ontwikkeling vooruitgaat. Was het vroeger de onderlinge strijd om het bestaan door de wezens gevoerd, waren het veranderingen in de temperatuur der aarde, wisselingen van land en zee, die in de bestaande orde der dingen het meest heerschten, thans staat de mensch, door de kracht van zijn geestelijk bestaan, boven het geheel. Hier is hij de strijder, die het bestaan van planten en dieren beperkt of vernietigt, ginds de beschermer, die, wat nuttig is voor zijn belang, onder zijne hoede neemt, aankweekt en vermenigvuldigt.

{==421==} {>>pagina-aanduiding<<}

Ware het uit dien hoofde reeds eene dwaling, aan te nemen, dat de tegenwoordige toestanden het karakter van standvastigheid bezitten, nader onderzoek leert ons, dat ook de tegenwoordige schepping op verschillende wijze, gedurende haar reeds langdurig bestaan, in allerlei rigting veranderde. De stroom des tijds gaat onophoudelijk voort, en in den aard der schepping zelf leven de oorzaken tot gestadige wisseling en verandering, waaraan ook de mensch onderworpen is. Veel van deze veranderingen ontgaat aan den oppervlakkigen blik, omdat wij in ons kortstondig bestaan, dat als eene snelle beweging is, de langzame, door eeuwen zich voortzettende veranderingen niet opmerken. Maar wanneer wij den factor des tijds in rekening brengen, dan overtuigen wij ons dat die langzaam voortgaande veranderingen de wegen zijn tot groote uitkomsten. Wiens oog voor deze soort van waarnemingen geopend is, is als de reiziger die de hoogte beklimt en zijnen blik op groote afstanden verruimt, en wie met vorschende gedachte naar de afgeloopen tijden zich wendt, heeft zich als met een historisch teleskoop gewapend. Uit dit standpunt beschouwd, levert het thans levende plantenrijk een tal van verschijnsels op, die wel geordend en in onderling verband gebragt, zijne geschiedenis uitmaken, waarin iedere soort haar eigen rol vervult, de eene als magtige en invloedrijke, de andere als zwakke of verdrukte zich doet kennen, maar ten laatste alle aan den mensch onderworpen worden. Ik wensch op enkele bladzijden van dit geschiedboek een blik te werpen.

Zonder bij beschouwingen stil te staan over het verband der thans levende wezens met vroegere levensvormen - vragen, die ons tijdvak zoo zeer bezig houden - kan de verspreiding over de aarde, de veranderingen die wij daarin hebben leeren kennen en de wetten volgens welke zij plaats heeft, moeijelijk gescheiden worden van de gedachte aan het eerste optreden dier soorten, en de plaats van haar oorsprong, van waar, volgens de wetten van vermenigvuldiging, zij zich over grooter of kleiner gebied verspreid hebben. Drie vormen van voorstelling leven dienaangaande op het gebied der wetenschap; 1o. iedere soort begon met één individu (of met een paar, bij gescheiden geslacht); - 2o. gelijktijdig met meer individus; - of 3o. sommige soorten met één, anderen met meer individus. - De meeste natuurkundigen, met Linnaeus aan het hoofd, verdedigen het

{==422==} {>>pagina-aanduiding<<}
eerste gevoelen, dat door verder onderzoek naar de wetten der verspreiding van organische wezens meer en meer schijnt bevestigd te worden. De tweede voorstelling, reeds in 1789 door Murray ontwikkeld, vond talentvolle voorstanders in twee uitstekende natuurkundigen, in Schouw (de sedibus plantarum orginariis) en Agassiz (Geographical distribution of Animals, in The Christian Examiner, march 1850). Het derde gevoelen werd door Alph. de Candolle in het leven geroepen (Bibliothèque Univ. 1834), maar later door hem naauwelijks meer verdedigd. Waar alle regtstreeksche waarneming ons verlaat, kunnen wij alleen uit algemeene beschouwingen, uit de kennis van de wijze waarop planten en dieren thans over de aarde verdeeld zijn, uit de veranderingen die wij in de verspreiding hebben leeren kennen, ons eenige voorstellingen ontwikkelen. De vraag of een of meer individus tegelijk ontstonden, verliest echter van haar gewigt, wanneer wij in het laatste geval mogen aannemen, dat het meerder getal als een groep in hetzelfde gewest verrees en zich van daar, als van één uitgangspunt, verspreidde. Eén punt van uitgang toch blijft de meest waarschijnlijke voorstelling. De meening, vroeger algemeen, dat alle thans levende wezens, met name de planten, gelijktijdig in het aanzijn kwamen, heeft de natuurwetenschap reeds lang verlaten. De eenvoudige waarneming, dat de eene soort afhankelijk is van de andere, o.a. de talrijke parasiten van de ontwikkelde voedsterplanten, wederlegt reeds dit gevoelen, dat trouwens met alle uitkomsten der natuurstudie in strijd is.
Dat de eenmaal opgetreden soorten zich op ongelijke wijs, niet met gelijke snelheid noch over gelijke uitgestrektheid van gebied, verspreiden konden, volgt uit de ongelijkheid der kracht van vermenigvuldiging, uit de ongelijke physiologische verhouding tegenover licht, warmte en bodem, en eindelijk uit de verschillende ligging en betrekking der plaatsen waar zij het eerst in het leven werden geroepen. Noodzakelijk moest er strijd ontstaan om de woonplaats en die strijd leeft door alle eeuwen en is van zeer zamengestelden aard. De soort die de grootste kracht van bestaan bezit, die de minste eischen ten aanzien van levensbehoeften heeft, die zich het sterkst en snelst vermenigvuldigt tegenover anderen, blijft overwinnaar, maar wordt elders of ten gevolge van veranderde omstandigheden door nog sterkere op hare beurt overwonnen. Maar terwijl in die toestanden en invloeden met den loop des tijds

{==423==} {>>pagina-aanduiding<<}
veranderingen plaats vinden, wordt de strijd gevoerd met ongelijke uitkomst in de verschillende tijden, en het beeld van het geheele plantenrijk verkrijgt met den loop der eeuwen eene verschillende gedaante. Terwijl de soorten daarbij onveranderd blijven, kan men zich het geheele verschijnsel deels als eene soort van beweging, van komen en vertrekken, deels als een beurtelings uitbreiden of beperkt worden, voorstellen.
De eerste verspreiding der soort, onder vermenigvuldiging der individus, is als ware het de eerste reis die zij begint. Zelden volbrengt het individu die in volwassen staat, maar nogtans vinden wij voorbeelden van verplaatsing in dien leeftijd. Waterplanten worden met stroomende rivieren veelvuldig verplaatst, hetzij zij op de wateren drijvende leven, hetzij zij van nature aan de oevers geworteld zijn, waarvan zij losgescheurd en vervoerd, elders gezeteld, het leven voortzetten. Geen wonder dus dat de plantengroei langs dezelfde rivier gelijkvormig is. Grootscher zijn de verschijnsels welke de zee op die wijze aanbiedt. Ook hare kustvegetatie is onder gelijke temperatuur weinig verschillend. Wieren of Algen worden door de groote zeestroomen op de verste afstanden weggevoerd, losgescheurd van hare oorspronkelijke zetels, maar zetten op deze reizen en de plaats waar zij tot rust komen, leven en vermenigvuldiging voort. Het Zeekroos of Sargasso is een sedert lang bekend voorbeeld van dit verschijnsel. Op den 16. September 1492 onder 28o N. Br. en 35o W.L. het eerst door den ontdekker der nieuwe wereld waargenomen, bepaalde Humboldt nader den omvang die de z.g. Krooszee, d.i. het met dit wier digt gevulde gedeelte van den Oceaan tusschen de Canarische, Azorische en Bermudas-eilanden inneemt. De hoofdmassa vult de ruimte tusschen 20o-46o N. Br. en 40-31¼o W.L. Eene kleinere, maar door een strook met de eerste verbonden, Krooszee ligt Z.Z.W. van de Bermudas-eilanden, tusschen 25-31o N. Br. en 68o-76o W.L. Eene oppervlakte van 65.000 □ duitsche mijlen, zesmaal zoo groot als geheel Duitschland, wordt daardoor als een in de zee gelegen weiland, uit digt zaâmgepakt wier gevormd. De Sargassozee, zegt Osbeck, is een reusachtig drijvend weiland, dat aan de daaronder bijeenscholende zeedieren tot
voedsel strekt. - Van waar deze opstapeling komt, is door de betere kennis der zeestroomen opgehelderd. De golfstroom sleept eerst in de groote bogt van Mexico, dan in de straat van Bahama, het van rotsen

{==424==} {>>pagina-aanduiding<<}
en banken losgescheurde wier mede en zet het vervolgens op de genoemde plaatsen buiten den stroom af. Humboldt kon zich daarvan door eigen waarneming op verschillende plaatsen van dien grooten zeestroom overtuigen. - Soortgelijke en grootscher verschijnsels nog levert de stille zuidzee op, op wier bodem reusachtige Algen (Macrocystis en Lessonia) tot digte wouden vereenigd groeijen. Macrocystis pyrifera vormt bij de Falklandseilanden, Kerguelens-land, aan Kaap Hoorn, tusschen de Crozeteilanden, onderzeesche wouden; de stengels, met de wortels op den zeebodem bevestigd, in elkander gedraaid als natuurlijke kabels, stuiten de vaart der schepen, en kunnen eene lengte van vele honderden voeten, volgens sommige waarnemingen van duizend voet bereiken. Door de zeestroomen losgescheurd wordt dit wier over het geheele zuidelijk halfrond der aarde verspreid, en sterft eerst waar het de tropische temperatuur bereikt. De zuidpoolstroom, die zich aan Kaap Hoorn splitst, voert de ontzettende wiermassa's ten westen van Zuid-Amerika tot naar de Gallopagoseilanden, vermengt zich met eenen kouderen stroom, waardoor het wier ongedeerd over de linie kan vervoerd worden, tot de breedte van Kamschatka, Nieuw-Californie en de Aleutische eilanden, zoodat het ten W. van Amerika van den eenen poolcirkel tot den anderen voorkomt. De oostelijke arm van den Kaap-Hoorn-stroom voert deze drijvende eilanden mede tusschen de Falklands-eilanden en het Vuurland, op 200 mijlen afstands. Op 35o Z. Br. ligt in den Atlantischen Oceaan de noordelijke grens. Ook het oostelijk gedeelte der Indische zee is rijkelijk met dit wier gevuld, welligt afkomstig van den noordelijken rand van den westelijken stroom.
Volbrengt slechts zeldzaam het volwassen gewas te land eene verplaatsing, nogtans kan de vermaarde roos van Jericho (Anastatica hierochuntia) als voorbeeld daarvan vermeld worden; een klein gewas dat in de zandwoestijnen van Arabie groeit, bij droogte zijne takken als tot een' bol ineenslaat en door den wind losgewoeld, met de stuivende zandmassas op groote afstanden wordt weggedreven. Treedt eene vochtige weêrsgestelheid in, ontvouwt het zijne takken, het rollen wordt onmogelijk en het gewas wortelt en hervat den groei op de nieuwe standplaats.
Zaad is de pas geboren plant, het kind, bestemd tot verdere ontwikkeling, zoodra het de daartoe geschikte plaats heeft gevonden. De natuur voorzag het van beveiligende bekleedsels en

{==425==} {>>pagina-aanduiding<<}
een taai levensbeginsel, zoodat het veel kan doorstaan en ongedeerd afwachten, wanneer het niet dadelijk ter geschikte plaats aankomt. Opmerkelijk is het, hoe alles strekt, om deze jonge wezens van de moeder te verwijderen en van elkander te verspreiden, opdat allen eene vrije standplaats verkrijgen en zich onderling niet benadeelen. Allerlei eigenschappen van den bouw, natuurkrachten van verschillenden aard bevorderen die verspreiding, die reizen en verre togten die het jonge kroost onderneemt. Wind en water drijven hen voort, of, door eene kleverige oppervlakte, haakjes, enz. blijven zij aan dieren, soms aan s'menschen kleeding hangen, die hen nu onbewust verder dragen. Zoo vergezellen de netelplant en de weegbrêe den Europeër in alle werelddeelen, en in reisverhalen leest men dat de Indianen in Amerika uit dien hoofde de weegbrêe de voetstappen der blanken noemen. Aan haven- en zeeplaatsen is menig gewas uit verre landen burger geworden. Aan de fransche havens langs de middellandsche zee, vooral waar de wolschepen aankomen, tiert een gedeelte der Levantische Flora. Een tal van Europesche onkruiden landde in Zuid-Amerika aan en heeft reeds lang in het nieuwe vaderland het burgerregt verkregen. Amerika leverde wederkeerig zijn contingent aan Azie, Afrika en zelfs aan Europa. Uit de aarde waarin kiemende koffieplanten van Rio Janeiro naar Java werden vervoerd, ontkiemde een onkruid, dat zich thans over het geheele eiland verspreid heeft. De wateren rondom onze stad en in onze provincie (en weldra van geheel Nederland) leveren een treffend voorbeeld van een uit verre landen aangevoerd gewas, dat door zijne ontzettende vermenigvuldiging eene ware waterplaag dreigt te worden. Niemand toch zal in staat zijn, die Elodea van Canada, door een noodlottig toeval bij ons ingevoerd, te verdelgen. - In vele plantengroepen zijn de zaden van vleugels en haarkroonen voorzien, en worden, door de lucht gedragen, op ontzettende
afstanden voortgedreven. Behalve Wilgen, Populieren enz. is het de groote groep der zaâmhelmige gewassen, aan wier zaden de natuur dat vervoermiddel schonk. En welke rol de mikroskopische kleine zaadjes van lagere plantenvormen, met name der paddestoelen en schimmelplanten, daardoor in de natuur spelen, heeft men in nieuwer tijd meer leeren beseffen. In de dampkringslucht zweven onzigtbaar voor ons oog myriaden van zulke kiemen. Taai van leven verduren zij allerlei toestanden en invloeden, om, zoodra zij op eene

{==426==} {>>pagina-aanduiding<<}
geschikte plaats aanlanden, zich te ontwikkelen. Eéne soort kan over alle werelddeelen zich verspreiden. Zijn zij parasiten, dan wordt hunne magt zoo veel te grooter, naarmate de voedsterplant, hun natuurlijke bodem, meer algemeen is. Deze kweekt nu hare eigene vijanden en hoe zij daardoor geteisterd en vernietigd wordt, leeren de schimmelplantjes die sedert eeuwen de graangewassen verwoesten of die welke in de jongstverloopen jaren de aardappelplant en den wijngaard in zoo hooge mate teisterden. - Het water speelt bij dit alles ook een belangrijke rol. Vele zaden drijven in het water en worden door zijn stroomen vervoerd, zonder hun kiemvermogen te verliezen. Zelfs aan den invloed van het zeewater bieden vele weerstand, en het bewijs is geleverd dat langs dien weg van Zuid-Amerika menig burger naar westelijk Afrika is overgekomen. De verspreiding van den Cocospalm levert een der schoonste voorbeelden van dien aard op. Zorgvuldige nasporingen hebben de overtuiging gevestigd, dat die nuttige boom daar zijn oorspronkelijk vaderland niet heeft, waar hij thans het meest voorkomt, t.w. in Zuid-Azië en op de eilanden in de stille Zuidzee. De eilanden westelijk van Centraal-Amerika waren zijn oorspronkelijk vaderland, het uitgangspunt zijner verre verspreiding. Zeestroomen dragen de rijpe nooten van eiland tot eiland, in westelijke rigting, en door de golven op de koraaleilanden geworpen, ontkiemen zij, een natuurlijk kokosplantsoen schiet op, dat voor den zich vestigenden mensch in alle behoeften voorziet. In de vogelen-wereld vinden zeer vele planten een middel tot verre verspreiding, daar vele zaden in het dierlijk ingewand hun kiemvermogen niet verliezen. Watervogels planten op die wijs de gewassen over van het eene meer naar het andere en het verschijnsel dat ieder ontstane waterplas weldra met planten bevolkt wordt en dat de gewone waterplanten in den regel verder verspreid zijn dan landplanten, wordt daardoor mede verklaard.
De duurzaamheid van het leven in verschillende zaden ondersteunt alle deze verschijnsels in hooge mate. In den bodem of onder water voor schadelijke invloeden beveiligd, rust eene ontelbare menigte van zaden, tot dat veranderde omstandigheden hunne ontkieming opwekken. Worden waterplassen drooggelegd of de bodem omgewoeld, ziet men gewassen van allerlei aard verschijnen. Vele bewaren ook zonder die beveiliging zeer lang het leven. Van de talrijke voorbeelden, in de botanische boeken opgeteekend, wil ik alleen herinneren dat R. Brown in Sloane's

{==427==} {>>pagina-aanduiding<<}
verzameling kiemkrachtige zaden van Nelumbium van 1507 opspoorde en men 80-jarige boonen uit Tournefort's herbarium zag ontkiemen.
Niet altoos echter zijn de zaden der planten voor eene verre verplaatsing geschikt. Door de rivieren in den oceaan gebragt, zinken velen door hunne eigen zwaarte, terwijl andere, verder medegevoerd, door den schadelijken invloed van het zeewater hun kiemvermogen derven, of aanlanden onder luchtstreken, waar de noodige warmte tot hunne ontwikkeling ontbreekt. Zoo werpt de golfstroom gave zaden uit Amerika op de stranden van Engeland, Nederland, ja tot Noordkaap toe, zonder dat er een enkel gewas uit ontwikkeld wordt. - Daar waar het vaste land eene groote uitgestrektheid heeft, zooals op het noordelijk halfrond der aarde, kan dezelfde soort zich zeer verre verspreiden, en naarmate een dergelijke geographische toestand langeren tijd bestaan heeft, wordt de Flora meer en meer gelijkvormig. Maar land en zee veranderen van grenzen; wat vroeger zamenhing, werd later niet zelden door de zee gescheiden. Bij den eersten blik schijnt ons dan de gelijkvormige plantengroei in van elkander gescheiden landstreken, ook op eilanden, dikwijls ver van de kust, onverklaarbaar. De geologische geschiedenis levert den sleutel tot de verklaring, even als omgekeerd zoodanige verschijnsels in de verspreiding der gewassen op geologische veranderingen wijzen, die na de vestiging der Floras plaats vonden. Zoo vinden wij in het hooge noorden, op de hooglanden van Schotland, op het Hartsgebergte, de Alpen en Pyreneën dezelfde planten, dus op plaatsen die thans door de zee of ver uitgestrekte vlakten gescheiden zijn. Onder de tegenwoordige omstandigheden zou geene dier soorten zich van het eene punt naar het andere kunnen voortplanten, maar de aan onzen tijd voorafgegane ijsperiode, waarbij uitgebreide gletscherbewegingen over uitgestrekte noordelijke zeeën, waar thans land is, verbindingen daarstelden tusschen deze verwijderde punten, geeft de verklaring van het verschijnsel. Ook landen, nu door de zee gescheiden, konden, voorheen zamen verbonden, hunne planten uitwisselen, zoo
als Engeland met Frankrijk, Ierland met Portugal en Spanje. En gaan wij eene schrede verder in den tijd terug, dan ontmoeten wij nog treffender verschijnsels. De planten die in de tertiaire tijdvakken, welke aan onzen tijd voorafgingen, uit de lagen der aardkorst opgedolven werden, leeren ons bijv. eene periode ken-
{==428==} {>>pagina-aanduiding<<}
nen, waarin soorten en geslachten, die thans tot den Indischen Archipel of Nieuw-Holland beperkt zijn, in het Zuiden van Europa hare zetels hadden. In Silezië liggen wouden begraven van boomsoorten, die thans nog in Noord-Amerika leven, bijv. de ook bij ons aangeplante Amerikaansche cypres (Taxodium distichum). En wanneer wij onder de 735 gewassen, die de Flora van Nieuw-Zeeland zamenstellen, 60 europesche soorten vinden, die niet in nieuwer tijd van Europa werden aangebragt, dan rijst de gedachte aan groote veranderingen van de oppervlakte der aarde, na het ontstaan der tegenwoordige plantenwereld, in ons op.
Op de verplaatsing of verhuizing der verschillende plantensoorten is ook de omstandigheid van invloed, dat iedere soort eene eigen scheikundige zamenstelling van den bodem en eene bepaalde mate van vochtigheid voor haren groei noodig heeft. Maar de groei zelf verandert den bodem en maakt hem door gestadige onttrekking van noodige bestanddeelen ten laatste ongeschikt. Veranderingen van waterstand, door verplaatsing van rivieren of andere oorzaken, vinden niet zelden plaats. Dat alles veroorzaakt groote wijzigingen in den plantengroei. In de geologische geschiedenis der aarde is dit een hoofd-element, want door alle perioden heerschte eene langzame beweging van de aardkorst, die hier onder het vlak der zee wegdaalde, ginds op nieuw zich daarboven verhief. Ook in de tegenwoordige orde der dingen ontdekken wij veranderingen in den plantengroei, als gevolgen van de genoemde oorzaken. Waar daardoor een woud uitsterft, ontwikkelt zich alsdan niet weêr dezelfde boomsoort, maar een ander woud verrijst, omdat voor die andere soort de bodem nu geschikter is. Het eene woud verdrijft aldus het andere, en wouden van verschillenden aard volgen elkander op. Waar thans onze veenen liggen, tierden weleer dennen en eiken, wier stammen en wortels wij terug vinden. Daar verrezen geene wouden op nieuw, omdat de bodem door veranderden waterstand moerassig geworden, voor grooter geboomte ongeschikt was geworden. Elders vindt men de opvolgende wouden in de veenen op elkander begraven; in Denemarken bijv. rusten op de overblijfsels der dennen die van eiken, op deze de beuk, die het laatst in die gewesten doordrong. - Wordt een woud door den mensch of het vuur verwoest, dan kan het zich dikwerf niet herstellen, omdat een ander gewas met groote snelheid de plaats in bezit neemt, zoodat er nu geen boomzaad ontkiemen kan. In Indië, op

{==429==} {>>pagina-aanduiding<<}
de eilanden van onzen Archipel, overdekt aldus het Alang-gras met zijne digte zoden mijlengroote landstreken, en verandert het vruchtbaar boschrijk land in dorre en onvruchtbare vlakten. -
Zoo heerscht in de plantenwereld gestadige wisseling, beweging, reizen en trekken, en konden wij, wat hier langzaam en in de lengte des tijds tot stand komt, in een kort tijdvak voor onzen geest zamentrekken, dan zou de stille plantenwereld, die de aarde bedekt, alom als in allerlei rigting zich bewegend en veranderend aan ons voordoen. Welke rol de mensch onwillekeurig daarbij vervult, wees ik reeds ter loops aan. Maar veel grooter en magtiger is, wat hij op dit gebied met opzet tot stand brengt. Met het tijdstip dat de verschillende menschenstammen het nomaden-leven verlieten, begon er eene ware heerschappij des menschen over het plantenrijk, en naarmate hijzelf zich uitbreidt en zijne behoeften klimmen, verkrijgt zijn heerschen grooter omvang, en opgeklommen in kennis, vindt hij al meer en meer middelen om die magt over de natuur met beleid en onweêrstaanbare kracht uit te oefenen. In zijne hand gaat de natuurlijke toestand over, hij verandert het plantenrijk naar zijne veelvuldige behoeften, en dwingt het voort te brengen wat hij in de verschillende gewesten der aarde noodig heeft aan voedsel, kleeding en voor vele andere behoeften. Verwoestend, wouden verdelgend treedt hij op, met vuur en bijl, om plaats te maken voor de gewassen die hij onder zijne hoede vermenigvuldigen wil.
Veranderingen van allerhanden aard zijn van deze vernietiging de onafscheidelijke gevolgen; de invloed der wouden in de huishouding der natuur, tot vorming van waterstroomen bijv., neemt af of wordt geheel opgeheven, en bodemgesteldheid en klimaat veranderen. Met het geboomte sterft menig plant en dier uit, die zonder dat niet kunnen tieren. Vraagt men, hoe ver die verandering reeds is gekomen, het antwoord ligt in de cijfers die de hoeveelheid bebouwde gronden tegenover onbebouwde uitdrukken, en hoe het eerste cijfer het tweede in ons werelddeel reeds overtreft, weet iedereen. De andere werelddeelen wacht hetzelfde lot, en wanneer het menschelijk geslacht in dezelfde verhouding blijft toenemen, zal de geheele natuurlijke oppervlakte der aarde zijne vervormende hand hebben ondervonden, het plantenrijk zal zijne grootsche figuren, zijne ondoordringbare oorspronkelijke wouden, zijne met wild gewas van allerhanden aard bedekte vlakten en valleijen hebben verloren, en veel dat thans de vreugde van den

{==430==} {>>pagina-aanduiding<<}
natuuronderzoeker is, zal voor goed vernietigd zijn: want de zelfzucht bewaart slechts wat haar kan dienen.
Maar keeren wij van dit beeld der toekomst, die wij niet zullen zien, tot het verledene terug, tot het tijdstip, waarop de mensch zijne heerschappij aanvaardde. Het onderzoek naar de gewassen, die hij in de verschillende streken der aarde tot voedsel en kleeding koos, heeft een historisch belang, zoowel voor de kennis van de oorspronkelijke zetels der menschenstammen als voor die van het eerste vaderland der kultuurgewassen. Wij hebben hier met eene soort van botanische antiquiteiten te doen, een uitgebreid gebied van nasporing en onderzoek, waarvan ik slechts enkele punten wensch aan te stippen.
Graangewassen waren in zeer vele gewesten de eerste planten, die de mensch tot zijn voedsel verbouwde. Dat tijdstip verliest zich in de grijze oudheid en ligt verre achter de berigten der gewone geschiedenis. Mythen en overleveringen gewagen er van en alles wijst op eenen van het begin der geschiedenis zeer verwijderden tijd. Door aanwending van allerlei hulpmiddelen, door taalkundige en botanische nasporingen, door reizen en natuurkundig onderzoek heeft men in nieuweren tijd het oorspronkelijk vaderland dier gewassen en de wijze van verspreiding van den eenen volkstam naar den anderen trachten op te sporen. Klassiek zijn de onderzoekingen van Link, Dureau de la Malle, Alph. de Candolle, en anderen. Altoos echter ligt iets zonderlings in de voorstelling dat de nog zoo zeer onbeschaafde mensch planten als de graangewassen, die in het wild verstrooid groeijen en waarvan ieder individu op zich zelf weinig en kleine vruchtjes voortbrengt, tot verbouwing in het groot gekozen heeft, en toch vinden wij hetzelfde verschijnsel in alle werelddeelen terug. Dat het eenmaal gegeven voorbeeld navolging vond om de eenvoudigheid en snelheid van produktie, kan niet verwonderen, en wij denken daarbij aan de zeer practische woorden waarmede het hoofd van eenen Indiaanschen stam in Noord Amerika den graanbouw aanbeval, ons door Crêvecour bewaard: ‘Ziet gij niet, dat de blanken van zaadkorrels maar wij van vleesch leven? Dat het vleesch meer dan dertig maanden behoeft om te groeijen en dikwerf schaarsch is? Dat elk van die verwonderlijke korrels, die zij in den grond strooijen, hun meer dan honderdvoud teruggeeft? Dat het vleesch waarvan wij leven, vier beenen heeft om weg te loopen, maar wij slechts

{==431==} {>>pagina-aanduiding<<}
twee om het te vangen? Dat de korrels daar blijven en groeijen, waar de blanken ze zaaijen? Dat de winter, voor ons de tijd der moeitevolle jagt, voor hen een tijd van rust is? Daarom hebben zij zoo vele kinderen en leven zij langer dan wij. Ik zeg daarom tot ieder die mij hooren wil: voor dat onze ceders door ouderdom zullen afgestorven zijn, en de eschdoorn der vallei zal opgehouden hebben ons suiker te leveren, zal het geslacht van de zaaijers der kleine korrels het geslacht der vleescheters verdelgd hebben, bijaldien de jagers niet besluiten te zaaijen.’
Het eerste graangewas van den caucasischen menschenstam was de rogge, in een gedeelte van Azie en noordelijk Europa; de celtische benaming Secal of Segal (Secale, Seigle), wijst eenigzins aan, langs welken weg de Romeinen met dit gewas bekend werden. Met den oudgermaanschen naam Rije zal de hedendaagsche benaming zamenhangen. In de slavische talen wordt zij Zyto genoemd. - Lang was men omtrent het oorspronkelijk vaderland geheel in het onzekere, tot dat de nasporingen van nieuwer tijd genoegzaam hebben aangetoond dat het vaderland der rogge in de noordelijke caucasische landen, volgens sommigen bepaaldelijk in Anatolie, moet gezocht worden. De drie aangehaalde geheel verschillende namen in oude taalstammen aan dit gewas gegeven, duiden den hoogen ouderdom van den roggebouw aan, in de landen tusschen de Zwarte Zee en den Atlantischen Oceaan. In Indie was de rogge onbekend, en ook in de zuid-europesche talen en geschiedenis vinden wij haar niet terug. - De tegenwoordige grenzen van den roggenbouw worden zoowel door de temperatuur als door bodemgesteldheid bepaald en verder door maatschappelijke toestanden. In Scandinavie klimt de bouw westelijk tot 67o, oostelijk tot 65o N. Br. op, in Rusland tot 62½o. Omstreeks ⅓ der bevolking van ons werelddeel wordt door rogge gevoed. In zuidelijker streken maakt zij plaats voor andere met meer voordeel gekweekte granen.
De tarwebouw klimt evenzeer tot de aloudste tijden op en begon in westelijk Azie, volgens de scherpzinnige nasporingen van Dureau de la Malle vooral in Palestina en breidde zich van daar in oostelijke en westelijke rigting uit. Stanislas Julien bepaalt het begin van deze teelt in China omstreeks 2822 v. Chr., en de mythen van Isis en Ceres bewijzen hare aloude uitbreiding in de vruchtbare landen langs de Middellandsche Zee.

{==432==} {>>pagina-aanduiding<<}
In Deuternomium VIII wordt Palestina het land der tarwe en garst genoemd, en waarschijnlijk maakte zij het eerste bestanddeel van den landbouw in die landen uit. Ook in de Sanskrittaal draagt zij reeds een eigen naam. Door dit alles wordt de meening gewettigd, dat in westelijk Midden-Azie het vaderland der tarwe moet gezocht worden. Strabo verhaalt reeds dat in Hyrcanie, thans Mazanderan, tarwe zich van zelve zaaide, en natuurkundige nasporingen in nieuwer tijd in Klein-Azie en de naburige landen in het werk gesteld, deden de tarwe werkelijk in het wild terug vinden. Zoo zag Olivier langs den regter oever van den Euphrates, N.W. van Anah, op woeste en nooit bebouwde plaatsen tarwe en garst in het wild, die hij ook reeds op onderscheidene plaatsen in Mesopotamie ontmoet had. Balanzo ontdekte wilde tarwe op den berg Sipylo in Klein-Azie. - In dezelfde gewesten schijnt ook het vaderland der Spelt te zijn, die zich met de tarwe als kultuurplant verspreidde. Fraas houdt haar in zijne Flora Classica voor de Zea der Grieken en velen brengen daartoe het hebreeuwsche Kussineth (Exod. IX, 31, 32. Jesaia XXVIII:24; 25. Ezech. IV, 9). - Dat tarwe meer warmte tot hare ontwikkeling behoeft dan rogge, wordt door haar meer zuidelijk vaderland reeds aangewezen en nader bevestigd door den meerderen afstand, als kultuurplant, van het koudere noorden. In Schotland wordt haar bouw gedreven tot 58o N. Br., in Noorwegen tot 64o, in Zweden tot 62o, in westelijk Rusland tot op de hoogte van Petersburg, tot 60½o, in Oostelijk Rusland tot 60-59o N. Br. De hoofdstreek van den tarwebouw in Rusland ligt echter tusschen 51o en 48o N. Br. - Zoo als van alle eenjarige of zomergewassen wordt de grens der kultuur niet door de wintertemperatuur bepaald, maar hoofdzakelijk door die van den zomer, en daar het wintergraan door
eene dikke sneeuwlaag in den regel genoegzaam beveiligd wordt, kan men stellen dat de zomertemperatuur over het algemeen de noordelijke grens van den graanbouw bepaalt. De onderstaande cijfers kunnen het verduidelijken.

	Gemidd. temperatuur, van het
Landstreek	Geogr. breedte	jaar	winter	zomer.
Schotland (Inverness)	58o	+ 8	+ 2,5	+ 14o
Noorwegen (Drontheim)	64o	4,2	-4,8	15o
Zweden	62o	4,2	-4,7	15o
W. Rusland (Petersburg)	60¼o	3,3	-9,1	16,6o


{==433==} {>>pagina-aanduiding<<}

De Isothere (lijn der gemiddelde zomertemperatuur) van 14o, die het minimum voor den tarwebouw kan geacht worden, snijdt in Canada nog bijkans onbewoonde streken, beginnende van den zuidelijken hoek van Labrador, tegenover Nieuwfoundland, onder 50o N.B., zet zich voort tusschen de Hudsons-baai en de meeren van Canada, op 50o N.B., loopt dan noordwaarts in het midden van den continent, en bereikt omstreeks op gelijken afstand tusschen de Hudsonsbaai en den Oceaan den 58o N.B. In Cumberlandhouse (onder 54o N.B., en 104o W.L.) begonnen de Engelschen met goed gevolg den akkerbouw. Garst, tarwe, zelfs maïs kunnen er tieren, want niettegenstaande de zeer strenge winters, klimt de zomerwarmte er tot 19o,5'. - De noordelijke grens der tarwekultuur verkrijgt eene eigenaardige belangrijkheid door de omstandigheid dat zij, over een gedeelte van haar beloop, zamenvalt met die van onderscheidene vruchtboomen en elders met de grens van de eikenwouden. Akkers en wouden veranderen daarom te zamen op een sterk sprekende wijs, wanneer men de Isothere van 14o bereikt. - Soortgelijke wetten beheerschen de grens van den graanbouw op de verschillende berghoogten; in Zwitserland eindigt (volgens Kasthofer) de tarwe op de hoogte van 3400, haver 3500, rogge 4600, garst 4800 voet. - De zuidelijke grens van den tarwe- en in het algemeen van den graanbouw wordt door den voor de normale ontwikkeling te hoogen en dan schadelijken warmtegraad bepaald. Daar waar de gemiddelde temperatuur omtrent tot 18o klimt, houdt de tarwebouw op; slechts enkele verscheidenheden van tarwe verdragen eene nog hoogere temperatuur. Boussingault zag in de Andes beneden 5300 voet geene tarwevelden meer; op die hoogte telt de gem. temperatuur 18o,8'. Ongeveer dezelfde wet had Humboldt reeds gevonden. Kan men
echter in tropische landen een gedeelte des jaars vinden, lang genoeg voor de ontwikkeling der plant, gedurende hetwelk de temperatuur genoegzaam lager wordt (en zulke tijdvakken komen in vele tropische gewesten voor), dan kan ook in die landen tarwe verbouwd worden.
Garst behoort mede tot de meest aloude kultuurgewassen; in de Sanskrit-taal wordt zij reeds met eenen bijzonderen naam onderscheiden, en de oudste berigten van Palaestina en Egypte gewagen van hare teelt. Diodorus en andere oude schrijvers noemen Palestina, de landen langs de Kur in Georgie, Marco Polo, de prov. Balanschiani in Noord-Indië het vaderland der

{==434==} {>>pagina-aanduiding<<}
garstplant. Ik heb boven reeds vermeld dat Olivier haar in nieuweren tijd in Mesopotamië in het wild ontmoette en in de lijst der Caucasische Flora door Meijer uitgegeven, vindt men, dat de tweerijige garst tusschen Lenkoran en Baku van nature voorkomt. - Uit deze berigten en ontdekkingen kan men reeds met genoegzame zekerheid opmaken, van welke landen in de grijze oudheid de kultuur van dit gewas zich verspreid heeft. Uithoofde van de mindere behoefte aan warmte, klimt de garst het hoogst naar het noorden op, hare grens is de grenslijn van allen graanbouw en in verband daarmede bepaalt zij ongeveer de grens tusschen den akkerbouw en het nomadenleven. Alleen valt daarbij op te merken dat de mogelijkheid tot de aardappelteelt nog iets hooger naar het noorden en hooger op de bergen, de grens tusschen die twee maatschappelijke toestanden iets hooger doet opklimmen. In westelijk Lapland valt de garstgrens onder 70o N.B., nabij Noordkaap, het uiterste punt van Europa; in Rusland aan de oevers der Witte Zee, tusschen 67o en 68o, op de oostzijde onder 66o, nabij Archangel, aan de Obi tusschen 60o en 61o, in Siberië aan de Jenisei 58o-59o, in Kamschatka op 56o-57o. Eene gemiddelde zomertemperatuur van 8o schijnt dus als eene voorwaarde voor deze teelt te moeten beschouwd worden. In zuidelijke gewesten verliest de garstbouw zijne belangrijkheid, en het product dient niet meer tot voedsel, maar hoofdzakelijk tot bier- en alcohol-bereiding; uit dien hoofde treedt zij nog meer op den achtergrond, waar het gebied van den wijngaard begint.
Zooals de Caucasische menschenstam zijne aloude voedselplanten heeft die hem op zijne verre uitbreiding over de aarde volgden, zoo hebben ook de overige stammen hunne van ouds gekweekte en hunne verspreiding volgende graangewassen. Voor de Mongoolsche stammen en een gedeelte der Maleijers staat de rijstplant boven aan. Over haar oorspronkelijk vaderland is veel getwist en nog is men niet in staat, het met volkomen zekerheid op te geven. De onzekerheid over een voorhistorisch verband tusschen de bewoners der oude en der nieuwe wereld geeft bovendien aan deze nasporingen en de uit de waarnemingen getrokken gevolgtrekkingen eenige onbestemdheid. Daarbij komt het algemeene bezwaar om het werkelijk wilde gewas van de hier en daar verwilderde planten te onderscheiden. Immers waar een gewas algemeen verbouwd voorkomt, waar de zetels der verbouwing zich

{==435==} {>>pagina-aanduiding<<}
verplaatsen, ontmoet men telkens overgebleven of ontvlugte voorwerpen, en te meer zal dat verschijnsel daar plaats vinden, waar zulke vlugtelingen door geene winterkoude kunnen gedood worden. Roxburgh zegt de rijstplant in Noord-Indië, in Circars, langs de meeren in het wild te hebben gevonden, en reeds was het ook door de kultuurverspreiding in Zuid-Azie bevestigde gevoelen algemeen geworden, dat Zuidelijk Azie het vaderland der rijstplant was, toen in nieuwer tijd eene tegenwerping gemaakt werd door Martius, die op zijne reizen in Brazilië, aan de Rio Negro en in Para wilde rijstplanten meende ontdekt te hebben. Wel verre echter dat latere reizigers dat gevoelen bevestigd hebben, is het meer en meer waarschijnlijk geworden dat de beroemde reiziger door verwilderde planten misleid werd. - In Indie klimt de rijstbouw tot de oudste tijden op, zoo als men reeds kan opmaken uit het onnoemelijk tal van zeer uit een loopende spelingen tot wier ontstaan ongetwijfeld eene ontzettende tijdslengte vereischt werd. De Sanskritsche naam Arunya leverde welligt het grieksche Ʒρυζα, even als het cingalesche Oeroeï. Theophrastus (Hist. lib. IV) gewaagt van den indischen rijstbouw en volgens Strabo (Geogr. I. XV) werd de rijst in Babylonie, Baktrie en Syrië algemeen verbouwd. De Arabieren verspreidden den rijstbouw later naar de landen rondom de Middellandsche Zee, vooral naar Sicilie. De Europeërs bragten de plant naar Amerika over, waar die kultuur eenen zoo ontzettenden omvang verkreeg. Maar ook over geheel Zuid-Azie breidde zich de rijstbouw gestadig meer en meer uit, en men-kan zeggen dat rijst thans de plant is, die de grootste hoeveelheid voedsel voor het menschelijk geslacht levert. Zij is het hoofdvoedsel van de Japanezen, Chinezen, de volkstammen van den Indischen Archipel, Zuid-Azie, Madagascar, op de kusten van Mosambique en Guinea, in Noord-Afrika,
Klein-Azie en Persie, gedeeltelijk in het Zuiden van Europa, en in een groot gedeelte van Amerika; nergens echter is die teelt zoo uitgebreid en haar voortbrengsel zoo uitstekend dan in Louisiana en Carolina. Twee hoofdvoorwaarden bepalen de kultuur: warmte en vochtigheid. Op het noordelijk halfrond ligt de grens tusschen de linie en omstreeks 45o. In Lombardije en Piemont vindt men de meest noordelijke rijstvelden, onder eene zomertemperatuur van 23o.
Ook omtrent het vaderland van de maïs bestond voorheen veel onzekerheid, maar thans kan men het met alle waarschijn-
{==436==} {>>pagina-aanduiding<<}
lijkheid in Amerika plaatsen. De naam van turksch koorn, waaronder dit gewas in vele landen van Europa voorkomt, kan tegenover betere bewijsgronden niet voor aziatischen oorsprong pleiten; van zoodanige onjuiste benamingen toch zijn er door toeval of onwetendheid vele gangbaar; de ‘Coq d'Inde’ toch kwam van Amerika en de ‘italiaansche’ populier groeit niet in Italie. Veertig jaren na de ontdekking van Amerika gewaagt Tragus, in 1532, het eerst van de maïs, waarvan hij eenige korrels ontvangen had, en door onbestemde opgaven omtrent den oorsprong misleid dacht hij aan aziatische afkomst. Maar Camerarius (1588) en Matthiolus (1570) noemden, als eene onbetwistbare zaak, Amerika als het vaderland en voerden ook de amerikaansche benaming mays in. In de eerste beschrijvingen van Amerika wordt dan ook reeds met ophef gewag gemaakt van de maïskultuur. Hernandez bijv. wijdt daaraan een geheel hoofdstuk. In geen geschrift, op geen monument der oudheid heeft men dan ook eenige aanduiding van dit gewas in de oude wereld gevonden. Zorgvuldig heeft men uit dat oogpunt de egyptische oudheden onderzocht en wanneer men daar afbeeldingen vindt van alle hunne kultuurplanten, zou dan een zoo belangrijk gewas voorbij zijn gegaan? - Bonafous echter, de beroemde monograaf der maïs, heeft in nieuwer tijd de aziatische afkomst van dit gewas tot het uiterste verdedigd. Een hoofdbewijsgrond door hem aangevoerd, berust op eene schriftelijke mededeeling van Rifaud, die onder een mummiehoofd trossen van maïs gevonden had. Alph. de Candolle meent, dat indien ook de heer Rifaud een geloofwaardig man is, men toch tegenover een zoo geheel geïsoleerd feit aan bedrog of dwaling moet denken. - Toen ik boven van den langen duur van het kiemvermogen der zaden gewaagde, heb ik
opzettelijk het in vele boeken vermelde verhaal weggelaten, dat tarwe- en andere zaden en bollen, uit de egyptische katakomben afkomstig, en door Passalacqua medegebragt, te Parijs en elders ontkiemden. Ik herinner mij daarbij aan hetgeen ik vroeger van R. Brown vernam, - met wien zoo vele niet gepubliceerde uitkomsten van het scherpzinnigst onderzoek ten grave daalden -, die deze zaak op ruime schaal onderzocht had; hij was overtuigd, dat hier misleiding plaats had en dat arabische gidsen de zaden der thans in Egypte verbouwde gewassen, door hen in de katakomben gebragt, verkocht hadden. 't Zou eene eenvoudige verklaring zijn van het zoo

{==437==} {>>pagina-aanduiding<<}
hoog gewaardeerde en tot zooveel conclusiën gebezigde feit, dat uit Passalacqua's katakomben-zaden dezelfde planten ontkiemden, die thans nog in Egypte verbouwd worden. - Volgens de berigten van Acosta en Hernandez was tijdens de ontdekking van Amerika de maïsbouw daar alom, en sedert lang, algemeen. In de graven der Inkas, in de oudste katakomben van Peru vindt men maïs-aren. Eene godheid in Mexico ontleende haar naam Cinteutl aan de maïsplant, werd vereerd als Ceres bij de Grieken en de eerstelingen van den maïs-oogst werden haar toegewijd. - De maïsbouw is ook thans nog in Zuid-Azië van beperkten aard, en wordt onder de vijf voedselplanten, die de chineesche keizer Chin-nong invoerde, niet vermeld; eerst in eene chineesche Eneyclopedie van de 17de eeuw wordt maïs genoemd, als een gewas van westelijken oorsprong. - Uit een botanisch oogpunt pleit voor den amerikaanschen oorsprong ook de omstandigheid dat alle overige soorten van maïs tot dat werelddeel behooren. - Als zomergewas kon de maïsbouw, eenmaal naar andere werelddeelen overgebragt, eene aanzienlijke uitbreiding erlangen. In Zuid-Amerika, tusschen de keerkringen, klimt volgens Humboldt de kultuur der maïs tot 12,000 berghoogte op, en op de reeds koudere hoogvlakten van Mexico zag hij nog op 8680 voet uitgebreide maïsvelden. - In ons werelddeel moet men een onderscheid maken tusschen de zuivere maïskultuur, waarbij het zaad beoogd wordt en die waar de plant slechts wegens het groene blad ten behoeve van de veeteelt of tot andere einden verbouwd wordt. De grenslijn, tot welke met goed gevolg zaad verkregen wordt, begint in westelijk Europa aan den Atlantischen Oceaan, tusschen de plaatsen Bourbon-Vendée en Nantes, 46¾o-47o N. Br., verder in Europa, bijv. noordelijk van Frankfort, op
50½o; in oostelijk Europa valt zij langs de boorden van den Dniester. Dit alles doet de behoefte aan eene gemiddelde zomertemperatuur van 19-18o onderstellen. In Noord-Amerika wordt de bouw gedreven tot 54o N. Br.
Gierstsoorten van allerhanden aard komen in vele, vooral warmere, landen als graangewas naast andere meer voorheerschende graansoorten voor, maar in Afrika spelen zij, vooral de z.g. guinea-gierst (Sorghum, Milium), eene hoofdrol. Bij de laagstaande beschaving van het negerras is die teelt echter niet regelmatig; vele andere wilde vruchten, knolgewassen enz. bekleeden daar onder de voedselstoffen nog eene belangrijke plaats.

{==438==} {>>pagina-aanduiding<<}

Vóór het begin van den graanbouw namen vruchten en knollen van allerlei in het wild voorkomende planten, naast het meer overwegend dierlijk voedsel, eene plaats in, en ook thans nog worden deze soorten van voedselplanten, maar onder eene meer regelmatige verbouwing, door de bewoners van bijkans alle landen gekweekt.
Het ligt geenzins in mijn voornemen, eene optelling van alle voedselgewassen der menschen te geven; ik wees slechts op enkelen om de veranderingen te doen uitkomen, die de natuurlijke plantenwereld door de aanzienlijke uitbreiding van slechts weinige soorten van kultuur-planten ondergaan heeft, en in toenemende mate ondergaan zal. Suikerriet, koffie en theeplantsoenen, bananen en indigo-velden, vlas en hennip, kokos- en dadelpalmen en vele andere spelen in verschillende landstreken in dien zin ook eene belangrijke rol. Maar in snelheid van verspreiding over de geheele aarde, verdrijvende niet enkel het wilde gewas, maar ook andere kultuurplanten, overtreft de aardappelplant alle. Ten tijde van de ontdekking van Amerika, aldaar, in haar oorspronkelijk vaderland, reeds verbouwd, werd zij in Europa eerst in de allerlaatste jaren der zestiende eeuw bekend en in kruidkundige boeken beschreven. Eerst in den nieuweren tijd kon men het eigenlijk vaderland in Peru, waar Pavon haar bij Chancay ontdekte, en in Chili, Valdivia, op Juan Fernandez en den Chiloë-Archipel, waar Darwin haar aantrof, met juistheid vaststellen. Naar alle waarschijnlijkheid hebben niet de Engelschen, met name niet Francis Drake, dit gewas in Europa ingevoerd; maar veel gegronder acht ik de meening dat de aardappelplant over Spanje in Europa verspreid werd. Clusius die haar sedert 1588 in eenen botanischen tuin kweekte en in 1591 beschreef, had de knollen uit Italie verkregen, waar zij toen reeds voor mensch en vee verbouwd werden. Snel verspreidde zich van dien tijd af de kultuur, in Belgie sedert 1590, in Ierland 1610, in Engeland 1684, maar eerst in 1714 begon men er in Duitschland mede, en Frederik de Groote moest nog met geweld de Pommersche boeren tot den aardappelbouw dwingen. Uit Europa werd de aardappelteelt naar Noord-Amerika en meer en meer over de geheele aarde verspreid. Wegens haren snellen groei kan de aardappelplant nog noordelijker dan garst verbouwd
worden, zelfs op IJsland nog, terwijl evenzeer de hoogere bergstreken der tropische landen haar thans ook voortbrengen. Niet ten onregte schrijft men de snelle vermeerdering der

{==439==} {>>pagina-aanduiding<<}
bevolking in Europa gedurende de laatste honderd jaren ook aan de uitbreiding der aardappelkultuur toe, en dat zij aan het geheele landbedrijf eene andere gedaante gaf, is algemeen bekend. -
Is, wat de algemeene natuurbeschouwing leert, de plantenwereld een magtig element op de oppervlakte der aarde, dan zal men moeten erkennen dat de door den landbouw veroorzaakte groote veranderingen zich niet enkel tot de physionomie der plantenwereld en de ontwikkeling der menschelijke maatschappij bepalen, maar ook ingrijpen in dat wat wij de huishouding der natuur noemen. Wanneer bijv. van de hoeveelheid der planten, van de uitgebreidheid der groeijende groene oppervlakte de hoeveelheid koolzuur afhangt die aan den dampkring onttrokken en van zuurstof die daarvoor teruggegeven wordt, met andere woorden, het proces van zuivering dat het scheikundig evenwigt in den dampkring onderhoudt; wanneer de hoeveelheid water, die uit den bodem in den dampkring gebragt wordt en als regen nedervallend, het aardrijk bevrucht, door de hoeveelheid van woud en bosch bepaald wordt, dan is de vraag niet ongerijmd, hoe bij toenemende kunstmatige veranderingen in de plantenbekleeding der aarde die toestanden zullen gewijzigd worden. De teekenen daarvan reeds waargenomen, zijn vermaningen om de heerschappij met wijsheid te voeren. De gevolgen van de vernietiging der wouden, regen-vermindering, verdorren van geheele streken, werden in vele landen opgemerkt.
Hoezeer de invloed des menschen op deze wijs magtig is, van den anderen kant staat het vast, dat hij de natuurwetten slechts wijzigt en toepast, maar niet verandert. Wanneer men zegt: de mensch acclimateert deze of gene plant, dan beteekent dat geenzins dat hij de natuur eener plantensoort, hare bepaalde behoeften aan bodem-zamenstelling, aan warmte en licht, veranderen kan, maar alleen dat hij, door ervaring en kennis geleid, plaatsen op de aarde weet te vinden, waar die gezamenlijke voor het leven van deze of gene plant noodige toestanden vereenigd voorkomen. Er is nog geen bewijs geleverd, dat men een ander begrip aan het woord acclimatisatie op het gebied van het plantenrijk zou kunnen hechten. De bovenaangehaalde grenslijnen in de verspreiding der kultuurgewassen bevestigen het reeds. Iedere plantensoort behoeft eene zekere warmtehoeveelheid, die zij van de kieming, of, bij overblijvende gewassen, van den zich hervattenden groei tot aan de vrucht-
{==440==} {>>pagina-aanduiding<<}
vorming verbruikt. Deze warmte-hoeveelheid is, als standvastige grootheid, verdeeld over eene binnen zekere grenzen rekbare tijdslengte. - De kennis van die gegevens is voor zeer vele planten reeds verkregen waarbij, op het voorbeeld van Boussingault en de Candolle, de z.g. nuttelooze warmtegraden, d.i. die welke na den dag van het zaaijen plaats vinden, maar geen leven opwekken omdat zij onder het nulpunt van den plantenthermometer liggen, buiten rekening worden gehouden. Van dit nulpunt af worden de temperaturen van elken dag opgeteld, en wanneer men nu de waarnemingen met dezelfde plant onder verschillend klimaat gedaan, vergelijkt, vindt men dat de behoefte aan eene bepaalde hoeveelheid warmte voor ieder gewas tamelijk standvastig is. Een voorbeeld kan het ophelderen.

GARST.

Plaats.	Zaaitijd.	Oogst.	Aantal dagen van den zaaitijd tot den oogst.	Gemidd. gemperatuur gedurende dien tijd.	Som der temperaturen.
Elsas	einde Apr.	1 Aug.	92.	19o.	1748o.

Kingston in N. Amerika	begin Mei.	1 Aug.	92.	19o.	1748o.

Cumbal (onder de linie)	1 Junij.	15 Nov.	168.	10,7o.	1798o.

Bogota	...	...	122.	14,7o.	1793o.

Esthland	...	...	90.	14,37o.	1288o.

Upsala	28 April.	20 Aug.	114.	13,94o.	1589o.

Regensburg	13 Mei.	9 Aug.	88.	17,14o.	1509o.

De betrekkelijk niet groote verschillen tusschen de benoodigde temperaturen worden voor een deel verklaard door het eenigzins onbepaalde tijdstip van volkomen rijpheid der zaden, verder door de omstandigheid dat de verschillende varieteiten der garst eenig verschil aanwijzen in de behoefte aan warmte. Ook komt hierbij in aanmerking dat het niet onverschillig is, in welke orde de verschillende temperaturen elkander opvolgen; en het verschil tusschen de hoeveelheid licht gedurende de opgetelde dagen vermeerdert of vermindert tevens de snelheid van het groeijen.
Met de kennis van de aldus gevonden warmtehoeveelheden,

{==441==} {>>pagina-aanduiding<<}
voor den groei vereischt, is echter het vraagstuk omtrent de verhouding van het plantenleven tot de temperatuur, nog niet volledig beantwoord. Ook de laagste en hoogste warmtegraden waarbij eene plantensoort sterft, en waardoor dus voor wilde planten de grenzen der verspreiding op eene absolute wijs bepaald worden, mogen ten opzigte van kultuurplanten niet geheel worden ter zijde gesteld, hoezeer de hoede van den mensch hier eene groote wijziging aanbrengt. De lage temperatuur of de winterkoude is op eenjarige kultuurplanten, z.g. zomergewassen, van geen invloed en vele wintergewassen worden door de sneeuwlaag genoegzaam beveiligd. De verst verspreide kultuurplanten behooren dan ook tot de zoodanige, de meeste tot de eenjarige gewassen. Alleen de kweeking van boomen en heesters, die boven den grond aan de volle werking der lagere temperatuur bloot staan, is van de winter-temperatuur geheel afhankelijk. - Den schadelijken invloed der te hooge temperatuur overwint de mensch niet zelden, door bergstreken en hoogvlakten voor de teelt te kiezen. - In de onderlinge verhouding der twee factoren, tijd en warmte, komt het er vooral op aan, dat de eerste, hoezeer rekbaar blijkens de bovenstaande tabel, binnen de uiterste grenzen valle. Waar hij echter het minimum nadert, worden de dagen, en daarmede de uren van den groeitijd, zoo veel langer en dus de groei zoo veel sneller, want in zekere opzigten is de dag met den invloed van het licht tegenover den nacht als de zomer tegenover den winter; hetzelfde getal dagen, onder gelijke temperatuur, wordt physiologisch grooter, naarmate de lichttijd langer is, en stelt dus eenen langeren zomer daar.
Uit het weinige, dat ik hier aanvoerde, kan reeds genoegzaam blijken, dat de uitbreiding eener plant buiten hare natuur lijke grenzen, vroeger alleen met blinde empirie beproefd, een wetenschappelijk vraagstuk is, dat meer en meer a priori kan worden beoordeeld en opgelost. De kennis daarbij vereischt, wordt geput uit de metereologie, climatologie en planten-physiologie, en naarmate deze wetenschappen zich in de jongst verloopen jaren zeer hebben ontwikkeld, zien wij daardoor den mensch gewapend met een schat van kennis, waardoor zijne magt over het plantenrijk eene groote uitbreiding verkreeg. Ook hier is kennis magt, en deze zal zich doen gelden in dezelfde verhouding als de toenemende behoeften der maatschappij het zullen eischen.





{==442==} {>>pagina-aanduiding<<}

Een paar bladzijden uit een Aegyptischen roman 1).

Door H.C. Rogge.

De Nijl was buiten zijne oevers getreden. Daar waar anders het oog met welgevallen rustte op weelderige akkers en bloeiende velden, breidde zich thans heinde en verre eene onmetelijke watervlakte uit. Alleen de door dammen beschermde steden met hunne reusachtige tempels en paleizen, de daken der dorpen en de kroonen van de hooge stammen der palmen en acacia's staken boven den waterspiegel uit. De takken der sykomoren en platanen hingen neder in den vloed, terwijl de hooge zilverpopulieren, met hunne naar boven gerichte takken, het vochtige

{==443==} {>>pagina-aanduiding<<}
element schenen te willen ontwijken. De volle maan was opgegaan en goot haar zacht en liefelijk licht uit over de libysche heuvelen, die met den westelijken gezichteinder zamenvielen. In het Noorden toonde, ofschoon nauwelijks merkbaar, eene glinsterende streep de plaats aan, waar de Middellandsche zee Aegypte bespoelde. Op den effen waterspiegel dreven blauwe en witte lotus-bloemen. Vleêrmuizen van allerlei soort schoten met snellen vaart door de stille nachtlucht, die vervuld was van de geur der acacia's en jasmijnen. Wilde duiven en andere vogels sluimerden in de toppen der boomen, terwijl pelikanen, ooievaars en kraanvogels zich aan den oever tusschen het papyren-riet en de Nijl-boonen verscholen hielden. De pelikanen en ooievaars verborgen hunne langsnavelige koppen onder de vleugels en verroerden zich niet. Maar de kraanvogels schrikten op, zoodra zich het geklots van riemen of het gezang van schippers hooren liet, en tuurden in de ruimte, terwijl zij de slanke halsen heren derwaarts keerden. Zelfs geen koeltje woei er, en de afspiegeling der maan, die als een zilveren schild op het watervlak scheen te drijven, bewees dat de Nijl, die in bruischende watervallen zich neêrstort en met ongetemden vaart de trotsche tempels van Opper-Aegypte voorbijsnelt, daar waar hij met verscheidene armen de zee nadert, zijn doldriftig jagen heeft laten varen, om zich over te geven aan eene kalme rust.
Vijf honderd acht en twintig jaren vóór onze jaartelling doorkliefde in dezen helderen nacht eene bark den kanbischen Nijlmond, waarin schier geen stroom te bespeuren was. Op het hooge achterdek zat een Aegyptenaar, met de lange stuurriem in de handen. In het ruim zaten halfnaakte roeiers, die onder gezang de riemen bewogen. Twee mannen lagen op eenvoudige kussens in eene opene kajuit, die op een houten priëel geleek. Ze schenen geene Aegyptenaars te zijn. Zelfs bij maanlicht kon men hunne grieksche afkomst herkennen. De oudste, een buitengewoon groot en krachtig man, van even zestig jaren, wiens zware, grijze lokken ordeloos tot op zijn korten dikken hals afdaalden, was gekleed in een eenvoudigen mantel en staarde met somberen blik in den stroom. Zijn medgezel, die ongeveer twintig jaren jonger was, een rank en schoon gevormd man, zag nu eens naar den hemel op, dan riep hij den stuurman een woordje toe, of hij wierp zijn purperblauwen zomermantel in nieuwe plooien om zijne leden, of hij schikte zijne welriekende bruine lokken of zijn fijngekroesden baard.

{==444==} {>>pagina-aanduiding<<}

Een half uur geleden was dit vaartuig te Naukratis, de eenige grieksche havenplaats in het toenmalig Aegypte, van wal gestoken. De sombere grijze man had gedurende den geheelen vaart geen woord gesproken, en de ander had hem aan zijne overpeinzingen overgelaten. Toen nu de bark den oever naderde, stond de laatste, die zoo onrustig was, op en riep zijn bejaarden medgezel toe: Weldra, Aristomachos, zullen wij het doel van onzen togt bereikt hebben. Dat zoo lieflijk gelegen huis, dáár in de hoogte, links, te midden van dien palmenhof, die uitsteekt boven de overstroomde akkers, is de woning mijner vriendin Rhodopis. Haar overleden echtvriend, Charaxos, heeft het doen bouwen, en alle hare vrienden, zelfs de koning wedijveren om het jaarlijks op nieuw te verfraaien. Noodelooze moeite! Al wilde men er alle schatten der wereld in zamenbrengen, de schoone bewoonster zal altijd het kostelijkst sieraad van dat huis zijn.
De oude man richtte zich op, wierp een vlugtigen blik op het gebouw, schikte met de hand zijn zwaren grijzen baard, die kin en wangen maar niet zijne lippen bedekte, en vroeg kortaf: ‘Wat is die Rhodopis toch voor een wezen in uwe oogen, Phanes! Sedert wanneer verheffen Atheners den roem van oude vrouwen?’ Hij, die dus werd aangesproken, glimlachte en hernam met eenig welgevallen: ‘Ik meen dat ik eenig regt heb om over menschen en in 't bijzonder om over vrouwen te oordeelen; maar ik geef u nogmaals de verzekering, dat ik in heel Aegypte geen edeler wezen ken dan deze oude vrouw. Wanneer gij haar en haar engelachtig kleindochtertje eens gezien hebt, wanneer gij uwe lievelings-melodieën door een choor van uitstekend geoefende slavinnen hebt hooren zingen, dan zult ge mij zeker voor mijn geleide dankweten.’ ‘En toch’, antwoordde de Spartaan op ernstigen toon, ‘zou ik u niet gevolgd zijn, wanneer ik niet hoopte den Delphier, Phryxos, hier te zullen ontmoeten.’
‘Gij zult hem aantreffen. Ook vertrouw ik dat het gezang u goed zal doen en u zal ontrukken aan uwe sombere gedachten.’ Aristomachos schudde ontkennend het hoofd en zeide: ‘U, sanguinische Athener, mogen de vaderlandsche liederen verkwikken, wanneer de zangen van Athene echter mijne ooren treffen, dan zal 't mij gaan als in zoovele nachten die ik in droomen heb doorwaakt. Mijn verlangen zal niet bevredigd, het zal met dubbele kracht geprikkeld worden.’
‘Meent gij dan,’ vroeg Phanes, ‘dat ik niet terug verlang

{==445==} {>>pagina-aanduiding<<}
naar mijn geliefd Athene, naar de speelplaatsen mijner jeugd, naar de woelige drukte der markt? Waarlijk het brood der ballingschap smaakt ook mij niet. Toch wordt het smakelijker door een verkeer als hetwelk dit huis aanbiedt. En wanneer ik mijne geliefkoosde helleensche liederen, zoo onovertroffen schoon gezongen, weder opvang, dan verplaats ik mij in de verbeelding in mijn geboorteland; ik zie de pijn- en olijvenbosschen, de frissche smaragdgroene stroomen, de helder blauwe zee, de prachtige steden, de besneeuwde bergtoppen en de marmeren zalen. Dan rolt een traan van weemoed en verrukking mij langs de wangen, wanneer de tonen zwijgen, en ik tot mij zelven moet zeggen dat ik in Aegypte ben, dat heete, eentonige, zonderlinge land, hetwelk ik, dank zij de Goden, weldra verlaten zal. Doch, Aristomachos, wilt gij de oasen der woestijn voorbij trekken, omdat gij daarna toch weder door een zandige waterlooze vlakte moet reizen? Wilt gij het geluk van een enkel uur ontvlieden, omdat droeve dagen u weder wachten? - Halt, wij zijn er! Zet nu een vrolijk gezicht, mijn vriend, want het is niet betamelijk den tempel der Gratiën in te treden met een droevig gelaat.’
Onder het spreken dezer woorden landde de boot aan den tuinmuur, die door den Nijl werd bespoeld. De Athener verliet het vaartuig met een lichten sprong, de Spartaan volgde hem met een zwaren, vasten tred. Aristomachos had een houten been; toch stapte hij zoo krachtig voort nevens den vluggen Phanes, dat men bijna in verzoeking kwam om te denken, dat hij met dit kunstbeen ter wereld was gekomen.
In den hof van Rhodopis bloeide en geurde en gonsde en ruischte het, als in een nacht uit de arabische tooververtellingen. Akanthus, geele mimosen, hagen van sneeuwballen en jasmijnen, vlier-rozen en goudenregen-struiken verdrongen elkander. Hooge palmen, acacia's en welriekende boomen verhieven hunne statige kruinen boven de struiken. Groote vleêrmuizen zweefden op hare dunne vleugels door de lucht. Op de rivier klonk uit de verte gezang en gelach.
Deze tuin was door een Aegyptenaar aangelegd. De bouwmeesters der pyramiden waren van oudsher ook als aanleggers van tuinen zeer beroemd. Zij verstonden de kunst om de bloembedden sierlijk af te steken, om boomen en struiken regelmatig in groepen te planten, om waterleidingen, springfonteinen, priëlen en lusthuisjes aan te leggen, ja zelfs om langs de paden, als

{==446==} {>>pagina-aanduiding<<}
in de tuinen van Lodewijk XIV, kunstmatig gesnoeide heggen te laten groeijen, en steenen bassins te maken voor goudvisschen.
Phanes bleef voor de poort in den tuinmuur staan, zag nauwlettend rond, luisterde met uitgerekten hals, schudde toen 't hoofd en zeide: ‘Ik begrijp niet wat dit te beduiden heeft. Ik verneem geen geluid, ik zie geen licht, alle booten zijn weg, en toch wappert de wimpel van den bonten stang nevens de obelisken aan beide zijden van de poort. Rhodopis moet afwezig zijn. Zou men vergeten hebben om.....?’ Hij had nog niet uitgesproken, toen hij gestoord werd door een zware basstem: ‘De overste der lijfwacht!’
‘Goeden avond, Knakias?’ riep Phanes, met een vriendelijken groet, den oude toe, die op hem toetrad. ‘Hoe komt het, dat het in dezen hof zoo stil is als in eene aegyptische graf-kamer, terwijl ik toch de wimpel geheschen zie, die aanduidt dat er gasten worden ontvangen? Sedert wanneer wappert het witte dundoek hier te vergeefs?’
‘Sedert wanneer?’ hernam de oude slaaf van Rhodopis met een glimlach, zoo lang de schikgodinnen mijne meesteres genadig zullen verschoonen, kan men er zeker van zijn, dat deze oude vaan zooveel gasten herwaarts zal wenken, als dit huis maar bevatten kan. Rhodopis is niet binnen, maar zij zal weldra hier zijn. De avond was zoo schoon, dat zij besloot tot eene spelevaart met alle vrienden op den Nijl. Een paar uren geleden, bij het ondergaan der zon, zijn ze afgestoken, en de maaltijd staat al gereed. Zij kunnen niet lang meer wegblijven. Wees maar niet ongeduldig Phanes, en volg mij huiswaarts. Rhodopis zou 't mij niet vergeven, wanneer ik zulke aangename gasten niet noodigde om een wijle te toeven. U, vreemdeling!’ ging hij voort, den Spartaan toesprekende, ‘verzoek ik dringend te blijven, want als vriend van haren vriend, zult gij mijne meesteres dubbel welkom zijn.’
De beide Grieken volgden den slaaf en zetten zich in een priëel neder.
Aristomachos wijdde al zijne aandacht aan zijne omgeving, die door de maan helder werd verlicht, en zeide: ‘Verklaar mij toch, Phanes, aan welk geluk deze Rhodopis het te danken heeft dat zij, vroeger eene slavin, eene hetaere, thans hier woont als eene koningin, en hare gasten zoo vorstelijk kan ontvangen?’

{==447==} {>>pagina-aanduiding<<}

‘Deze vraag had ik al lang verwacht,’ riep de Athener. ‘Het verheugt mij dat ik u, eer gij het huis dezer vrouw betreedt, met haar verleden bekend kan maken. Gedurende onze vaart op den Nijl wilde ik u mijn verhaal niet opdringen. Deze oude stroom dwingt met eene onbegrijpelijke magt tot zwijgen en tot stille overpeinzing. Toen ik, gelijk gij zoo straks, voor de eerste maal bij nacht eene vaart deed op den Nijl, was ook mijne anders zoo radde tong als verlamd.
‘Ik dank u’, antwoordde de Spartaan. ‘Toen ik den priester Epimenides van Knossos op Creta voor de eerste maal zag, een man die honderdvijftig jaren telde, werd ik door een zeldzaam gevoel van eerbied aangegrepen. Zijn ouderdom en zijne heiligheid maakten op mij een onbeschrijfelijken indruk. En hoeveel ouder en heiliger is deze grijze stroom van Aegypte! Wie kan zich onttrekken aan zijne tooverkracht? Doch ik verzoek u mij van Rhodopis te vertellen.’
‘Rhodopis,’ dus ving Phanes aan, ‘werd, toen zij nog een klein kind was, terwijl zij op het thracische strand met hare vriendinnetjes speelde, door phoenisische zeelieden geroofd en naar Samos gebracht. Daar kocht haar zekere Jadmon, een inboorling van adelijke afkomst. Het meisje nam dagelijks toe in schoonheid, in lieftalligheid en in verstand, en weldra werd zij door allen, die haar kenden, bemind en bewonderd.
Aesopos, de dichter der dierenfabelen, die toen ook juist als slaaf bij Jadmon diende, had een bijzonder welgevallen in de aanminnigheid en geestigheid van dit kind. Hij leerde het van alles en zorgde voor Rhodopis als een paedagoog, aan wien wij Atheners gewoon zijn onze knapen toe te vertrouwen. De goede leermeester had in dit kind eene diseipelin gevonden, die zich gemakkelijk liet leiden en zeer vlug van bevatting was. De kleine slavin sprak, zong en musiceerde binnen korten tijd beter en lieflijker, dan de zonen van Jadmon, die met de meeste zorgvuldigheid werden opgevoed. Op haar veertiende jaar was Rhodopis reeds zóó ontwikkeld en zóó schoon, dat de jaloersche vrouw van Jadmon het meisje niet langer in haar huis kon duiden en de Samiër zich wel gedrongen zag, zijn lieveling aan zekeren Xanthos te verkoopen, hoewel 't hem aan 't hart ging. Te Samos was toen nog de weinig bemiddelde adel aan 't bestuur. Had Polykrates reeds aan 't roer van den staat gezeten, zoo zou Xanthos zeker niet lang naar een kooper hebben uitgezien. De

{==448==} {>>pagina-aanduiding<<}
tyrannen vulden hunne schatkamers gelijk de eksters hunne nesten! Hij vertrok daarom met zijn kostbaar kleinood naar Naukratis, en won hier door de bevalligheid zijner slavin groote sommen. Rhodopis doorleefde nu drie jaren van diepe vernedering, waaraan zij nog altijd met afkeer denkt.
Toen eindelijk de roep harer schoonheid door geheel Hellas verbreid was, en vreemdelingen uit verre oorden alleen om harentwille naar Naukratis kwamen, gebeurde er iets, dat op het lot van Rhodopis grooten invloed had. Het volk op Lesbos verdreef den adel en koos den wijzen Pittakos tot gebieder. De aanzienlijkste familiën moesten Lesbos verlaten en vlugtten deels naar Sicilië, deels naar de grieksche koloniën in Italië, deels naar Aegypte. Alkaeos, de grootste dichter van zijn tijd, en Charaxos, de broeder van dezelfde Sappho, wier oden te leeren Solon's laatste wensch was, kwamen herwaarts, naar Naukratis, dat toen reeds sedert lang bloeide, als de stapelplaats van den aegyptischen handel met alle andere landen. Charaxos zag Rhodopis, en van het eerste oogenblik ontwaakte in hem zulk eene vurige liefde voor haar, dat hij haar voor eene groote som loskocht van den geldgierigen Xanthos, die zich wel vinden liet, omdat hij verlangde naar zijn vaderland terug te keeren. Sappho dreef, in hekeldichten, den spot met haren broeder om dezen koop. Maar Alkaeos gaf Charaxos gelijk en bezong Rhodopis in liederen vol gloed en geestdrift.
De broeder der dichteres, die voorheen onder de vreemdelingen te Naukratis geheel onopgemerkt leefde, kreeg op eens door Rhodopis eene groote vermaardheid. Om harentwille kwamen in zijn huis allerlei vreemdelingen samen, en overlaadden haar met geschenken. Koning Hophra, die veel gehoord had van hare schoonheid en haar verstand, liet haar naar Memphis komen en wilde haar van Charaxos koopen. Deze echter had Rhodopis reeds lang in stilte de vrijheid geschonken en had haar te lief, om zich van haar te kunnen scheiden. Rhodopis beminde wederkeerig den schoonen Lesbiër en wenschte niets liever dan bij hem te blijven, niettegenstaande de schitterende aanbiedingen, die haar van alle zijden werden gedaan. Eindelijk huwde Charaxos deze uitstekende vrouw, en bleef met haar en haar dochtertje Kleïs in Naukratis, totdat Pittakus de ballingen in hun vaderland terugriep.
Nu stevende hij met zijne vrouw naar Lesbos. Op de reis daarheen werd hij ziek, en stierf weldra na zijne aankomst te

{==449==} {>>pagina-aanduiding<<}
Mitylene. Sappho, die haren broeder om zijn dwaas huwelijk had bespot, geraakte eerlang in geestdrift over deze schoone weduwe. Zij bewonderde haar en wedijverde met haren vriend Alkaeos om Rhodopis in pathetische liederen te bezingen.
Na den dood der dichteres ging Rhodopis met haar dochtertje naar Naukratis terug en werd er als eene godin ontvangen. Amasis, de tegenwoordige koning van Aegypte, had zich intusschen meester gemaakt van den troon der Pharao's, en handhaafde zich daarop met hulp der soldaten, uit wier kaste hij afkomstig was. Daar zijn voorganger Hophra, door zijne voorliefde voor de Grieken en zijn verkeer met de bij alle Aegyptenaren zoo zeer gehaatte vreemdelingen, zijn val verhaast, en bepaaldelijk de priesters en krijgslieden aanleiding gegeven had tot een openbaren opstand, zoo verwachtte men met eenigen grond, dat Amasis, gelijk in vroeger tijd het geval was, het land voor de vreemdelingen sluiten, de grieksche soldaten afdanken, en in plaats van naar de inblazingen der Hellenen, naar de bevelen der priesters hooren zou. Nu, gij hebt zelf wel kunnen opmerken, hoe bitter zich die goede Aegyptenaars in hunne keus van een koning bedrogen hebben, en uit de Skijlla in de Charybdis zijn gevallen. Zoo Hophra een vriend der Grieken was, dan kunnen wij van Amasis zeker zeggen, dat hij ons hartelijk liefheeft. De Aegyptenaars, inzonderheid de priesters en soldaten, braakten vuur en vlam tegen ons uit, en zouden niets liever wenschen, dan ons allen in eens te wurgen. Nu bekommert zich de koning over de laatsten niet veel, omdat hij zeer goed weet welke diensten zij en welke wij hem bewijzen. Maar voor de priesters moet hij zich toch altijd eenigermate in acht nemen, want aan den eenen kant hebben dezen altijd een onbeperkten invloed op 't volk, aan den anderen kant is de koning zelf, meer dan hij voor ons wil weten, gehecht aan eene ongerijmde godsdienst, die in dit zonderlinge land sedert eeuwen onveranderd blijft voortbestaan, en daarom in de oogen harer belijders dubbel heilig is. Deze priesters maken Amasis het leven zuur, vervolgen en benadeelen ons zooveel zij kunnen. Ja, ik zou reeds lang het kind van de rekening zijn geweest, wanneer de koning mij niet in zijne bescherming had
genomen.
Doch waar dwaal ik heen! Rhodopis werd dus te Naukratis met opene armen ontvangen, en door Amasis, die haar weldra leerde kennen, met gunstbewijzen overladen. Hare dochter Kleïs, die even als tegenwoordig Sappho, nimmer deel mocht nemen aan de

{==450==} {>>pagina-aanduiding<<}
zamenkomsten die elken avond in haar huis plaats hadden, en bijna nog strenger werd opgevoed dan de andere jonkvrouwen van Naukratis, trad in het huwelijk met Glaukos, een rijk handelaar uit Phokis van aanzienlijke afkomst, die zijn vaderstad dapper tegen de Persen had helpen verdedigen. Zij volgde hem naar de helleensche kust, naar Massilia, dat toen pas gesticht was. Nadat hun huwelijk met een dochtertje, Sappho, gezegend was geworden, stierven de jeugdige echtelingen, ten gevolge van het daar heerschend klimaat. Rhodopis ondernam zelve den langen zeetogt naar het westen, om de hulpelooze weeze af te halen. Zij nam dit kind bij zich in huis, liet het met de meeste zorg opvoeden, en ontzegt het thans, nu het tot volwassen leeftijd is gekomen, het verkeer met mannen. Want zij heeft zulk een diep gevoel van schaamte over de vlekken harer vroegste jeugd, dat zij hare kleindochter - en bij Sappho heeft dit niet veel moeite in - zooveel mogelijk, ja meer zelfs dan de aegyptische zeden veroorloven, verwijderd houdt van den omgang met ons geslacht. Wat mijne vriendin zelve betreft, zij heeft evenzeer behoefte aan gezellig verkeer als de visschen aan water en de vogels aan lucht. Alle vreemdelingen bezoeken haar, en wie eens het genot harer gastvrijheid heeft gesmaakt, hij zal, wanneer hem de tijd niet ontbreekt, zich nooit te vergeefs laten wachten, zoo vaak de vaan aankondigt, dat er dien avond gasten worden ontvangen. Ieder Griek, onverschillig van welken rang, bezoekt dit huis, want hier overlegt men hoe men zich vrijwaren zal van den haat der priesters, en hoe men den koning tot dit of dat zal weten over te halen. Hier verneemt men steeds de nieuwste tijdingen uit het vaderland, ja uit alle deelen der wereld. Hier vindt ieder die vervolgd wordt eene onschendbare wijkplaats, want de koning heeft aan zijne vriendin een vrijbrief gegeven tegen allen overlast van policie-agenten. Hier hoort men zijne moedertaal spreken en de liederen van zijn geboortegrond
zingen. Hier wordt beraadslaagd, op welk eene wijze Hellas bevrijd kan worden van de steeds toenemende tyrannie. In één woord, dit huis is het brandpunt van alle helleensche belangen in Aegypte, en van meer staatkundige beteekenis dan het Hellenion alhier, het vereenigingspunt van alle godsdienstige en handelsbelangen. Binnen weinige oogenblikken zult gij de eerbiedwaardige grootmoeder zien, en misschien ook, wanneer wij alleen blijven, de kleindochter. En het zal u spoedig duidelijk worden, dat deze menschen niets aan

{==451==} {>>pagina-aanduiding<<}
de fortuin, maar alles aan hunne eigene voortreffelijkheid verschuldigd zijn.
Ha, daar zijn ze! Nu richten zij hare schreden naar het huis. Hoort gij de slavinnen zingen? Nu gaan ze binnen. Laat ons wachten tot ze eerst gezeten zijn, en volg mij dan. Bij het afscheid wil ik u vragen, of het u berouwt mij gevolgd te zijn, en of Rhodopis niet eer eene koningin dan eene vrijgelatene slavin genoemd mag worden.’
Het huis van Rhodopis was in griekschen stijl opgetrokken. Het was maar eene verdieping hoog en in de lengte gebouwd. Uitwendig zou 't ons, naar onze begrippen van bouwkunst, wel wat zeer eenvoudig zijn voorgekomen. Bij de inwendige inrichting had men echter de schoone grieksche vormen met het warme koloriet der Aegyptenaren vereenigd. Door eene breede hoofddeur kwam men in het voorportaal. Dan had men ter linkerzijde eene groote eetzaal, waarvan de vensters op de rivier uitzagen. Tegenover de eetzaal was de keuken, die alleen bij rijke Grieken werd gevonden, terwijl de mindere klassen gewoonlijk hunne spijzen gereed maakten aan den haard van het woonvertrek. Vlak tegenover den ingang, aan het einde van het voorportaal, was de receptie-zaal. Deze had den vorm van een zuiver vierkant, en was aan alle zijden met zuilengangen omgeven, waarop vele kleine vertrekken uitkwamen. Midden in deze zaal, die de plaats was waar de mannen vertoefden, brandde op een sierlijken metalen haard, in den vorm van een altaar door een aeginetisch kunstenaar vervaardigd, het huiselijk vuur.
Over dag ontving deze zaal haar licht door de openingen in het dak, waardoor te gelijkertijd de rook van den vuurhaard een uitweg vond. Aan het einde van de zaal, tegenover het voorportaal, bevond zich een gang, die door eene zware deur was afgesloten. Deze voerde in het ruime vrouwenverblijf, dat alleen aan drie zijden met zuilen omgeven was. Daar bevonden zich de vrouwelijke bewoners van het huis, wanneer zij niet bij het spinrokken en het weefgetouw zaten in de vertrekken, die zich op de hoogte van de zoogenaamde tuin- of achterdeur bevonden. Tusschen deze en de kamers ter linker- en ter rechterzijde van het vrouwenverblijf, die tot huishoudelijke doeleinden waren ingericht, vond men de slaapkamer, waarin tevens de schatten van het huis bewaard werden. De muren van het mannen-verblijf waren met eene roodachtig bruine kleur geverwd, waartegen in scherpe

{==452==} {>>pagina-aanduiding<<}
omtrekken de wit marmeren beeldwerken, die het geschenk waren van een kunstenaar op Chios, zeer goed uitkwamen. Zware tapijten uit Sardes bedekten den grond. Langs de zuilen waren matrassen aangebragt, met panthervellen overtrokken. In de nabijheid van den kunstigen vuurhaard stonden bijzonder fraaie aegyptische leuningstoelen, en zeer fijn besnedene tafeltjes van thyahout, waarop allerlei muziek-instrumenten, als fluiten en cythers, lagen. Aan de wanden hingen een aantal met wonderolie gevulde lampen van allerlei vormen; deze had de gedaante van een vuurspuwenden dolfijn, geene van een zonderling gevlengeld monster, welks muil stralen uitschoot, terwijl het licht dat zij verspreidden zich eigenaardig vereenigde met den gloed van het haardvuur.
In deze zaal stonden thans eenige mannen van verschillende gelaatstrekken en kleederdragt. Een Syriër uit Tyrus, in een lang purperkleurig gewaad, was in levendig gesprek met een ander, wiens scherp geteekende trekken en zwart krullend haar aanstonds den Israëliet deden herkennen. Hij was uit Paelestina naar Aegypte gekomen, om voor den koning van Juda, Zerubabel, aegyptische paarden en wagens te koopen, die in dien tijd bijzonder beroemd waren. Nevens dezen stonden drie Grieken uit Klein-Azië. Hunne kostbare gewaden, die in breede plooien afhingen, lieten aanstonds vermoeden, dat Milete hun vaderland was. Zij voerden een ernstig gesprek met Phryxos, den eenvoudig gekleeden afgezant van de stad Delphi, die Aegypte bezocht om gelden in te zamelen voor den tempel van Apollo. Het oude pythische heiligdom was voor tien jaren een prooi der vlammen geworden, en men wenschte thans een nieuw en nog schooner gebouw op te trekken. Twee dezer Milesiërs, discipelen van Anaximander en Anaximenes, bevonden zich aan de boorden van den Nijl, om te Heliopolis de astronomie en de wijsbegeerte der Aegyptenaren te beoefenen. De derde was een rijk koopman en scheepsreeder, Theopompos geheeten, die zich te Naukratis had neêrgezet.
Rhodopis zelve onderhield zich levendig met twee Grieken uit Samos, den beroemden bouwmeester, beeldhouwer, metaalgieter en goudsmid Theodoros, en den jambendichter Ibykos van Rhegion, die het hof van Polykrates voor eenige weken verlaten hadden, om Aegypte te leeren kennen en den koning geschenken van hunnen meester te overhandigen. Digt bij den haard lag een zwaarlijvig man, met sterk sprekende zinnelijke gelaatstrekken, lang uitgestrekt op een dubbelen stoel, die met bont was

{==453==} {>>pagina-aanduiding<<}
overtrokken. Oinophilos van Sybaris, zoo was zijn naam, speelde met zijne geparfumeerde lokken, die met gouddraad waren doorvlochten, en met de gouden ketens, die van zijn hals afhingen op zijn saffraangeel overkleed, dat hem tot aan de voeten reikte.
Rhodopis had voor ieder een vriendelijk woord. Maar thans rigtte zij zich meer uitsluitend tot de beroemde Samiers. Zij onderhield zich met dezen over de kunst in het algemeen en de poëzie in 't bijzonder.
De oogen dezer thracische vrouw vonkelden van jeugdig vuur, hare trotsche gestalte was nog niet gebogen door den ouderdom, de grijze haren, die van achteren in een net van gouddraad werden opgehouden, golfden nog altijd weelderig om het schoongevormde hoofd. Op het hooge voorhoofd schitterde een prachtige diadeem. Haar edel grieksch gelaat was bleek, maar zonder rimpels, ofschoon zij reeds hoog bejaard was. Ja die kleine mond, die ronde lippen, die sneeuwwitte tanden, die heldere en toch zachte oogen, dat edel voorhoofd, en die fijn gevormde neus konden nog het sieraad zijn eener maagd. Men werd gedrongen Rhodopis voor jonger te houden dan zij werkelijk was, en toch verloochende zij haren ouderdom in geenen deele. Uit elk harer bewegingen sprak de waardigheid eener matrone, en hare aanvalligheid was niet die der jeugd, die zoekt te behagen, maar die van den ouderdom, die zich aangenaam wil maken, die achting heeft voor anderen maar tegelijk ontzag inboezemt.
Thans verschenen ook de beide mannen, die wij hebben leeren kennen, in de receptie-taal. Aller oogen richtten zich op dezen en toen Phanes binnentrad, zijn vriend aan de hand leidende, werd hij hartelijk welkom geheeten.
‘Ik dacht al’, riep een der Mylesische mannen, ‘er ontbreekt iets aan ons gezelschap. Maar ik wist niet wat. Nu is het mij op eens duidelijk geworden. Waar Phanes gemist wordt, daar ontbreekt de vrolijkheid.’
Oinophilos de Sybariet verhief daarop zijne zware stem en riep, zonder zich in zijn dolce far niente te laten storen: ‘De vrolijkheid is een kostelijk ding, en wanneer gij haar hebt meêgebragt, wees dan ook mij welkom, Athener!’
‘Wat mij betreft’, sprak Rhodopis, terwijl zij hare nieuwe gasten tegenging, ‘weest hartelijk gegroet, wanneer gij vrolijk gestemd zijt, en niet minder welkom, wanneer gij onder kommer gebukt gaat; want ik ken geen grooter genot, dan de rimpels op

{==454==} {>>pagina-aanduiding<<}
het voorhoofd van een vriend te effenen. Ook u, Spartaan! noem ik vriend, want zoo betitel ik ieder, die mijne vrienden lief is.’
Aristomachos maakte eene buiging, zonder een woord te spreken. Maar de Athener riep, zich half tot Rhodopis half tot den Sybariet wendende: ‘Wel nu dan, ik kom uw verlangen mijne vriendin, en ook dat van u, mijn vriend, bevredigen. Gij, Rhodopis! zult in de gelegenheid zijn mij, uw vriend, te troosten, want weldra zal ik u en uwe vriendelijke woning vaarwel moeten zeggen. Gij echter, Sybariet! zult uw hart kunnen ophalen aan mijne vrolijkheid, want eindelijk zal ik mijn Hellas wederzien en dit land, dat veel heeft van een vergulden muizenval, zij 't dan ook met tegenzin, verlaten.’
‘Gaat gij heen? Hebt ge dan uw ontslag gekregen? Waar zijt ge van plan heen te reizen?’ - vroeg men van alle zijden.
‘Geduld wat, geduld wat, vrienden!’ riep Phanes, ‘ik moet u eene lange geschiedenis vertellen, die ik echter bewaren wil tot we aan tafel zijn. Onder ons gezegd, beste vriendin, is mijn etenstrek haast even groot als mijn leedwezen, dat ik u verlaten moet.’
‘Honger is iets voortreffelijks,’ philosopheerde de Sybariet, ‘wanneer men een fijnen maaltijd in 't vooruitzicht heeft.’
‘Wees maar gerust,’ hernam Rhodopis, ‘ik heb den kok bevolen al zijn best te doen en hem verteld, dat de grootste lekkerbek uit de weelderigste stad in de heele wereld, dat een Sybariet, dat Oinophilos een streng oordeel zou vellen over al zijne gerechten. Knakias! ga zeggen dat men aanrichte. Zijt ge thans tevreden, gij ongeduldige heeren? Ondeugende Phanes! gij hebt voor mij, met uwe droeve boodschap, dezen maaltijd bedorven.’
De Athener boog. De sybariet philosofeerde echter weder. ‘Tevredenheid is een kostelijk ding, wanneer men slechts de middelen heeft om al zijne wenschen te bevredigen. U dank ik, Rhodopis! voor de eer die ge mijne geboortestad hebt aangedaan, welke haars gelijken niet heeft. Gij weet wat Anakreon zegt:

'k Leef bij 't heden; niemand weet toch 
Wat de dag van morgen brengt. 
Proef, geniet dan 's levens vreugde, 
Wijl het noodlot zulks gehengt. 
Werp den teerling, offer Bacchus, 
Drink en smaak zijn' kostbren wijn: 
Immers, als een ziekte u nadert, 
Moogt gij niet meer vrolijk zijn. 


{==455==} {>>pagina-aanduiding<<}

Zeg, Ibykos! heb ik uw vriend, die het voorregt heeft van met u aan den tafel van Polykrates te smullen, niet goed geciteerd? Maar ik verzeker u dat, al kan Anakreon beter verzen maken dan ik, uw onderdanige dienaar desniettemin, zoo goed als de beste, bedreven is in de kunst om er goed van te leven. In al zijne liederen heeft hij geen enkel woord over tot lof op 't eten. Maar is dan eten niet van vrij wat meer belang dan het spel en de liefde? Hoewel deze beide bezigheden - ik bedoel het spel en de liefde - mij ook zeer na aan 't hart liggen. Als ik niet eten kon ging ik zeker dood; zonder het spel en de liefde zou ik toch, al ging 't ook ellendig, mijn leven nog kunnen rekken.’
De Sybariet barstte in een schaterend gelach uit, over zijne eigene aardigheid. Terwijl men op deze wijze voortpraatte wendde de Spartaan zich tot den Delphier Phryxos. Hij troonde hem naar een hoek van de zaal en vroeg hem in groote agitatie, terwijl hij zijne gewone zelfbeheersching geheel verloochende, of hij het antwoord van het orakel had medegebracht, dat hij met smachtend verlangen verbeidde. De ernstige tronie van den Delphier werd vriendelijker. Hij stak de hand in de plooien van zijn onderkleed op de hoogte van de borst en haalde een klein rolletje van schaapsleder te voorschijn. Er waren enkele regels op geschreven.
De handen van den sterken, dapperen Spartaan beefden, toen hij het rolletje aanvatte. Hij tuurde op de letters, als wilde hij het leder met zijne blikken doorboren. Doch hij bezon zich, schudde mismoedig het grijze hoofd en zeide: ‘Wij Spartanen leeren andere kunsten dan lezen en schrijven. Als gij er toe in staat zijt, lees mij dan voor wat de Pythia zegt.’
De Delphier doorliep het schrift en sprak: ‘Verheug u! Apollo belooft u eene gelukkige terugkomst in het vaderland. Hoor wat de priesteres u aankondigt:

Als van 't gebergt een ruiterschaar komt dalen 
In 't vlakke veld, door zwalpend nat bevrucht, 
Dan laaft zich, moê van 't vreugdloos ommedwalen, 
De balling weêr aan vaderlandsche lucht, 
En van de vijf mag hij in 't eind verwerven 
Wat hij zoo lang, met rouw in 't hart, moest derven. 

Met gespitste ooren had de Spartaan naar deze woorden geluisterd. Ten tweede male liet hij zich de orakelspreuk voor-
{==456==} {>>pagina-aanduiding<<}
lezen. Toen zeide hij deze woord voor woord uit het geheugen op, bedankte Phryxos en stak het rolletje bij zich.
De Delphier mengde zich vervolgens in het algemeen gesprek. De Spartaan prevelde echter voortdurend bij zich zelven de woorden van de orakelspreuk om ze toch niet te vergeten, en deed al zijn best om deze raadselachtige taal te verklaren.
De vleugeldeuren van de eetzaal gingen intusschen open. Aan beide zijden van den ingang stond een schoone blonde knaap, die myrtenkransen in de hand hield. In het midden van de zaal zag men een lage, groote, glad gepolijste tafel, omgeven door pnrperroode matrassen, die de gasten noodigden om zich neêr te vleijen.
Op de tafel prijkten rijke bloembouquetten. Nevens groote schotels met gebraden vleesch waren schalen opgezet, gevuld met dadels, vijgen, granaat-appelen, meloenen en druiven, alsmede kleine zilveren bijenkorven met honig. Op gedreven koperen borden lag zachte kaas van het eiland Trinakria. Midden op de tafel stond een zilveren plateau, dat veel op een altaar geleek, waarom zich myrten en rozenkransen slingerden, en waarop reukwerk brandde, dat de geheele zaal met de aangenaamste geuren vervulde.
Aan het uiterste einde van de tafel zag men het zilveren mengvat, dat blonk als een spiegel. Dit was een kostbaar aeginetisch kunststuk, welks omgebogen handvatsels twee giganten voorstelden, die onder den last der schaal, die zij droegen, schenen te bezwijken. Dit mengvat was, even als het altaar op het midden van de tafel, met bloemen omwonden. Evenzoo had men om elken beker een rozen- of myrtenkrans gevlochten. Voorts had men door het geheele vertrek, aan welks wit gepleisterde wanden vele lampen hingen, rozenbladen gestrooid.
Naauwelijks had men zich op de rustbanken neêrgelegd, of de blonde knapen traden binnen, bekransten de hoofden en omwonden de schouders der gasten met kransen van myrten en klimop en wieschen hunne voeten in zilveren bekkens. Terwijl de voorsnijder reeds het eerste gebraad van de tafel had genomen, om het naar den eisch der kunst te snijden, was de Sybariet nog altijd druk bezig met den knaap. Want, ofschoon hij reeds naar alle geurige specerijen van Arabië riekte, zoo liet hij zich toch door dezen letterlijk in rozen wikkelen. Nadat echter het eerste gerecht, bestaande uit tong met mostaardsous, was rond-
{==457==} {>>pagina-aanduiding<<}
gediend, vergat hij alle bijzaken en hield zich uitsluitend met het genot der kostelijke spijzen bezig. Rhodopis zat op een stoel aan het hooger einde van de tafel, nevens het mengvat, en leidde niet alleen het gesprek, maar zag tevens op de bediening der slaven toe.
Met zekeren trots overzag zij hare vrolijke gasten, en scheen zich met ieder in 't bijzonder bezig te houden. Nu eens vroeg zij den Delphier met belangstelling naar het resultaat zijner inzamclingen, dan verlangde zij van den Sybariet te weten of hij tevreden was over de gerechten van haren kok. Of wel zij luisterde naar Ibykos, die vertelde hoe Phrynichos van Athene de godsdienstige tooneelspelen van Thespis van Ikaria in 't maatschappelijk leven had ingevoerd, en hoe hij geheele geschiedenissen uit den voortijd liet opvoeren met verschillende sprekers.
Zij richtte zich tot den Spartaan en voegde hem toe, dat hij de eenige was, voor wien zij zich niet te verontschuldigen had over een al te eenvoudigen, maar wel over een al te weelderigen maaltijd. Wanneer hij eerlang eens wederkwam, zou haar slaaf Knakias, die, als een uitgeweken spartaansche heloot, zich beroemde dat hij er zeer knap in was, voor hem een kostelijke bloedsoep - bij deze woorden rilde de Sybariet over zijn gansche lijf - als een echten lacedaemonischen maaltijd, kunnen klaar maken.
Toen de gasten verzadigd waren, wieschen zij andermaal de handen. Daarna werd het tafelgereedschap opgeruimd, de grond schoongemaakt, en wijn met water in het mengvat gegoten. Eindelijk, nadat zij zich overtuigd had dat alles in orde was, richtte Rhodopis zich tot Phanes, die met de Mylesiërs in gesprek was en zeide:
‘Edele vriend! Wij hebben thans lang genoeg ons geduld in bedwang gehouden. Mij dunkt, nu rust de verplichting op u, om ons mede te deelen, welk een treurige zamenloop van omstandigheden u uit Aegypte en uit onzen kring dreigt weg te rukken. Gij kunt met een luchtig gemoed, dat de Goden u allen, Joniërs, als een overheerlijk geschenk bij de geboorte medegeven van ons en van dit land scheiden; - maar wij zullen lang met smart aan u denken; want ik ken geen grooter gemis, dan dat van een vriend, wiens trouw ons sedert jaren is gebleken. Sommigen onzer hebben ook al zoo lang aan den Nijl vertoefd, dat zij reeds een weinig van de onveranderlijkheid en

{==458==} {>>pagina-aanduiding<<}
bestendigheid der Aegyptenaars hebben overgenomen. Nu ja, gij glimlacht, maar ik weet wel dat gij, ofschoon gij reeds sedert langen tijd naar Hellas smacht, niet zonder weemoed van ons scheiden zult. Niet waar, gij geeft mij dit gewonnen. Nu, ik wist wel dat ik mij niet bedroog. Maar deel ons nu mede waarom gij Aegypte wilt verlaten, opdat wij overleggen mogen of er mogelijkheid bestaat uwe verbanning van het hof te doen herroepen, en u in ons belang hier te houden.
Een pijnlijke glimlach speelde om Phanes lippen, terwijl hij antwoordde: ‘Ik dank u, Rhodopis! voor uwe vleiende woorden. Het doet mij goed te hooren, dat ge bedroefd zijt over mijn aanstaand vertrek en dit zoo mogelijk nog verhinderen wilt. Gij zult echter mijn gelaat weldra vergeten voor honderd nieuwe aangezichten. Want hoewel ge sedert lang aan den Nijl hebt gewoond, zoo zijt ge toch, en daarvoor moogt ge de Goden danken, Griekin gebleven, met lijf en ziel. Ook ik ben een groot vriend van trouw, maar een even groot vijand van dwaasheden. En is er wel iemand onder u allen, die het verstandig kan achten, zich ontevreden te toonen over het noodlot? De aegyptische trouw is mijns erachtens geene deugd maar eene inbeelding. Menschen, die hunne dooden van eeuwen her tot heden toe bewaren, die zich eerder hun laatste stukje brood dan een beentje hunner voorvaders laten ontnemen, zijn niet trouw, maar dwaas. Kan ik er behagen in scheppen, degenen die mij 't liefst zijn bedroefd te zien? Zeker niet. Gij moet niet maanden lang en onder dagelijks herhaalde jammerklagten aan mij denken, gelijk de Aegyptenaars doen wanneer een vriend hen verlaat. Integendeel! wilt gij inderdaad den verren en voor altijd van u gescheiden vriend - want zoolang ik leef mag ik Aegypte niet weder betreden - nu en dan indachtig zijn, gedenk mijner dan met een glimlach en roep niet: Ach, waarom moest Phanes ons verlaten! maar spreek: wij willen zoo vrolijk zijn als Phanes was, toen hij nog in onzen kring verkeerde. Zóó zij het. Wanneer men over de dooden niet jammeren moet, dan is het nog veel dwazer zich aandoenlijk te maken over het afscheid van vrienden. Want de eersten zijn voor altijd weg, maar tot de laatsten zeggen wij, bij den laatsten handdruk, tot wederziens.’
Thans kon de Sybarict, die al lang ongeduldig was geworden, niet zwijgen, en riep op klagenden toon: ‘Begin toch eindelijk met uw verhaal, gij wangunstig schepsel! Ik

{==459==} {>>pagina-aanduiding<<}
kan geen druppel drinken, wanneer gij niet ophoudt over den dood te spreken. Ik ben zoo koud geworden, en ik voel mij altijd ziek, wanneer ik over....nu ja, wanneer ik hoor betoogen dat wij niet eeuwig leven!’ - Het geheele gezelschap barstte in gelach uit. Phanes echter begon te vertellen wat er met hem gebeurd was.
‘Ik woon te Saïs, gelijk gij weet, in het nieuwe slot; te Memphis echter werd mij, als overste der grieksche lijfwacht, die den koning begeleiden moet, waar hij ook heen trekt, in den linkervleugel van het eeuwenoude paleis een verblijf aangewezen. Sedert Psamtik den eerste resideerden de koningen te Saïs, daarom waren de andere vorstelijke verblijven inwendig een weinig verwaarloosd. Mijne woning was in der daad bijzonder gunstig gelegen, uitstekend ingericht en zou voortreffelijk geweest zijn, wanneer ik niet, terstond nadat ik hier mijn intrek had genomen, eene vreesselijke plaag had ontdekt. Bij dag, wanneer ik echter zelden 't huis was, liet mijne woning hoegenaamd niets te wenschen overig; bij nacht viel er echter aan geen slapen te denken, omdat duizenden ratten en muizen onder en tusschen de oude tapijten en rustbedden het vreesselijkste spektakel maakten. Reeds in den eersten nacht liep mij een onbeschaamde muis over het gezicht. Tegen deze bezoeking wist ik geen raad, tot dat ik ten laatste van een aegyptisch soldaat twee mooie groote katten kocht, die mij dan ook, na verloop van eenige weken, tamelijk wat rust bezorgden van mijne kwelgeesten. Gij zult allen weten dat, volgens een der lieve wetten van dit wonderlijk volk, welks beschaving en wijsheid gij, mijne mylesische vrienden niet genoeg kunt prijzen, de katten heilig zijn. Men bewijst aan deze viervoetige gelukskinderen goddelijke eer, even als aan zoo menig ander beest, en het ombrengen van zoo'n exemplaar wordt even streng gestraft, als de moord van een mensch.’
Rhodopis, die tot dus verre met een opgeruimd gelaat had geluisterd, scheen ernstiger te worden, toen zij bemerkte, dat Phanes' verbanning zamenhing met zijne verachting der heilige dieren. Zij wist hoevele offers, hoeveel menschenlevens dit bijgeloof der Aegyptenaren reeds gekost had. Nog kort geleden had koning Amasis zelf een ongelukkigen Samier, die een kat had dood gemaakt, niet kunnen redden uit de wraakgierige handen van het verwoede volk.

{==460==} {>>pagina-aanduiding<<}

‘Alles ging goed,’ vertelde de overste verder, ‘toen wij, twee jaren geleden, Memphis verlieten. Ik had het kattenpaar toevertrouwd aan de verzorging van een aegyptischen bediende van het paleis, begrijpende dat deze beesten voor 't vervolg mijne woning zuiver zouden houden van het ongedierte, dat zij den dood gezworen hebben. Ja, ik begon zelfs deze schepseltjes, die zoo goed waren geweest mij van dien muizenplaag te verlossen, eenigermate te vereeren. In het vorig jaar werd Amasis ziek, vóór dat het hof naar Memphis kon trekken. Wij bleven dus te Saïs. Eindelijk, zoo wat zes weken geleden, gingen wij op reis naar de pyramidenstad. Ik betrok mijn gewezen kwartier, en zag er zelfs geen schaduw van een muizenstaart meer. In plaats van ratten wemelden echter mijne vertrekken van eene andere diersoort, waarop ik even weinig gesteld was als op zijne voorgangers. Het kattenpaar was namelijk gedurende mijne tweejarige afwezigheid tot vier-en-twintig aangegroeid. Ik probeerde of ik dat gebroed van oude en jonge katers, van allerlei kleur, verdrijven kon. Doch het lukte mij niet. En elken nacht werd ik in mijn slaap gestoord door de afgrijselijke koorzangen van deze viervoetige schepsels, door het krijgsgeschreeuw van katten en de minneliederen van katers.
Jaarlijks, op het feest van Bubastis, is het geoorloofd alle overtollige muizenvangers van de hand te doen in den tempel van de godin met den kattenkop Pacht, waar ze dan verpleegd en, zooals ik gis, uit den weg geruimd worden, als ze al te sterk vermenigvuldigen. De priesters van dezen tempel zijn spitsboeven. Helaas! de groote optocht naar genoemd heiligdom viel niet in den tijd van ons verblijf bij de pyramiden. Ik kon het echter met dat leger van kwelgeesten niet langer uithouden. Weshalve ik besloot, toen mij twee kattenmoeders op nieuw met een dozijn gezonde en welgeschapene nakomelingen hadden vereerd, deze ten minste op te ruimen. Mijn oude slaaf Mus, reeds door zijn naam een geboren vijand van katers, kreeg in last, die jonge dingen van kant te maken, ze vervolgens in een zak te stoppen en dezen in den Nijl te werpen. Wij konden er niet buiten de dieren eerst te dooden, want anders zou het miauwen der jonge katers aan de bewaarders van het slot verraden hebben, wat er in den zak was. Toen het donker werd begaf zich de arme Mus met zijn bedenkelijken last, door het Hathorbosch op weg naar den Nijl. Doch de

{==461==} {>>pagina-aanduiding<<}
Aegyptische bedienden van het slot, die gewoon waren mijne lieve diertjes te voederen, hadden opgemerkt, dat men de nesten van twee katten had weggenomen, en ons gansche plan doorzien.
Mijn slaaf ging zeer bedaard door de groote sphinxenallée langs den tempel van Ptah voorbij, terwijl hij den zak onder zijn mantel had verborgen. In het heilige woud bemerkte hij reeds dat men hem volgde. Hij lette er echter niet verder op en zette zijn weg voort, volkomen gerust dat alles goed ging, toen het zijne aandacht trok dat de lieden, die hem op de hielen zaten, bij den tempel van Ptah bleven staan, en zich daar onderhielden met de priesters. Eindelijk had hij den oever bereikt. Daar hoorde hij dat men hem riep, dat vele menschen hem haastig achterop kwamen. Tegelijk snorde er een slingersteen vlak langs zijn hoofd. Mus begreep ten volle welk gevaar hem dreigde. Uit al zijn magt snelde hij verder tot aan de boorden van den Nijl. Daar gekomen wierp hij den zak een eind ver in den vloed, en bleef toen op den oever staan, met een kloppend hart, hoewel hij zich overtuigd hield, dat niemand zijn schuld bewijzen kon. Eenige oogenblikken later was hij door meer dan honderd tempeldienaars omringd.
De opperpriester van Ptah, Pthahotep, mijn oude vijand, had het niet beneden zich geacht in eigen persoon de vervolgers te vergezellen. Vele van dezen, en onder hen de verraderlijke bedienden van het paleis, waren terstond te water gegaan, en vonden tot ons ongeluk den zak met de twaalf lijken, die onverlet was blijven hangen in het papyrusriet en de boonenranken aan den kant. Voor het oog van den opperpriester, een schaar van tempeldienaars, en ten minste een duizend inwoners van Memphis, die inmiddels waren toegestroomd, werd de vreesselijke katoenen sarkophaag geopend. Toen men zijn noodlottigen inhoud bespeurde, ging er zulk een ontzettend gehuil, zulk een geweldige wraakkreet op, dat ik het tot bij 't paleis hooren kon. De verbolgen menigte viel in wilde razernij op mijn armen dienaar aan, smeet hem op den grond, trapte hem met de voeten, en zou hem op de plaats zelve vermoord hebben - als de machtige opperpriester niet op gebiedenden toon halt geroepen en bevolen had, den vreesselijk toegetakelden misdadiger in de gevangenis te zetten, met het plan om mij, als den eigenlijken ontwerper van dit gruwelstuk, mede in 't verderf te slepen.
Een half uur later werd ook ik achter slot gezet.

{==462==} {>>pagina-aanduiding<<}

Mijn oude Mus nam alle verantwoordelijkheid van het misdrijf op zich, totdat de opperpriester hem door stokslagen de bekentenis afdwong, dat ik hem bevolen had de katten om hals te brengen, dat hij echter, als een trouwe dienstknecht, mijne bevelen had moeten volgen.
Het opperste gerechtshof, tegen welks uitspraken de koning zelfs niets vermag, is samengesteld uit priesters van Memphis, Heliopolis en Thebe. Gij kunt derhalve wel denken, dat men den ongelukkigen Mus, zoowel als mijn persoontje, zonder omwegen ter dood veroordeelde; den slaaf om twee hoofdmisdaden: vooreerst wegens den moord aan heilige dieren gepleegd, ten andere dewijl hij den heiligen Nijl twaalf malen verontreinigd had door hunne lijken; en mij, den Griek, omdat ik de oorzaak was van dezen vier-en-twintigvoudigen euveldaad, gelijk zij 't geliefden te noemen. Mus onderging zijn straf nog op dienzelfden dag. Drukke de aarde hem zacht! In mijne herinnering zal hij blijven voorleven, niet als mijn slaaf, maar als mijn vriend en weldoener! In tegenwoordigheid van zijn lijk werd ook mij het doodvonnis aangekondigd, en ik bereidde mij al voor op de lange reis naar de onderwereld, toen de koning liet bevelen, dat de voltrekking van mijn vonnis moest worden uitgesteld.
Ik werd dus op nieuw in mijne gevangenis opgesloten.
Een taxiarch uit Arkadië, die onder mijne bewakers was, deelde mij mede, dat al de grieksche officieren der lijfwacht en een massa soldaten, allen te samen meer dan vierduizend man, gedreigd hadden hun congé te nemen, wanneer men mij, hun overste, geen genade wilde schenken. Toen het duister was geworden, werd ik voor den koning gebragt, die mij zeer vriendelijk ontving. Hij zelf bevestigde wat de taxiarch mij had verteld, en gaf zijn leedwezen te kennen over het verlies van een overste, waaraan hij zoozeer gehecht was. Wat mij betreft, ik wil gaarne bekennen, dat ik op Amasis niet boos ben, ja dat ik zelfs medelijden heb met hem, den machtigen koning. Ge hadt eens moeten hooren hoe hij zich er over beklaagde, dat hij in geen zijner handelingen vrij was, dat zelfs bij zijne persoonlijke aangelegenheden de priesters hem overal in den weg stonden, of met hunnen invloed bedreigden. Hing het alleen van hem af, hij zou mij, den vreemdeling, gaarne de overtreding vergeven van eene wet, waarvan ik de waarde niet vatten kon, die ik daarom, hoewel dan ten onregte, voor bespottelijk bijgeloof moest houden. Uit

{==463==} {>>pagina-aanduiding<<}
vrees voor de priesters durfde hij mij echter niet ongestraft laten. Verbanning uit Aegypte, dat was de zachtste boete, die hij mij opleggen kon. “Gij weet niet,” met deze woorden besloot hij zijn klagt, “wat ik den priesters al inwilligen moet, om genade voor u te erlangen. Want het opperste geregtshof is zelfs van mij, den koning, onafhankelijk.”
“Ik kreeg derhalve mijn ontslag, nadat ik met een duren eed had moeten belooven Memphis nog dienzelfden dag en Aegypte uiterlijk binnen drie weken te zullen verlaten. Aan den ingang van het paleis ontmoette ik Psamtik, den kroonprins, die mij reeds lang vervolgt om eene leelijke geschiedenis, waarvan ik echter niet spreken mag. Gij kent haar, Rhodopis. Ik zeide hem vaarwel, maar hij keerde mij den rug toe, terwijl hij mij toesnauwde: “Ook ditmaal, Athener! zijt gij den dans ontsprongen, maar aan mijne wraak zijt ge daarom nog niet ontkomen! Ik zal u wel weten te vinden, waarheen ge ook uw schreden rigt.” Dat zal de vraag zijn!” gaf ik hem tot bescheid. Ik pakte nu mijn boeltje in een boot, en voer naar Naukratis, waar het goed geluk mij een ouden gastvriend, Aristomachos van Sparta, deed ontmoeten, die thans hoogstwaarschijnlijk tot mijn opvolger benoemd zal worden, omdat hij vroeger bevelhebber der troepen op Kypros is geweest. Het zou mij genoegen doen, zulk een voortreffelijk man als hij is mijn plaats te zien vervangen, wanneer ik niet rede had om te vreezen, dat zijne uitstekende verdiensten de door mij bewezen diensten nog geringer zullen doen schijnen, dan ze toch inderdaad geweest zijn.’
Hier viel Aristomachos den Athener in de reden en riep: ‘Al lofs genoeg, vriend Phanes! Spartaansche tongen zijn zoo buigzaam niet. Maar wanneer ge mij noodig hebt wil ik u met daden een antwoord geven, dat den spijker op den kop slaat.’
Rhodopis zag beide mannen met een welgevallig lachje aan. Daarop reikte zij aan ieder van hen de hand en zeide: ‘Met dit al, mijn arme Phanes! heb ik uit uw verhaal begrepen, dat gij onmogelijk langer in dit land kunt blijven. Ik zal u niet berispen over uwe lichtzinnigheid. Maar ge hadt kunnen berekenen, dat ge u om een weinig beteekenende zaak aan groote gevaren blootsteldet. Een wijs en waarlijk kloekmoedig man onderneemt een waagstuk alleen dan, wanneer het voordeel en de schade, die er uit voortkomen kunnen, ten minste gelijk staan. Roekeloosheid is even verkeerd als lafheid, ofschoon dan

{==464==} {>>pagina-aanduiding<<}
ook niet zoo zeer te misprijzen. Want terwijl beide ons nadeel aanbrengen, is toch de laatste alleen onteerend.
Ditmaal had uwe onnadenkendheid u bijna het leven gekost, een leven, dat velen dierbaar is, en dat ge voor een beter doel hebt te sparen, dan om het te laten bezwijken onder de slagen der domheid. Wij kunnen geene enkele poging wagen om u hier bij ons te houden, want het zou voor u toch niet baten en ons welligt schaden. In uwe plaats zal voortaan deze edele Spartaan, als overste der helleensche troepen, onze natie bij het hof vertegenwoordigen, om haar te beveiligen voor de aanvallen der priesters en haar bij voortduring in de gunst des konings aan te bevelen. Ik heb uwe hand gegrepen, Aristomachos! en zal die niet loslaten vóór gij ons beloofd hebt, ook den minsten Griek, voor zooveel dit in uw vermogen is, voor den overmoed der Aegyptenaren te zullen vrijwaren, gelijk Phanes tot hiertoe deed, en eerder uwe betrekking te zullen prijs geven, dan het kleinste onregt, een Griek aangedaan, straffeloos te laten geschieden. Wij zijn maar weinige duizenden onder zoovele millioenen ons vijandige menschen. Maar wij zijn sterk door onzen moed en moeten trachten door eendracht magtig te blijven. Tot heden hebben de Grieken in Aegypte zich als regtgeaarde broeders gedragen. Eén offerde zich voor allen, en allen gaven zich ten offer voor één. En juist in deze eenheid was onze kracht, zij zal ook in 't vervolg ons machtig doen zijn. Ach, dat we in staat waren om aan het moederland en zijne koloniën dezelfde eenheid te schenken. Indien alle volksstammen van onzen geboortegrond hunne dorische, jonische en aeolische afkomst vergaten, zich met den eenigen eerenaam van Hellenen tevreden stelden en als kinderen van hetzelfde huis, als schapen van dezelfde kudde leven wilden - waarlijk, de gansche wereld zou niets tegen ons vermogen en Hellas zou door alle natiën als de koningin der aarde worden erkend.’
De oogen der oude matrone waren vol vuur bij het spreken dezer woorden. De Spartaan drukte haar inmiddels de hand met buitengewone heftigheid, hij stampte met zijn houten been op den grond en riep: ‘Bij Zeus Lakedaemonios! ik zal zorg dragen dat den Hellenen geen haar wordt gekrenkt. Doch gij, Rhodopis, zijt waardig eene Spartaansche te heeten!’
‘En eene Atheensche!’ riep Phanes.
‘Eene Jonische!’ verbeterden de Mylesiers.

{==465==} {>>pagina-aanduiding<<}

‘De dochter van een geomoor van Samos!’ sprak de beeldhouwer.
‘Maar ik ben meer dan dit alles!’ riep de edele vrouw in geestvervoering, ‘ik ben meer, veel meer; - ik ben eene Helleensche!’
Allen werden meêgesleept, zelfs de Syriër en de Jood. De Sybariet alleen liet zich niet storen in zijne rust en sprak met een vollen mond, zoodat men hem naauwelijks verstaan kon: ‘Gij zoudt ook waardig zijn om eene Sybaritische te heeten, want uw rundergebraad is het beste, dat ik sedert mijn vertrek uit Italië geproefd heb, en uw wijn van Anthylla smaakt mij ten minste even goed als dien van den Vesuvius of van Chios.’
Allen schoten in den lach, alleen de Spartaan wierp den smulpaap een blik van toorn en verachting toe.
‘Weest allen gegroet!’ riep op eens eene ons nog onbekende zware stem door het geopende venster.
‘Wees gegroet!’ antwoordde het geheele gezelschap, vragende en gissende, wie toch deze late gast mocht zijn.
Maar de onbekende liet zich niet lang wachten, want eer de Sybariet den tijd had eene nieuwe teug wijns zorgvuldig tusschen tong en gehemelte te proeven, stond reeds een stevig mager man, van omstreeks zestig jaren, met een langwerpig, fijn besneden, geestig gelaat, Kallias namelijk, de zoon van Phoenippos van Athene, nevens Rhodopis. Hij was een der vermogendste van de atheensche ballingen. Tweemalen had hij de bezittingen van Peisistratos van den staat gekocht, maar tweemalen had hij ze ook weder, bij diens terugkeer, verloren. Met heldere en verstandige oogen zag de late gast den kring zijner bekenden rond en riep, nadat hij met allen een vriendelijken groet had gewisseld:
‘Wanneer gij heden mijn komst niet bijzonder hoog aanschrijft, dan beweer ik dat er geen dankbaarheid meer in de wereld is.’
‘Wij hebben u al lang gewacht’, hernam een der Mylesiërs. ‘Gij zijt de eerste die ons tijding kunt brengen van den afloop der olympische spelen.’
‘En wij konden geen beter berigtgever verlangen, dan een overwinnaar van weleer,’ voegde Rhodopis er bij.
‘Kom, neem plaats,’ riep Phanes ongeduldig, ‘en vertel ons kort en bondig wat gij weet, vriend Kallias!’
‘Zoo aanstonds, mijn waarde landgenoot!’ hervatte deze ‘Het is al vrij lang geleden sedert ik Olympia heb verlaten en

{==466==} {>>pagina-aanduiding<<}
te Kenchreae scheep ben gegaan op een samisch schip van vijftig roeiers, het beste van alle vaartuigen, die tot hiertoe van stapel liepen. Het verwondert mij niet dat nog geen enkele Griek voor mij te Naukratis is binnen geloopen, want wij hadden geweldige stormen door te staan. En wij zouden het er niet levend hebben afgebracht, wanneer deze samische zeekasteelen met hunne stevige kielen, met hunne ibissnavels van voren en vischstaarten van achteren, niet zoo voortreffelijk gebouwd en bemand waren. De anderen die terugkeerden zijn, de hemel weet waarheen, verstrooid geraakt. Wij konden ons nog in de haven van Samos bergen, en, na een oponthoud van tien dagen, weder uitloopen. Toen wij ten lange leste heden in den vroegen morgen den mond van den Nijl waren ingezeild, wierp ik mij terstond in mijn boot en werd door Boreas (Noordewind), die mij ten minste bij het einde van de reis wilde toonen, dat hij zijn ouden Kallias nog altijd liefhad, met zulk een vaart voortgestuwd, dat ik reeds weinige oogenblikken geleden deze vriendelijkste aller woningen mocht aanschouwen. Ik zag de vaan in de avondkoelte fladderen, zag de open vensters verlicht, en was nog een oogenblik met mij zelven in strijd of ik al dan niet zou binnengaan. Maar Rhodopis! ik kon uwe tooverkracht onmogelijk weêrstaan en zou bovendien gebersten zijn van al de nieuwtjes, die ik nog altijd bij mij heb, zonder ze aan iemand te hebben kunnen vertellen, indien ik niet voet aan wal had gezet - ten einde u, onder het genot van een stuk gebraad en een beker wijn, dingen mede te deelen, waarvan gij niet hebt kunnen droomen.’
Kallias ging zeer gemakkelijk op een matras liggen. Alvorens hij zijne nieuwtjes begon uittekramen overhandigde hij Rhodopis een prachtigen gouden armband, in de gedaante van een slang, welken hij te Samos, in de werkplaats van denzelfden Theodoros, die hier met hem aan tafel zat, gekocht had.
‘Dit heb ik voor u meêgebragt’ zeide hij, het woord richtende tot de oude vrouw, die uiterst voldaan was over zijn geschenk. ‘Voor u, vriend Phanes!’ vervolgde hij, ‘heb ik echter nog wat beters. Raad eens wie in het wagenmennen met het vierspan den prijs gewonnen heeft?’
‘Een Athener?’ vroeg Phanes, terwijl zijne wangen van vreugde begonnen te gloeien. Want schoon het geheele volk zich elke overwinning toeeigende door een Griek te Olympia behaald, voor den burger was toch de olympische olijftak de hoogste eer, en

{==467==} {>>pagina-aanduiding<<}
het grootste geluk, hetwelk een Helleen, ja een geheelen griekschen stam ten deel kon vallen.
‘Juist geraden, Phanes!’ riep de overbrenger dezer blijde tijding, ‘een Athener heeft de eerste van alle prijzen gewonnen. En ik zal u nog meer zeggen, uw neef Kimon, de zoon van Kypselos, de broeder van denzelfden Miltiades, die ons negen Olympiaden geleden dezelfde eer deed verwerven, was het, die met dezelfde paarden, die hem bij het vorige feest den prijs bezorgden, ten tweede male den triomf behaalde. Waarlijk de Philaïden verduisteren steeds meer den roem der Alkmaeoniden! Voelt ge thans uw borst niet zwellen, Phanes, zijt ge niet trots op den roem van uw geslacht?
Buiten zich zelven van verrukking was de aangesprokene opgestaan, en hij scheen op eens wel een hoofd langer geworden te zijn. In trotsche houding, en zich in dit oogenblik geheel bewust van zijne waardigheid, reikte hij zijn landgenoot de hand. Deze viel hem om den hals en ging voort:
‘Ja wij hebben regt er trotsch op te zijn, en ons gelukkig te voelen, Phanes. Gij vooral moogt u verblijden. Want nadat de kamprechters eenstemmig aan Kimon den prijs hadden toegekend, liet deze den tyran Peisistratos door de herauten als eigenaar van dit onschatbaar vierspan, en dus als overwinnaar uitroepen. Peisistratos liet daarop terstond verkondigen, dat uw geslacht in Athene terug mocht keeren, en derhalve is de ure waarnaar gij zoolang gewacht hebt, de ure waarin gij den geliefden grond weder betreden zult, ook voor u niet verre meer.’
Bij deze woorden verdween de blos der vreugde van de wangen des oversten, en de zelfbewuste trots zijner blikken ging over in toorn toen hij uitriep:
‘Onzinnige Kallias! Ik zou mij verblijden? Ik kan van spijt mijne tranen nauwelijks weêrhouden, wanneer ik bedenk dat een afstammeling van Ajax zijn welverdienden roem zoo smadelijk heeft neêrgelegd aan de voeten van een geweldenaar. Ik zou naar mijn vaderland wederkeeren? Ha! ik zweer u bij de godin Athene, bij vader Zeus en Apollo, dat ik liever in den vreemde van honger wil sterven, dan dat ik een voet zou zetten op mijn geboortegrond, zoolang dat vaderland zucht onder de slavenketenen van Peisistratos. Ik ben zoo vrij als een vogel in de lucht, nu ik uit de dienst van Amasis ontslagen ben; maar liever werd ik in een vreemd land de slaaf van een boer, dan in het land mijner

{==468==} {>>pagina-aanduiding<<}
geboorte de eerste dienaar van Peisistratos. Aan ons, aan den adel, komt de heerschappij over Athene toe. Doch Kimon heeft de tyrannie gehuldigd, toen hij zijn overwinnaarskroon voor Peisistratos nederlag, en zich zelven als slaaf gebrandmerkt. Wat mij aangaat, ik bekommer mij bitter weinig over de genade van een overweldiger, dat zal ik Kimon zelf doen weten. Ja, ik wil een balling blijven, tot dat mijn vaderland weder vrij zal zijn, en adel en volk op nieuw zich zelven zullen regeeren, zich zelven de wetten zullen voorschrijven! Phanes huldigt den verdrukker nooit, al zouden ook alle Philaïden en Alkmaeoniden, al zou zich ook uw geslacht, Kallias, de rijke Daduchen, voor Peisistratos in het stof krommen.’
Met vlammenden blik overzag de Athener de vergadering. Maar ook de oude Kallias monsterde met zekere zelfvoldoening den kring der gasten. Het was alsof hij ieder wilde toeroepen: ‘Ziet, vrienden, zulke mannen worden in mijn roemrijk vaderland geboren!’ Hij vatte op nieuw de hand van Phanes en sprak:
‘Ook ik, mijn vriend, haat niet minder dan gij, den geweldenaar. Maar ik heb ingezien, dat de macht der tyrannen, zoolang Peisistratos leeft, niet omvergeworpen kan worden. In Lygdamis van Naxos en Polykrates van Samos heeft hij bondgenooten, waartegen wij niets vermogen. Doch gevaarlijker nog dan deze twee zijn voor onze vrijheid de gematigdheid en omzichtigheid van Peisistratos zelven. Met schrik en verbazing heb ik gedurende mijn laatste verblijf in Hellas opgemerkt, hoe de volksmenigte te Athene den verdrukker als een vader lief heeft. Ondanks zijne magt houdt hij de staatsinstellingen van Solon in eere. Hij versiert de stad met prachtige gebouwen. De nieuwe tempel van Zeus, die door Kallaeschros, Antistates en Porinos, - mannen die gij, Theodoros, zeker zult kennen - uit het schoonste marmer wordt opgetrokken, zal alle tegenwoordige bouwwerken der Hellenen verre overtreffen. Hij weet kunstenaars en dichters van allerlei soort naar Athene te lokken. Hij laat de gezangen van Homerus afschrijven en de spreuken van Musaeus en Onomakritos opteekenen en verzamelen. Hij legt nieuwe wegen aan en stelt nieuwe feesten in. De handel bloeit onder zijn bestuur en het volk is zeer tevreden, ondanks de belastingen die het heeft op te brengen. Maar wat is het volk? Een gemeene hoop, die als de muggen aanvliegt op al wat blinkt, en al zengt het ook de vleugels, om de kaars blijft fladderen, zoo lang deze brandt. Laat het licht

{==469==} {>>pagina-aanduiding<<}
van Peisistratos eens uitgaan, Phanes! en ik zweer u dat de wufte menigte den terugkeerenden adel, het nieuwe licht, zal tegensnellen, gelijk het tot dusverre gewoon was den tyran na te loopen. - Geef mij nog eenmaal uw hand, gij echte zoon van Ajax!
Maar ik ben u, mijne vrienden nog menig nieuwtje schuldig. In het rennen met den wagen overwon dus Kimon, die aan Peisistratos zijn olijftak schonk. Nimmer zag ik schooner paarden dan de zijne. Ook Arkesilaos van Kyrene, Kleosthenes van Epidamnos, Aster van Sybaris, Hekataeos van Mylete en vele anderen hadden voortreffelijke spannen naar Olympia gezonden. Over het algemeen waren de spelen ditmaal buitengewoon schitterend. Geheel Hellas had afgezanten gezonden. Rhoda, de stad der Ardeaten in het verre Iberië, het rijke Tartessus, Sinope in het afgelegen Oosten aan de kust van de Zwarte Zee, kortom elke stam, die zich beroemt op helleensche afkomst, was uitstekend vertegenwoordigd. De Sybarieten zonden gezanten die uitblonken door hunne kostbare kleeding; de Spartanen daarentegen eenvoudige mannen, maar schoon als Achilles en sterk als Herakles. De Atheners onderscheidden zich door de buigzaamheid hunner leden, door hunne vlugheid en bevalligheid. Aan het hoofd der Krotoniaten stond Milon, de sterkste man die ooit geboren werd. De samische en mylesische feestgenooten wedijverden in pracht en uitwendigen glans met de Korinthiërs en Mytileners. De bloem der helleensche jongelingen was hier bijeen, en op de plaatsen voor de toeschouwers zaten, nevens mannen van elken leeftijd, van alle standen en uit allerlei volken, vele schoone jonkvrouwen, die opzettelijk uit Sparta naar Olympia waren gekomen, om door hare toejuichingen de spelen der mannen op te luisteren. Aan gene zijde van den Alpheos was het geoorloofd markt te houden. Daar kon men kooplieden zien uit alle landen der wereld. Hellenen, Karchedoniërs, Lydiers, Phrygiërs en schagcherende Phoeniciërs uit Palaestina deden groote zaken, of boden hunne waren aan in kramen en onder tenten. Hoe zal ik u eene schildering geven van het gewoel en gekrioel der menigte; van de koorzangen die door de lucht weêrgalmden; van de rookende feesthekatomben; van de bonte mengeling van
kleederdrachten; van de kostbare wagens en paarden; van het gewirwar van al die verschillende dialekten; van de blijde ontmoetingen van oude vrienden, die elkaâr hier weder-
{==470==} {>>pagina-aanduiding<<}
zagen na jaren lange scheiding; van den glans der feestgezanten; van het gewemel van toeschouwers en kooplieden; van de spanning over den afloop der spelen, van het heerlijke schouwspel, dat de met toeschouwers opgepropte ruimte aanbood; van het eindeloos gejubel zoodra er een zegepraal beslist was; van de plechtige overgave van den olijftak, dien een knaap uit Elis, wiens beide ouders nog in leven moesten zijn, met het gouden mes afsneed, van den heiligen olijfboom in den Altis, door Herakles zelf voor vele eeuwen geplant? Hoe zal ik u ten laatste het gejuich beschrijven, dat geen einde scheen te zullen nemen, dat als de rollende donder door het stadion weerklonk, toen Milon van Kroton verscheen en zijn eigen standbeeld, door Dameas van metaal gegoten, op de schouders droeg, het geheele stadion door tot in den Altis, zonder dat zelfs zijne knieën knikten? Zulk een wicht van metaal zou een stier ter aarde hebben doen zinken. Doch Milo droeg deze ontzaggelijke massa, gelijk eene lakedaemonische baker een knaapje draagt.’
De schoonste kransen, ná dien van Kimon, vielen aan een paar broeders uit Sparta ten deel, aan Lysander en Maron, zonen van Aristomachos. Maron overwon in den wedloop. Lysander echter trad, onder het gejubel aller aanwezigen, tegen Milon, den nog onverwonnene, in het worstelperk. Milon was grooter en sterker dan de Spartaan, wiens lichaamsbouw op dien van een Apollo geleek, en wiens jeugdig voorkomen overtuigend bewees, dat hij ter nauwernood de kinderschoenen was ontwassen.
‘Inderdaad schoon in hunne naaktheid, glanzend van de gele olie, waarmede ze waren ingewreven, stonden ze tegenover elkaar, die jongeling en die man, een panther en een leeuw gelijk, die zich ten kamp toerusten. Voor dat zij op elkander toeliepen, hief de jonge Lysander de handen ten hemel, om de Goden te bezweren, onder den uitroep: “Voor mijn vader, mijne eer, en den roem - der Spartanen! De Krotoniaat meesmuilde echter over den jongen man, en lachte als een lekkerbek, voor hij zich er toe zet om den schaal van een kreeft te breken.”
Nu ving de worsteling aan. Een tijd lang konden ze geen van beiden elkander beet krijgen. Uit al zijn macht, ja met onweêrstaanbaar geweld greep de Krotoniaat naar zijn tegenstander, die als een slang wist te ontkomen aan de schrikkelijke grepen van zijne athletische handen, die als een tang zich vast

{==471==} {>>pagina-aanduiding<<}
klemden. Lang hield, na elken aanval, de worsteling aan, waarvan de gansche vergadering zwijgend en met ingehouden adem getuige was. Men hoorde niets dan het steunen der worstelaars en het gezang der vogelen in het woud van den Altis. Eindelijk - eindelijk was het den jongeling gelukt door een meesterlijken greep, zoo als ik er nooit een zag, zich aan zijne tegenpartij vast te klemmen. Een poos lang spande Milon te vergeefs al zijne krachten in, om zich aan de stevige armen van den jongeling te ontworstelen. Het zand van het stadion werd rijkelijk gedrenkt door het zweet van dezen reuzenarbeid.
Naarmate de spanning der toeschouwers hooger klom, vermeerderde nog de stilte, werden de aanmoedigingskreten zeldzamer en hoorde men luider het steunen der beide worstelaars. Ten laatste ontzonken den jongeling de krachten. Op eenmaal werd hij door duizenden stemmen bemoedigd. Daarop verzamelde hij nog eens, met schier bovenmenschelijke inspanning, zijne laatste krachten, nog eens beproefde hij den Krotoniaat ter aarde te werpen. Maar deze had partij getrokken van de oogenblikkelijke afmatting zijner tegenpartij en hield hem thans, terwijl hij met onweêrstaanbaar geweld zijne armen om hem sloeg, tegen zijne borst gedrukt. Daar golfde een dikke zwarte stroom van bloed over de fijne lippen van den jongeling, die ontzield ter aarde zonk uit de vermoeide armen van den reus. Demokedes, de beroemdste arts van onzen tijd, - gij Samiers zult hem kennen van het hof van Polykrates - snelde toe, maar de kunst kon den gelukkige niet meer baten, want hij was dood.
Milon moest van den krans afstand doen. De roem van dezen jongeling zal echter door geheel Hellas worden bezongen. Ik zelf zou veel liever gestorven willen zijn als Lysander, de zoon van Aristomachos, dan leven als Kallias, die in den vreemde oud wordt, zonder iets te kunnen uitrichten. Geheel Griekenland, door zijne uitstekendste mannen vertegenwoordigd, droeg den jongeling ten grave, en zijne eerzuil zal in den Altis nevens die van Milon uit Kroton en van Praxidamas van Aegina worden opgerigt. Eindelijk verkondigden de herauten de uitspraak der kamprechters: Sparta zou voor den gestorvene den krans der overwinning ontvangen, want niet Milon, maar de dood had den edelen Lysander doen bezwijken. Wie echter na een strijd, die twee volle uren geduurd had, en dat met den sterksten van alle Grieken, onoverwonnen was gebleven, die had de olijftak wel verdiend.’

{==472==} {>>pagina-aanduiding<<}

Kallias zweeg een oogenblik. De levendige man had aan de aanwezigen niet gedacht, terwijl hij een tafereel ophing van gebeurtenissen, die aan elken Griek zoo dierbaar waren, en hem 't hart warmer deden kloppen. Voor zich uit starende had hij het beeld dier worsteling voor zijne oogen laten voorbijgaan. Thans zag hij rond, en ontwaarde tot zijne verbazing, dat de grijze man met het houten been, dien hij wel had opgemerkt hoewel zonder hem te kennen, zijn gelaat met de handen bedekte en heete tranen weende. Aan zijne rechterzijde stond Rhodopis, aan zijne linker Phanes, alle overige gasten zagen naar den Spartaan, als ware hij de held van Kallias' verhaal geweest. De slimme Athener vatte aanstonds, dat deze grijsaard in zeer nauwe betrekking stond tot een den olympische overwinnaars. Toen hij echter vernam dat Aristomachos de vader was van dat spartaansche broederpaar, dat met zooveel roem werd gekroond, welks schoone gestalte nog altijd, als eene verschijning uit de godenwereld, voor zijne verbeelding zweefde, toen zag ook hij met afgunstige bewondering op den snikkenden ouden man en een traan parelde er in zijn oog, zonder dat hij dien zocht weg te pinken. Te dier tijd weenden de mannen, zoo vaak zij verlichting hoopten te vinden in den balsem der tranen. In toorn, onder buitengewone vreugde of zielesmart zien wij de sterkste helden weenen. Daarentegen liet zich de spartaansche knaap aan het altaar van Artemis Orthia pijnigen, ja menigmaal doodgeeselen, zonder eene enkele klacht te uiten, om van de mannen geprezen te worden.
Gedurende eenige oogenblikken zwegen de gasten uit eerbied voor de ontroering van den grijsaard. Eindelijk verbrak Jesua, de Israëliet, het stilzwijgen, en zeide in gebroken grieksch:
‘Ween maar goed uit, spartaansche man! Ik weet wat het zegt een zoon te verliezen. Heb ik niet voor elf jaren een edclen knaap in het graf moeten zien wegzinken, in een vreemd land, aan de wateren van Babylon, waar mijn volk in ballingschap smachtte? Had het lieve kind nog maar één jaartje geleefd, zoo zou het in Kanaän gestorven zijn, en we hadden het kunnen bijzetten in het graf zijner voorvaderen. Maar Kyros de Pers, - Jehovah zegene zijn nageslacht, - heeft ons een jaar te laat bevrijd, en ik beween nu dubbel dat kind mijns harten, omdat zijn graf werd gegraven in het land der vijanden Israëls. Is er wel iets treuriger dan te zien hoe onze kinderen, de grootste schat dien

{==473==} {>>pagina-aanduiding<<}
wij bezitten, vóór ons ten grave dalen? En, - Jehovah zij mij genadig! - zulk een voortreffelijk kind als uw zoon geweest is, te verliezen, wanneer hij juist een beroemd man staat te worden, dat moet wel de grootste smart zijn van alle smarten.’
De Spartaan nam zijne handen weg van zijn streng gelaat en zeide, glimlachende onder zijne tranen: ‘Gij vergist u, Phoenicier, ik ween van vreugde, niet van smart, en gaarne had ik ook mijn tweeden zoon verloren, wanneer hij gestorven ware als mijn Lysander.
De Israëliet schrikte van deze goddelooze belijdenis en schudde afkeurend het hoofd. De aanwezige Hellenen echter overlaadden den benijdenswaardigen grijsaard met gelukwenschen. Deze scheen van zaligheid vele jaren jonger geworden te zijn en riep Rhodopis toe: ‘Waarlijk, vriendin! uw huis is voor mij rijk gezegend; want sedert ik het betrad, is dit het tweede geschenk der goden, hetwelk mij hier ten deel valt!’
‘En wat was het eerste?’ vroeg de matrone.
‘Een gunstig orakel’, antwoordde Aristomachos.
‘Gij vergeet het derde,’ riep Phanes, ‘want heden hebben de Goden u Rhodopis leeren kennen. Maar wat is er van dat orakel?’
‘Mag ik 't aan de vrienden mededeelen?’ vroeg de Delphier.
Aristomachos knikte toestemmend, en Phryxos las andermaal het antwoord der Pythia:

Als van 't gebergt een ruiterschaar komt dalen 
In 't vlakke veld, door zwalpend nat bevrucht, 
Dan laaft zich, moê van 't vreugdloos ommedwalen, 
De balling weêr aan vaderlandsche lucht 
En van de vijf mag hij in 't eind verwerven 
Wat hij zoo vaak, met rouw in 't hart, moest derven. 

Nauwelijks had Phryxos het laatste woord gelezen of Kallias, de Athener, sprong juichend op en riep uit: ‘Het vierde geschenk der goden zult gij thans in dit huis van mij ontvangen. Weet dan, dat ik de nieuwstijding, die het meest uwe verbazing zal wekken, tot het laatste heb bewaard: De Persen komen naar Aegypte.’
Geen der gasten, de Sybariet alleen uitgezonderd, bleef nu op zijne plaats en Kallias werd bestormd met een stortvloed van vragen. ‘Weest bedaard, houdt toch uw gemak, vrienden!’ riep hij ten laatste, ‘laat mij alles geregeld vertellen, anders kom ik heden niet klaar. Een groot gezantschap van Kam-
{==474==} {>>pagina-aanduiding<<}
byses, den tegenwoordigen alleenheerscher van het magtige Persië, geen krijgsleger, gelijk gij, Phanes, misschien vermoedt, is op weg hierheen. Te Samos kreeg ik de tijding, dat het al te Mylete was aangekomen. Binnen weinige dagen moet het hier zijn. Aanverwanten van den koning, ja ook de oude Kroesos van Lydië moeten er bij zijn. Wij zullen eene buitengewone pracht te zien krijgen! Met welk doel dit gezantschap komt, weet niemand, maar men vermoedt dat koning Kambyses Amasis zal aanbieden een verbond te sluiten. Zelfs willen sommigen weten, dat de monarch voornemens is de hand der dochter van den Pharao te vragen.’
‘Een verbond?’ vroeg Phanes, met een ongeloovig schouderophalen, ‘de Persen heerschen thans reeds over de halve wereld. Alle groote natiën van Azië hebben zich aan hunnen scepter onderworpen. Alleen Aegypte en het helleensche moederland blijven bevrijd van den veroveraar.’
‘Gij vergeet Indië, zoo rijk aan goud en de groote nomadenvolken van Azië’, hernam Kallias. ‘Verder hebt ge vergeten op te merken, dat een rijk, zoo samengeflanst, hetwelk uit zeventig volksstammen bestaat, van allerlei zeden en tongvallen, voortdurend de kiem des oorlogs in zich draagt en dus op zijne hoede moet zijn voor een krijg met het buitenland, opdat niet enkele provinciën, terwijl de hoofdmassa van het leger afwezig is, deze gewenschte gelegenheid tot afval aangrijpen. Vraag het maar aan de Mylesiers of zij rustig zouden blijven, wanneer de tijding tot hen kwam, dat het leger hunner verdrukkers in een of anderen slag, het onderspit had gedolven?’
Theopompos, de koopman van Mylete, riep vrolijk uit: ‘Als de Persen in een enkelen slag den nederlaag lijden, dan zitten hun dadelijk honderd andere vijanden op den hals. En mijn vaderland zal dan niet het laatste tegen den verzwakten geweldenaar opstaan!’
‘Laat de gezanten in 't schild voeren wat ze willen’ ging Kallias voort, ‘ik verzeker u maar, dat mijn bericht waarheid is, en dat zij uiterlijk binnen drie dagen hier zullen zijn.’
‘En daarmede is uw orakel vervuld, gelukkige Aristomachos!’ zeide Rhodopis. ‘Met de ruiterschaar, die van 't gebergte zal komen, kunnen alleen de Persen bedoeld zijn. Wanneer deze aan de oevers van den Nijl landen, zal de gezindheid van de vijf, dus van uwe ephoren, ten uwen opzichte veranderen, en men

{==475==} {>>pagina-aanduiding<<}
zal u, den vader dier beide overwinnaars in de olympische spelen, terugroepen. - Knakias! vul op nieuw de bekers, laat ons den laatsten dronk wijden aan de schim van den beroemden Lysander. Daarna raad ik u op te staan, en elkander vaarwel te zeggen. Want het is reeds laat in den nacht, en onze vreugde heeft thans haar toppunt bereikt. De waarlijk gastvrije breekt de tafel op, wanneer de gasten in de aangenaamste stemming zijn. De genoegelijke en door geene droefheid gestoorde herinnering aan dezen avond zal u weldra hier in dit huis weêr zamen brengen, terwijl gij u tot een tweede bezoek minder opgewekt zondt gevoelen, wanneer ge ook de herinnering moest medenemen van eene reactie, die op de vreugde was gevolgd.’
Alle gasten stemden met Rhodopis in. Ibykos was onuitputtelijk in lof over de feestelijke vrolijkheid en opgewektheid van dezen avond, terwijl hij Rhodopis eene echte discipelin van Pythagoras noemde. Ieder maakte zich nu gereed om te vertrekken Ook de Sybariet die, om zijne aandoeningen, die hem zoo te onpas kwamen storen, te onderdrukken, overmatig veel gedronken had, riep zijne slaven en richtte zich, door dezen ondersteund, op uit zijne gemakkelijke houding, onderwijl zoowat mompelende van een inbreuk op het gastrecht.
Toen Rhodopis hem bij het afscheid de hand wilde reiken riep hij, door den wijn beneveld: ‘Bij Herakles! Rhodopis, ge smijt ons het huis uit, als of we lastige schuldeischers waren. Ik ben niet gewoon het maal te verlaten, zoolang ik nog op mijne beenen kan staan. Maar ik ben nog minder gewoon mij als een tafelschuimer het gat van de deur te laten wijzen!’
‘Maar bedenk dan toch, onmatige Sybariet,’ zoo begon Rhodopis zich al lachende te verontschuldigen. Doch Oinophilos, die in zijn roes geen tegenspraak kon verdragen, barstte uit in een spottend geschater en beet haar toe, terwijl hij naar de deur waggelde: ‘Onmatige Sybariet, zegt ge? Best! Ik geef u daarop tot antwoord: onbeschaamde slavin! - Waarachtig, men kan altijd nog aan je merken, wat je geweest bent in je jeugd. Vaarwel, slavin van Jadmon en Xanthos, vrijgelatene van Charaxos!......’
Onder het uitspreken van deze woorden viel de Spartaan hem plotseling op 't lijf, wierp hem met een geweldigen vuistslag ter aarde, en droeg den bewusteloozen, als een kind, in de schuit, die met zijne slaven aan de tuinpoort wachtte.

{==476==} {>>pagina-aanduiding<<}

Alle gasten hadden de woning verlaten.
Gelijk een hagelslag in een bloeiend graanveld, zoo waren de smadelijke woorden van den slemper neêrgevallen in de vreugde der scheidende vrienden. Rhodopis zelve stond doodsbleek en bevende in de ledige, maar nog altijd feestelijk getooide zaal. Knakias deed de lampen aan den wand uit. Het heldere licht werd vervangen door een onbehagelijk schemerdonker, waarbij de door elkaâr geworpen tafelgereedschappen, de overblijfselen van den maaltijd, en de van hun plaats geschoven matrassen slechts spaarzaam werden verlicht. Door de geopende deur woei een kille luchtstroom naar binnen, want de morgen begon aan te breken, en omstreeks den tijd van zonsopgang is het in Aegypte merkbaar koud. Eene lichte huivering voer door de leden der dun gekleede vrouw. Met strakken blik staarde zij in de ledige ruimte, die nog voor weinige minuten vervuld was van vrolijk gejubel. Zij vergeleek haar binnenste met deze ijle feestzaal. Het was haar als knaagde er een worm aan haar hart, als stolde haar bloed tot sneeuw en ijs.
Zoo bleef zij nog lang, zeer lang staan, totdat de oude slavin op haar toekwam, en haar voorlichtte naar haar slaapvertrek.





{==477==} {>>pagina-aanduiding<<}

Brieven van onbekende lieden,

(epistolae obscurorum virorum)

door P. Haverkorn van Rijsewijk.

Met recht mocht Ulr. v. Hutten het begin der vijftiende eeuw een heerlijken tijd noemen. Een nieuwe bloei van wetenschap en kunst kon uit de knoppen, die zich vertoonden, worden voorspeld. Overal in het beschaafde Europa ontstond beweging. De rust, waarin men zoolang verkeerde, had de krachten van den geest doen rijpen, en moest wijken voor het streven van den geest om uit zijn sluimering te ontwaken. - 't Was hoog tijd. 't Kerkelijk kristendom was eene overheersching van den mensch geworden, die even als bij de godsdiensten van het oosten 't geval was, aanving met hem eerst op godsdienstig en daarna op elk ander gebied tot bewegingloosheid te veroordeelen. De wetenschap en de kunst, in de kloosters bewaard, ondervonden het nadeel der geestelijke voogdij. Vooruitgang, in de godsdienst onmogelijk geacht - werd ook op elk ander gebied ketterij, omdat hij overal gezag en overlevering wederstond. Zijne verdedigers, hoe rechtzinnig ook in de kerkleer, werden door theologen wantrouwend gadegeslagen; en de tijd moest komen, die de ridders van den vooruitgang en de bewakers van 't gezag den strijd tegen elkander zou zien aanvangen. Reeds meermalen was er een lans gebroken - doch 't gezag behield 't veld, al was 't door overmacht. Maar ook 't bloed der wijzen is vruchtbaar - en steeds talrijker werd hun geslacht, steeds beter ten strijd gewapend bovendien. De andere macht, door hare zegepralen

{==478==} {>>pagina-aanduiding<<}
verblind, zwoer aan haar vaandel steeds inniger trouw. Het streven van haar tegenpartij dreef haar zelf consequent verder op den tegengestelden weg, waarvan niets te weten het einde is. ‘Wie Grieksch leert, wordt een ketter, en wie Hebreeuwsch leert, een jood’ moest 't schild worden voor eigen onwetendheid en orthodoxie - Johan van Wessel, Reuchlin, Zwingli zelfs zouden daarmede worden afgeweerd. Toen Willem Nesen aan de universiteit te Leuven in 1519 vergunning vroeg om de werken van den geograaf Pomponius Mela kosteloos te verklaren, veroorzaakte dit verzoek zulk eene ontsteltenis, dat het scheen, zegt Erasmus, of hij de stad in brand had willen steken. En Vives, die twee jaren later ‘den Droom van Scipio’ wilde uitleggen, werd door den rector naar de theologische fakulteit verwezen omdat onder deze de droomuitlegging ressorteerde. In Oxford noemden de vijanden van het Grieksch zich Trojanen en vielen deze taal zoo heftig aan, dat Morus haar moest verdedigen. Johan Hessels prees dan ook paus Gregorius den Groote niet 't minst omdat deze de werken van Livius zooveel mogelijk verbrandde en de oude romeinsche monumenten verwoestte. 1) Zijne bede: Och dat de Heer vele Gregoriussen zond! werd maar al te spoedig verhoord. Een bekeerde Jood zou de wenschen der monniken en scholastieken vervullen.
Deze, Pfefferkorn geheeten, liet zich te Keulen opnemen in de kristelijke kerk. Dat zijne bekeering oprecht was gemeend, bewees hij, in de oogen van zijne geestelijken althans, voldoende door de geschriften, waarin hij het geloof van zijne jeugd en van zijn volk aanviel. Maar dit was niet genoeg voor den brandenden ijver van den proseliet. Hij meende eene hindernis voor de bekeering der Israëlieten te vinden in de boeken, welke zij bezaten. Als deze hun waren ontnomen, dan zou Israël niet langer tegenstand bieden aan het kruis. In 1509 wist hij van keizer Maximiliaan een mandaat te verkrijgen, waarin bevolen werd: alle boeken, die de Joden tot schande en beleediging der kristelijke kerk hadden uitgegeven, en waarin zij afweken van het Oude Testament, in 't geheele rijk, door pastoors en overheden te doen onderzoeken en vernietigen. Hoe onwettig als vergrijp tegen het recht van eigendom zulk een maatregel

{==479==} {>>pagina-aanduiding<<}
ons thans voorkomt - is hij voor dien tijd echter zulk een gruwel niet. Maar wat kon zijne beteekenis worden in de handen van een dweeper als Pfefferkorn! Men heeft hem beschuldigd, dat hij zich zelf wilde verrijken, 1) door de veroordeelde boeken tegen hooge prijzen in 't geheim aan de Israëlieten weder af te staan - en dat dus laaghartige geldzucht de drijfveer van zijn handelen was. Dit mag ik niet gelooven, omdat ik daarvoor geene bewijzen vond. 2) Het schijnt, dat hij oprecht is geweest - maar is zulk eene bekrompenheid al niet erg genoeg? Want dat hij zich niet bepalen zou tot de vernietiging van de boeken, waarin de kristelijke godsdienst gesmaad werd, bleek spoedig duidelijk genoeg. Aan de geheele Hebreeuwsche literatuur werd de oorlog verklaard - als of haar ondergang een triomf zou zijn voor 't kristendom! Pfefferkorn waande het, en zette zich aan 't werk. Maar hij vond de Joden niet zoo gemaklijk te behandelen, als hij wellicht had gemeend. Zij deden hun beklag bij den keizer, noemden Pfefferkorn een, wegens zijne onkunde, onbekwamen rechter, beschuldigden hem dat hij niet alleen de in het mandaat bedoelde boeken hun ontroofde, maar ook andere, die noch 't kristendom smaadden, noch van 't Oude Testament afweken, en beriepen zich ten slotte op hunne privilegiën. Daarom beval Maximiliaan in een tweede mandaat van 10 Nov. 1509, dat de Aartskanselier en Aartsbisschop van Maintz, Uriel de meening zou inwinnen van de universiteiten te Keulen, Maintz, Erfurt en Heidelberg, en dat hij Doctor J. Hochstraten, inquisiteur, Doctor J. Reuchlin, Victor de Carben, Pfefferkorn en de Frankfortsche Joden bij zich zou ontbieden, om de boeken in kwestie te onderzoeken en naar recht en billijkheid uitspraak te doen. Vijftienhonderd boeken moest Pfefferkorn, naar zijne eigene
mededeeling, aan de Joden te Frankfort teruggeven. Maar wederom wist hij van den keizer een bevelschrift te verkrijgen, 6 Julij 1510, waarin op 't vroeger bevolen onderzoek en 't inwinnen van de adviezen der geleerden werd aangedrongen. Zoo werd dus ook J. Reuchlin, die met Erasmus den roem der geleerdheid deelde, zich geheel wijdde aan de wetenschap, zelf geene moeite had gespaard om de kennis van 't Hebreeuwsch machtig te worden, de philosophie der kabbala weder had opgevat, uitgenoodigd zijne hand te leenen tot dit

{==480==} {>>pagina-aanduiding<<}
werk van kleingeestigheid en bekrompenheid. De blijdschap waarmede zijne benoeming werd vernomen, bewijst een overgroote domheid of een verborgen vijandschap, die op dezen grooten man loerde om hem ten onder te brengen; terwijl zijne benoeming zelf toont, dat de keizerlijke raad de Dominicanen in dit stuk niet vertrouwde, noch hun gunstig gezind was. In het advies, dat hij gaf, raadde hij om vele bijgebrachte redenen, den talmud, de kabbala, de schriftverklaringen, kortom alle wetenschappelijke werken te bewaren, maar die, welke opzettelijk 't kristendom bestreden en allerlei booze praktijken, als hekserij en tooverij, bevorderden, te vernietigen. Hoe billijk ons vooral 't eerste deel van zijn advies toeschijnt, 't streed te veel met de wenschen der monniken, dan dat het bij hen genade kon vinden. Zij stemden veel meer overeen met de adviezen der genoemde universiteiten, die alle hebreeuwsche boeken wilden laten onderzoeken, en reeds van te voren verkondigden, dat elk, na Jezus' geboorte geschreven, boek verbrand en het Oude Testament zelf gezuiverd moest worden. Noch is het onbekend, langs welken weg Pfefferkorn kennis kreeg van het advies door Reuchlin den aartsbisschop toegezonden, maar reeds in 1511 zond hij een pamflet (Handspiegel geheeten) de wereld in, waarin hij Reuchlins advies en persoon op 't ergst mishandelde. Vrees voor zijn goeden naam, de langzaamheid der door hem bij de overheid gezochte voldoening, de boosheid van den aanval prikkelden Reuchlin op den Handspiegel te antwoorden met een Oogenspiegel, waarin de aanklachten zegevierend werden wederlegd. Maar nu begonnen de prediker-orde en de fakulteit te Keulen de partij op te nemen voor hun agent. Arnold van Tungern, prof. in de theol., zette zich aan het onderzoek van Reuchlins Oogenspiegel, en zijn vriend Jak. Hochstraten droeg den titel van Inquisitor Haereticae Pravitatis niet vergeefs. Een zware storm bedreigde den verdediger van de vrijheid der letteren. De toorn
van eene orde, waarvoor zelfs Pausen beefden 1), de domme kracht van het gemeen, door die orde bestuurd, de invloed van hare creaturen, die zich tot in de hoogste kringen deed gelden - dit alles zou

{==481==} {>>pagina-aanduiding<<}
zich vereenigen tegen den ouden, ziekelijken en armen Reuchlin, die slechts zijne pen tot wapen had. Hij deinsde terug voor het gevaar, en vroeg aan de twee voornaamste leden der fakulteit, aan Arn. von Tungern en Konrad Kollin op onderworpen toon en met beroep op zijne rechtzinnigheid om verschooning en verzoening. Dit teeken van vrees maakte zijne tegenpartij te moediger; zij antwoordde hem, 2 Jan. 1512, dat hij het onderzoek, door den keizer bevolen, poogde tegen te houden, dat hij de joden strafbaar begunstigde en uitdrukkingen had gebruikt, die vrome ooren beleedigden, dat men hem daarom vermaande als een gehoorzame zoon die steenen des aanstoots weg te ruimen, en naar het voorbeeld van Augustinus openlijk te herroepen wat hij onvoorzichtig had bekend gemaakt. Na de wisseling van noch een paar brieven, werd 't Reuchlin duidelijk, met welke schande hij zich beladen zou, zoo hij verder zich met deze heeren inliet of aan hunne eischen gehoor gaf. Hij zond eene ‘Duitsche Verklaring’ in 't licht, waarin alle aangevallen punten van zijn Augenspiegel werden verdedigd of verzacht of verklaard. Niettegenstaande het verbod, dat de beruchte Doctor Peter Meijer tegen dit boek wist te verkrijgen, de predikatiën der geestelijken, waarin Reuchlin met laster en leugens werd overstelpt, den ‘Brandspiegel’ waarmeê Pfefferkorn den bal trachtte terug te kaatsen, maakte het een voor den Schrijver hoogst gunstigen indruk. Doch niet bij zijne tegenpartij, die de drie en veertig artikels liet drukken, waarin zij alle ketterijen en dwalingen van Reuchlin had zamengevat. Wat kon deze hiertegen verder doen? Hij had verklaringen gegeven, zoo duidelijk mogelijk, wederleggingen, zoo grondig als 't kon, verdedigingen, scherpzinnig en geleerd - en na dit alles werden de oude aanklachten eenvoudig herhaald! Elk vergelijk was voortaan onmogelijk - want de hiertoe door Reuchlin gedane stap werd slechts als niet gedaan beschouwd. Verdediging
van zich zelf was plicht tegenover vijanden, die geen rede wilden verstaan - was 't wonder dat zijn toon daarbij wat bitter werd door 't geleden onrecht, wat heftig tegenover zoo groote bekrompenheid en boosaardigheid? Zijne vrienden betreurden 't. Maar toch verloor zijne ‘Verdediging tegen de lasteraars te Keulen’, aan keizer Maximiliaan opgedragen, daardoor hare beteekenis niet.
Met dit geschrift brak hij de brug van zijn kant af, de strijd werd nu niet meer over Joodsche boeken maar over Reuchlin's geschriften gevoerd. Pfefferkorn en de Talmud maakten

{==482==} {>>pagina-aanduiding<<}
plaats voor den kettermeester en den humanist. Of de theologen of Reuchlin moesten bukken. Of het scholasticisme of het humanisme moest een nederlaag lijden van onberekenbare gevolgen. De oude en de nieuwe tijd waren slaags geraakt; wie zou 't veld behouden? Beide riepen al hunne hulptroepen te wapen. Geheel het beschaafde Europa verdeelde zich in twee legerkampen. Reuchlinist werd de bijnaam voor ieder die zich aangordde ter verdediging van de herleefde wetenschap, voor ieder die haar niet weder wilde verloren geven onder de moordende voogdij der kerk, voor ieder, die zijn onderzoek vrij wilde zien van 't juk der overlevering, waarheid verlangde in plaats van de conventioneele leugens. En tegenover deze schaarden zich met monniken en priesters aan 't hoofd, allen die met 't gezag 't geloof bedreigd waanden, de godsdienst met de godgeleerde scholen, allen die niet meer wilden voorwaarts gaan, omdat zij de waarheid reeds meenden te bezitten, verstandigen die in vrij onderzoek den vijand herkenden van gehoorzaamheid aan de kerk, onkundigen die in onderzoek den roover vreesden van hunne rust. Maar de overwinning zou hun niet zoo licht vallen als in vroeger eeuwen. In plaats van één Huss en één Hieronymus betwistte nu een gansche keurbende hun de zegepraal. Ulrich von Hutten, Bilibald Pirkheimer, Graaf Hermann von Nuenar enz. roofden hun de instemming van de aanzienlijkste standen der maatschappij. Erasmus, Oekolampadius, Capito, Eobanus Hessus en eene menichte litteratoren meer hadden de harten der studeerende jongelingschap gewonnen voor Reuchlin's zaak. Zelfs kardinalen, geestelijken en monniken stonden tegenover hunne collega's, door de beoefening der wetenschap verdedigers van hare vrijheid geworden en begeerig naar betere philosophie en theologie dan de kerk kon geven.
Maar toch lieten de scholastici zich door deze macht niet ter nederslaan. Hochstraten daagde Reuchlin voor zijn rechterstoel om zich van ketterij te zuiveren. Deze antwoordde niet te zullen komen, omdat Hochstraten zijn persoonlijke vijand was en als geboren Nederlander over zijn in 't Duitsch geschreven Oogenspiegel niet kon oordeelen - maar was genegen zich aan een onpartijdige rechtbank te onderwerpen. Hochstraten verwierp dezen voorslag. Reuchlin beriep zich op den paus. Toen verwisselde de kettermeester de rol van rechter met die van aanklager, en trad hij bij een door hem benoemde en beheerschte rechtbank als Reuchlin's beschuldiger op; daar deze niet verscheen, sloot het in-
{==483==} {>>pagina-aanduiding<<}
quisitiehof het onderzoek en bepaalde den tijd, waarop Reuchlins Oogenspiegel openlijk zou worden verbrand. Hemel en aarde werden door Reuchlins vrienden bewogen om 't volbrengen van dit vonnis te verhinderen. Reeds was 't de 12e October, reeds wilde Hochstraten, door inquisiteurs en doktoren begeleid, ten aanzien van eene verbazende volksmenichte, zijn rechterstoel beklimmen - als een ijlbode 't bevel van den keurvorst brengt om 't voltrekken van 't vonnis een maand te verschuiven. 1)
Leo X had tengevolge van Reuchlin's appel den bisschop van Spiers met 't onderzoek der zaak belast. Reuchlin verscheen in eigen persoon voor de door dezen benoemde commissie. En hoewel Hochstraten 't genoegen smaakte den Oogenspiegel in Keulen openlijk te zien verbranden, hoewel Pfefferkorn overal afdrukken van dit vonnis verspreidde - Reuchlin werd 24 April 1514 door de bisschoppelijke rechtbank vrijgesproken, Hochstraten, op straf van den ban, veroordeeld tot zwijgen en tot betaling der proceskosten. Deze evenwel onderwierp zich niet, maar appelleerde nu aan den paus. Domenico Grimani, een kardinaal van uitstekende geleerdheid, werd vervolgens met het onderzoek der zaak belast. Hochstraten moest zelf te Rome komen, Reuchlin kon een gevolmachtigde zenden. Maar zoo groot was de vrees voor de macht der monniken, dat niemand den moed scheen te hebben voor hun vijand in Rome den handschoen op te rapen. Eindelijk werd in Johann von Wick een waardig vertegenwoordiger gevonden. Beide partijen spanden nu hunne uiterste krachten in. Hochstraten werd gesteund door zijne orde, door de theologische fakulteiten van Erfurd, Maintz en Keulen, door de Sorbonne, door brieven van den koning van Frankrijk, en van Karel, koning van Spanje (te Middelburg geschreven), door een heirleger van libellen, groote sommen gelds - Reuchlin door alle geleerden, keizer Maximiliaan, de openbare meening en de Epistolae Obscurorum virorum. Pfefferkorn had de stormklok 2) geluid, maar deze werd overstemd door 't gelach dat de Epistolae verwekten. Of Pfefferkorn zijne ‘defensio 3) contra famosas O.V.

{==484==} {>>pagina-aanduiding<<}
epistolas’ al in 't licht zond, niets mocht meer baten. Heinde en ver verspreid, overal gelezen, deed deze satire meer ten nadeele der dompers dan dikke kwartijnen konden uitwerken. Wel gelukte het aan de Minorieten met onbegrijpelijke moeite eene pauselijke breve te verkrijgen, waarbij dit boek veroordeeld werd, maar 't werd daarom niet minder gelezen. De indruk dien 't maakte werd levendig gehouden door een tal van Satires vooral uit Huttens vruchtbare pen gevloeid. Reuchlins zaak leed er door. Want de verbittering vond nieuwe krachten, ook in de vrees van 't pauselijk hof voor 't streven der humanisten. Maar zelfs al had Reuchlin 't proces verloren, al had Franz von Sickingen zijn zwaard niet geworpen in de schaal der gerechtigheid als tegenwicht van 't goud der monniken, al was de vrede in 1520 niet eervol voor Reuchlin en ten nadeele der Predikheerenorde geteekend - 't proces van 't humanisme tegen 't scholasticisme, van licht tegen duisternis, van den modernen tijd tegen den ouden, van 't onderzoek tegen de kerk, dat was voor goed gewonnen!

Het was in die dagen gewoonte brieven van beroemde personen te laten drukken. Het is menigen brief zeer goed aantezien, dat de schrijver hem voor meer oogen gereed maakte dan de aangesproken vriend bezat. Terwijl de zaak tusschen Reuchlin en Pfefferkorn hangende was, had de eerste als een steun voor zijn karakter eene verzameling brieven in 't licht gezonden onder den titel: Brieven van beroemde mannen. De tegenstelling lag dus voor de hand om brieven door zijne tegenstanders geschreven den minder eervollen titel te geven: Brieven van onbekende (obscure) lieden. Toch hadden deze zelf dien titel kunnen kiezen alsof zij hunne nederigheid tegenover de roemzucht van gene wilden stellen, gelijk paus Gregorius zich den knecht der knechten Gods noemde, nadat de bischop van Byzantium zich den titel van oekumenisch patriarch had aangematigd. Toen dus eenige litteratoren op den in val kwamen brieven te verdichten alsof zij door Reuchlins vijanden geschreven waren

{==485==} {>>pagina-aanduiding<<}
om zoo deze zich zelf te doen tentoonstellen, konden zij dit opschrift, onbekende lieden, veilig gebruiken. Zij beweerden later, dat vele monniken inderdaad deze brieven voor echt hadden gehouden, en den spot, die met hen gedreven werd, niet bemerkende, de nederigheid van den titel hadden geprezen. Erasmus betreurde het echter, dat men geen anderen had gekozen, omdat de monniken dan nooit de mystificatie zouden begrepen hebben.
De eerste uitgave verscheen zonder jaartal of drukoord. Ortuinus meende, dat zij in Maintz was verschenen. 1) Maar wat aan de tijdgenooten verborgen bleef, heeft later navorschen ontdekt. Mohnike 2) maakte 't eerst opmerkzaam op een brief van W. Anxst aan Erasmus 3), waaruit blijkt, dat Anxst de eerste uitgave te Hagenau bezorgd heeft. Het juiste tijdstip, waarop zij verscheen, is moeilijker te bepalen. Het boek zelf kan daarbij geen hulp bieden, omdat sommige brieven zich voordoen alsof zij in later tijd eerst geschreven zijn, terwijl zij toch vroeger werden opgesteld 4). Bovendien zonden de schrijvers aan hunne vrienden deze brieven, voordat zij gedrukt werden, 5) waaruit blijkt, dat deze bundel langzamerhand verzameld werd. Het laatst kan de tijd der uitgave gesteld worden omstreeks het midden van 't jaar 1516. Thomas Morus spreekt over de Epist. in een brief van den 31 Oct. 1516. Hutten onderstelt het publiek worden van den bundel in een brief aan Crocus van den 15. Sept. 1516, maar zegt, zelf nog geen exemplaar te hebben ontvangen en spiegelt in een brief van Jan. 1517 aan Reuchlin den uitslag der Epistolae voor. In een exemplaar van de vermeerderde en dus tweede uitgave staat bij de naamteekening van den beroemden rechtsgeleerde Hier. Baumgärtner te Neurenberg: 1516. Adi 8 Decembr. 6), en dus moet de eerste uitgave althans een paar maanden voor Dec. worden ondersteld. Het briefje van Anxst aan Erasmus, dat ik reeds vermeldde, is van den
19den October, en daar het een exemplaar der Epist. Erasmus als geschenk aangeboden verge-
{==486==} {>>pagina-aanduiding<<}
zelde, kan het werk zelf niet veel meer dan hoogstens twee maanden voor October verschenen zijn. De predikheeren zochten zeker met den meesten spoed eene breve tegen de Epist. te verkrijgen, en deze is van den 15den Maart 1517. Meiners stelde 't jaar 1517 voor, Münch 1515, maar ik geloof, dat de minste bezwaren en de meeste bewijzen ons zullen volgen, wanneer wij de verschijning der Epist. vaststellen in Juli of September 1516. Spoedig volgde eene tweede uitgave met zeven brieven vermeerderd; in 1556 kwam er noch een 49ste brief bij. In 1517 verscheen bovendien noch eene tweede verzameling, die eerst 62, later 70 brieven telde. Een nadruk van 1556 zag de twee bundels noch met eene zamenspraak tusschen drie obscuren en drie litteratoren verrijken, en de uitgever der Londensche editie van 1689 voegde daarbij noch een derde deel brieven, welke echter niet van de schrijvers der twee eerste deelen kunnen zijn. Herhaaldelijk werden de brieven herdrukt 1). Hun invloed werd noch langen tijd gevoeld en hun scherts bleef gezocht. Rabelais schijnt hen ook te hebben gekend 2) en menigeen heeft genoegen gesmaakt door deze: Callibastratorium caffardiae, autore M. Jacobo Hochstratem haereticometra, gelijk zij in de bibliotheek van St. Victor heeten.
De inhoud der Epistolae is eene persiflage van de bedelmonniken en schoolsche theologen. Verdichte en werkelijke bestaande personen worden als schrijvers voorgesteld, die elkander hunne ontmoetingen en gedachten mededeelen, waardoor zij zelf tot de getuigen worden gemaakt van hunne onkunde, laaghartigheid, hoogmoed, zedeloosheid, bijgeloof, naijver, huichelarij enz. Hunne onwetendheid moet al dadelijk blijken uit het slechte Latijn, waarin zij schrijven. Want, acht men nu iemand wellicht des te bekwamer, naarmate hij te beter in een der levende talen de pen voert - in dien tijd was het latijn noch de taal der geleerden, en kon iemand geen wetenschappelijk man zijn, zoo hij die taal niet zeer goed meester was. De monniken kenden daarvan niet anders, dan 't geen zij in de kloosterschool uit zeer gebrekkige leerboeken van zeer onbekwame meesters hadden geleerd en 't geen zij gedurende hun kloosterleven dan noch wel

{==487==} {>>pagina-aanduiding<<}
daarvan hadden onthouden. De professoren enz. lazen niet te veel in de latijnsche klassieken, maar daarentegen des te meer in allerlei scholastieken, die door 't smeden van woorden en door hun onkunde op litterarisch gebied een soort van latijn in de wereld hadden gebracht, waarvan de humanisten gruwden. Dat latijn is de taal aan de bedelmonniken en de theologen in de pen gegeven, vertaald duitsch en volkomen losbandigheid ten opzichte der spraakkunst. Maar bovendien wordt hunne onkunde noch op eene andere wijze aan de kaak gesteld. De schrijvers der brieven deelen elkander ook onderzoekingen en kwesties, gesprekken en studiën mede, waarvan zij 't gewicht niet genoeg kunnen roemen. Zoo stelt een geleerde aan een ander, niet minder geleerd, de vraag voor: of de Lollharden en Begijnen in Keulen wereldlijke of geestelijke personen, enz. zijn? Dan weêr verhaalt een ander hoe de heeren der wetenschap 't niet eens zijn, of men moet zeggen magister nostrandus, dan wel noster magistrandus? of het groeten van een jood, dien men aanzag voor een magister theol., een vergeeflijke dan wel een doodzonde is, of men boven de grieksche woorden accenten moet schrijven, dan of die titteltjes maar een aardigheid van de humanisten zijn, of de voorhuid van een Israëliet na zijne bekeering tot het kristendom weder aangroeide, of het eten van een gebroeid ei schennis van de vasten is? enz. 1)
Zulke vragen worden aan verschillende personen van dikwerf niet onaanzienlijken rang in de kerk en theologische wereld in den mond gelegd als zoovele problemen, waarover zij met den meesten ernst redeneeren, elkander inlichting vragen, oude en nieuwe boeken, tot den bijbel toe, zorgvuldig naslaan - onder voortdurend prijzen van elkanders geleerdheid, alles omvattende kennis, onovertreffelijke scherpzinnigheid. Zoo ooit eene satire op complimenten maken en onderling bewierooken is gelukt, dan is het deze, die de schitterendste draperiën hangt om personen, wier onkunde en leeghoofdigheid daarbij eerst recht uitkomen.
De toon, waarop de beunhazen der wetenschap gewoon zijn over waarlijk geleerde personen te oordeelen, de hoogmoed, die hen zich zelf boven allen doet verheffen, de naijver, die door de gaten van dien mantal der ijdelheid overal heenkijkt, de ernst, waarmeê zij bij geschil met geleerden, zich zelf de meerderheid en de overwinning toeschrijven, dat alles is in deze brieven op

{==488==} {>>pagina-aanduiding<<}
eene verwonderlijk getrouwe wijze weêrgegeven. Alle mannen der Renaissance, Erasmus niet uitgezonderd, zijn in de oogen der schrijvers zoo vele kikvorschen, die alle moeite doen - hoewel te vergeefs - om zich tot de hoogte der ‘magistri nostri’ op te blazen. Hun wordt b.v. welwillend de raad gegeven, te schrijven in den trant der theologen per utrum et contra et Arguitur et Replica, et per conclusiones - want dat zij anders niet de moeite zouden nemen hunne boeken te lezen. 1)
Sommige scholastieken meenden hunne scherpzinnigheid en kunde niet beter te kunnen doen gelden, dan door alle klassieken, vooral de dichters, als zoovele profeten van 't kristendom te beschouwen. Want nu hadden zij de aardige bezigheid overal gezegden op te zoeken, die eenigzints overeen kwamen met woorden uit den Bijbel, of er over te peinzen, welke gebeurtenis uit 't leven van Jezus of van Paulus b.v. eenige analogie kon opleveren met 't een of ander bij een romeinschen schrijver gevonden verhaal. Bij de verklaring die zulk een theoloog in de school van een Heidensch auteur geven moest, haalde hij dus telkens de H. Schrift aan, en toonde tot algemeene bewondering menig punt van overeenkomst. Die allegorische en spiritueele uitlegging was een struikelblok voor de ware grammatische en aesthetische. Door haar kon men van alles alles maken, beide Bijbel en klassieken bederven en dus mocht deze gewoonte wel eens duchtig worden gegispt. In den 28en brief verhaalt een gewezen leerling van Mag. Ortuinus, professor te Keulen, aan dezen: Gij moet dan weten, dat ik nu te Heidelberg studeer en de theologie beoefen; maar bovendien hoor ik dagelijks een les in de dichtkunst, waarin ik door Gods genade aardig begin te vorderen; reeds ken ik alle fabels van Ovidius over de metamorphosen van buiten, en kan ik deze op vierderlei wijze uitleggen, nl. natuurlijk, letterlijk, geschiedkundig en geestelijk: wat die wereldsche dichters niet kunnen. Onlangs vroeg ik een van hen: wat wordt door de negen Muzen allegorisch aangeduid? Dat wist hij niet, en ik zeide, dat de negen Muzen beteekenen de zeven koren der engelen. - - Maar misschien zegt gij: hoe komt ge aan die scherpzinnige dingen? Ik antwoord, dat ik onlangs een boek heb gekocht, dat een zeker Engelschman van onze orde, meester in de godgeleerdheid, geschreven heeft. Hij heet Thomas

{==489==} {>>pagina-aanduiding<<}
de Walleys en heeft een boek gemaakt over de metamorphosen van Ovidius, waarin hij alle fabels allegorisch en geestelijk uitlegt. En gij zoudt niet gelooven, hoe diep geleerd hij in de theologie is. Zeer zeker is het, dat de H. Geest dezen man zoo groote wetenschap heeft ingestort, omdat hij de overeenstemmingen beschrijft, tusschen de H. Schrift en de dichterlijke fabels, zoo als gij kunt opmaken uit wat ik daarvan ga mededeelen. Van den Phiton, de slang door Apollo gedood, schrijft de Psalmist: ‘die draak dien gij hebt geschapen om hem te bespotten’ en wederom: ‘over adders en basilisken zult gij wandelen.’ Over Saturnus, die als een oud man wordt voorgesteld en als een vader der goden, die zijne eigene zonen opeet, schrijft Ezechiël: ‘Vaders zullen zonen in uw midden verslinden.’ Diana beteekent de welgelukzalige maagd Maria, die met vele maagden rondwandelt, en dus staat van haar in de psalmen: ‘Dat maagden achter haar worden voortgeleid,’ en elders: ‘Trek mij achter u voort, laten wij wandelen in den reuk uwer zalven.’ Zoo wordt van Jupiter, als hij de maagd Calisto schendt en naar den hemel terugkeert, geschreven, Matth. 12: ‘Ik zal naar mijne woning wederkeeren, van waar ik ben uitgegaan.’ Zoo stelt Cadmus, die zijne zuster zoekt, den persoon van Christus voor, die zijne zuster, dat is de menschelijke ziel, zoekt: en hij sticht eenen staat, dat is de kerk enz. enz. Deze en vele andere dingen heb ik uit dat boek geleerd. Gij zoudt die wonderen zien als gij bij mij waart. En dit is de wijze, waarop wij in de dichtkunst moeten studeeren,’ enz.
Behalve deze geestelijke verklaring was ook etymologie een geliefkoosd stokpaardje der scholastieken. Waarschijnlijk om dezelfde reden, omdat zij namelijk een grooten schijn van geleerdheid geeft tegenover de onkundigen, die de naauwkeurigheid der afleidingen niet kunnen beoordeelen. Van daar dan ook, dat op dit gebied de grootste zotternijen als orakeltaal in de hoogere en lagere scholen werden verkondigd, en deze quasi-geleerdheid ook in de epistolae een veeg verdiende. De 25e brief handelt hierover aldus: ‘Onlangs ('t is een magister die schrijft) heb ik er een goed gediend, die zeide dat scholaris niet beteekent een persoon die naar school gaat om te leeren, en ik zeide: ezel, wilt gij een heilig doetor verbeteren, die deze beschrijving heeft gegeven? Daarna schreef hij me een spotbrief en zeide, dat ik geen goed grammaticus ben, omdat ik die. woorden niet goed

{==490==} {>>pagina-aanduiding<<}
uitlegde, toen ik 't eerste deel van Alexander en het boek over de wijzen van aanduiding behandelde. Maar ik wil u die termen volledig uitschrijven, opdat gij zien kunt, dat ik ze goed heb uitgelegd, naar alle woordenlijstjes, en ik kan er ook authentieke schrijvers over theologie bij aanhalen. En ten eerste zeide ik: Seria (vat) beteekent tusschenbeide een pot en dan heet deze naar Syria, omdat in die provincie 't eerst potten gemaakt zijn; ook kan 't komen van seria (ernstige zaken), omdat ze nuttig en noodig zijn; of van series (reeks), dat wil zeggen, dat ze met orde worden gemaakt. Zoo heeten Patritii de vaders van de senatoren. Lucar (inkomen van een comediant) beteekent 't geld dat een bosch (lucus) opbrengt. Mechanicus, dat wil zeggen adulterinus (onecht), daarom worden sommige kunsten mechanische genoemd, dat is onechte, namelijk ten opzichte van de letterkundige, die de echte kunsten zijn; zoo beteekent Polyhistor iemand, die vele histories kent. Polysenus wordt genoemd, die vele zintuigen (sensus) heeft enz. Zulke zaken nu zegt die man, dat niet waar zijn en daarover heeft hij me te schande gemaakt voor mijne leerlingen. Maar ik zal hem oproepen volgens de privilegies van de universiteit te Weenen, waar hij me moet te woord staan, omdat ik daar met Gods genade tot magister ben gepromoveerd, en als ik goed genoeg was voor de geheele universiteit, dan wil ik ook goed genoeg zijn voor een dichter, want de universiteit is meer dan een dichter.’
Bij den weinigen eerbied voor den bijbel, waarvan zulk spelen met de geschiedkundige oorkonden der kristelijke godsdienst getuigt, kan 't niet verwonderen, dat ook toen reeds die wijze van den bijbel aan te halen gebruikelijk was, welke ons volk met den spotnaam van tale kanaäns brandmerkt. Vooral toch die personen, welke de godsdienst tot een melkgevende koe gebruiken, voeren gewoonlijk spreuken uit den bijbel in den mond. Te zedeloos en zelfzuchtig, dan dat zij den vromen geest zouden bezitten, welke de schrijvers van den bijbel bezielde - bedekken zij gaarne hunne boosheid met woorden aan deze vromen ontstolen. De tegenstelling daardoor veroorzaakt heeft reeds iets stuitends, maar bovendien werpt 't ongepaste van oostersche uitdrukkingen in westersche monden, dikwerf daarenboven verkeerd of onbegrepen aangewend, meermalen iets belachelijks op de gewijde boeken zelf. Eene uitnemende satire op deze gewaande godsdienstigheid en huichelachtige vroom-
{==491==} {>>pagina-aanduiding<<}
heid bevat o.a. de negende brief. Daarin schrijft een zekere Magister aan Ortuinus: Daar in Prediker XI gelezen wordt: Jongeling, verblijd u in de dagen uwer jongelingschap, daarom ben ik nu vrolijk en moet gij weten, dat ik veel succes in de liefde heb....want Ezechiel zegt: ‘nunc fornicabitur in fornicatione sua.’ En waarom zou ik niet soms de nieren mogen schoonmaken? ik ben toch geen engel, maar een mensch, en alle mensch zondigt....enz., enz. Daarom zeg ik met Salomo tot mijne vriendin: ‘Gij hebt mijn hart gewond, mijne zuster, mijne bruid.’ En daar liefde liefde tot den naaste is en God liefde is, daarom is liefde geen kwaad, wederleg mij dat argument eens. Ook zegt Salomo: ‘Als een mensch al wat hij in huis heeft, voor vermaak besteedt, zal hij 't als niets achten.’ Meer van deze satiren ook uit andere brieven meêtedeelen, wordt mij door de kieschheid verboden. Wanneer er niet te veel feiten waren, waaruit 't blijkt, dat werkelijk de gesprekken
van een groot deel der geestelijken op deze leest waren geschoeid, dan zou men 't niet kunnen gelooven.
Met domheid gaat licht bijgeloof gepaard. En dit moest wel 't geval zijn in een tijd toen de helderste hoofden noch op dit punt waren beneveld, de astrologen ongelooflijk grooten invloed uitoefenden, en zelfs een Reuchlin geloof sloeg aan de geheimzinnigheden der kabbala. Maar toch was er verschil tusschen het bijgeloof der domme menichte en dat der nadenkenden. Terwijl de laatsten aan de hemellichamen invloed toeschreven op 't lot en leven der menschen of door alchemie de onedele in edele metalen zochten te veranderen - schreef de onnadenkende aan al wat iets geheimzinnigs had, aan geschreven schrift, vreemde woorden, wonderlijke zamenstellingen van anders niet ongewone zaken een onweêrstaanbare macht toe. Was hij verliefd zonder zijn hartstocht beantwoord te zien, dan zocht hij bij tooverformule en heksenbrouwsel zijn toevlucht. Dit bijgeloof nu, en 't laatstgenoemde soort bepaaldelijk, wordt met de meest mogelijke naiveteit door een der obscure mannen beschreven.
Dat zedeloosheid in een satire op de geestelijkheid der zestiende eeuw niet ontbreken kon, is eene ongelukkige waarheid. Geen onderwerp gaf zelfs zoo ruime stof tot allerlei hekeldichten als dit. En ongelukkig bleven priesters en monniken steeds nieuwe aanleiding tot 't zwaaijen der tuchtroede geven.

{==492==} {>>pagina-aanduiding<<}
Van daar komen er ook in deze Epistolae ontboezemingen, verhalen van avonturen, enz. voor, die niets dan walging verwekken. Alleen de geestige manier waarop de vertreders der zedelijkheid hun eigen aanklagers worden, verzoent met het aanstootelijke. Want juist doordat zij zich onder elkander op hunne daden verheffen en dus zonder eenig deksel hunne zedeloosheid vertoonen, geven zij zich zelf aan de verachting prijs. Openlijk worden allerlei schandelijkheden verteld van mannen als Ortuinus, Hochstraten en Pfefferkorn. Dat b.v. de eerste een goed vriend is van den laatstgenoemde wordt vooral toegeschreven aan zijne vriendschap voor diens vrouw. In hoever deze dingen waar zijn, valt moeilijk te beslissen - maar zal straks nog wel ter sprake komen.
Het bovenstaande bevat eene beschrijving van den aard en de strekking der Epistolae. Maar juist de kracht van deze kon daarbij niet worden weêrgegeven. Want die is gelegen, ten deele in de waarheid der caricatuur, maar ook ten deele in het bijtend vernuft waarmeê de karakters zijn ontworpen en volgehouden, de afwisseling der aanvallen, de natuurlijke kleur der bewerking. Hoe uitstekend deze satiren zijn als litterarisch voortbrengsel, hoeveel kunst en talent achter die briefschrijverij verborgen ligt, kan men niet duidelijker bespeuren, dan door na dezen bundel de klachten van Ortuinus 1) te lezen. Deze moesten pendant en antwoord zijn tegelijk - maar hoe eentoonig, hoe zouteloos, hoe onbeduidend zijn die briefjes, allen naar één model vervaardigd, waarvan de overige alleen in opschrift en woordenkeus afwijken.
De anonymiteit der brieven vermeerderde de door hen veroorzaakte opspraak. Want al beweerde Ortuinus, dat hij wist, wie de schrijvers waren, waarschijnlijk was dit slechts bangmakerij. Men kon vermoeden en gissen, maar niemand trad openlijk als de schrijver op; niemand werd door den opgang dien de brieven maakten, verlokt zijn aandeel in dien roem op te eischen. De vrienden van de schrijvers waren even naauwgezet - en 't schijnt dus wel als of deze voor goed verborgen zijn. Te welkomer zou ons dus een brief van Erasmus zijn, waarin hij vier namen noemt - zoo die mededeeling niet van Erasmus kwam. Dit zeggen klinkt wellicht vreemd. Men zou toch meenen, dat

{==493==} {>>pagina-aanduiding<<}
Erasmus beter dan eenig ander met de geheimen der litteratuur van zijn tijd bekend kon zijn. Dit is ook waar; zijne uitgebreide briefwisseling bewijst het. Op grond van zijne vriendschap met Reuchlin en diens partij zou men durven vermoeden, dat het geheim der ‘brieven’ hem bekend moet geweest zijn. Eene plaats uit zijne Spongia stelt dit vermoeden buiten twijfel. Daarin bericht hij, een van de brieven in handschrift vóór den druk te hebben gelezen 1). En toch durf ik wat hij aangaande de auteurs van die brieven meldt, niet vertrouwen. Door het opzien dat deze bundel baarde, verschrikt 2) schreef hij op den 11 Aug. 1519 een brief aan den inquisiteur Hochstraten, waarin hij, hoe zeer hij dit in de Spongia ook moge tegenspreken, zich zelf voor den toorn van den inquisiteur zocht te vrijwaren. In dien brief betuigt hij zijn mishagen 3) over de epistolae en noemt hij als auteurs der vier eerste brieven naar hun volgorde: Reuchlin, den graaf von Nuenar, H. von dem Busche en Hutten. Wanneer hij in zijne Spongia zegt 4), dat hij niemand in eenige verdenking bracht, moet zijn naamsvermelding in den brief aan Hochstraten eene misleiding van dien man zijn geweest, of naar zijne meening geene beteekenis hebben, omdat hij die namen met bijvoeging van ni fallor vermeldde. Het eerste is onwaarschijnlijk, daar hij van zijne opgave niets terug neemt in zijne Spongia. Het tweede is in overeenstemming met de gewone armhartige wijze, waarop deze
groote man zich uit moeilijkheden zocht te redden, die zijn rust of zijn roem bedreigden. Doch juist omdat zijne vredelievendheid zijne oprechtheid benadeelde 5) is zijne mededeeling ook hier niet te vertrouwen. In hetzelfde werk toch noemt hij vier personen als de auteurs en zegt hij dat er drie waren 6); vermeldt hij hunne namen, en verzekert hij, dat hij nie-
{==494==} {>>pagina-aanduiding<<}
mand in verdenking wil brengen. Maar dan komt noch bij dit alles, dat de brief, dien hij vóór den druk las, en dien hij aan Hutten toeschrijft, blijkbaar de eerste brief is van den eersten bundel 1), terwijl hij op de andere plaats Reuchlin als auteur van den eersten brief noemt. Ik heb deze zwarigheid trachten op te ruimen door de onderstelling, dat hij in zijn brief aan Hochstraten spreekt over den tweeden bundel, in welk geval althans zijne opgaven van auteurs elkander niet zouden weêrspreken. 2) Maar deze onderstelling kan niet waar zijn, omdat de wijze, waarop hij zich in den brief aan Hochstraten uitdrukt, niets beteekent, zoo hij niet van den eersten bundel sprak. En daar ik geen reden heb om een van Erasmus'
mededeelingen te stellen boven de andere, blijft de kwestie noch even ingewikkeld, als zij zonder deze zijn zou. Alleen kan 't als zeker beschouwd worden, dat de brieven niet van ééne hand afkomstig, maar door verscheidene personen vervaardigd zijn. Dat Erasmus dit meende wordt noch bevestigd door zijn schrijven aan den graaf van Nuenar, waarin hij de auteurs eene sodalitas noemt. De waarheid hiervan wordt bovendien door den verschillenden stijl der brieven zelf bewezen en door personen, die onder de auteurs behooren. Doch voordat dit zeggen iets bewijst, is 't noodig deze personen te gaan zoeken. Burkhardt, Heumann, Flögel, Meusel, Meiners, Panzer, Ch. Gottfr. Müller, Mohnike, en Münch hebben hieraan veel moeite besteed. Mochten zij gedeeltelijk op een onzekeren grond bouwen, toen zij, hoofdzakelijk om Erasmus' zeggen in de Spongia, Hutten den eenigen of den voornaamsten schrijver der Epist. Obsc. Vir. noemden - het deel dat dezen satirïcus daaraan werd toegekend, is van zoo ouden datum, dat Huttens medewerking het eerst ter sprake moet komen. De onderzoekingen van den laatsten tijd waren hem echter niet gunstig. Ch. Gottfr. Müller vond twee brieven van Hutten aan Crocus, een Engelschman, die geruimen tijd in Leipzig

{==495==} {>>pagina-aanduiding<<}
vertoefde. Met deze meende hij het bewijs te hebben geleverd, dat Hutten althans aan den eersten bundel niet had medegewerkt. 1) Na dezen eersten storm kwam een tweede opzetten. Mohnike merkte een briefje op door Wolfgang Anxst, letterkundig boekdrukker, aan Erasmus geschreven, 2) en meende daaruit in Anxst den voordaamsten auteur der Epist. te leeren kennen, die dus de plaats zou innemen, welke Mohnike met Müller overeenstemmende aan Hutten ontzegde. Duidelijk blijkt uit dit briefje, dat het een exemplaar der Epist. vergezelde. Even zeker bewijst het, dat Anxst de drukker en Hagenau de drukplaats was van den eersten bundel. Maar meer kan ik onmogelijk met zekerheid daaruit opmaken, allerminst dat Anxst hoofdauteur zou zijn. Het opgroeien uit onvruchtbaren grond kan toch op niets anders slaan als op het ontstaan der exemplaren in de drukpersen. Het tweede bewijs, waarmeê Mohnike het eerste wilde versterken, dat namelijk Anxst
auteur van den triumphus Capnionis zou zijn, is voor feiten, door Münch vermeld, bezweken. - De aanspraak, die Anxst zou kunnen maken, is onbewezen en kan daarom die van Hutten niet langer in den weg staan. 3) Om deze te rechtvaardigen komen allereerst Hutten's eigene uitdrukkingen in aanmerking, daarna wat zijne vrienden in hunne brieven als andersints en eindelijk wat zijne vijanden hieromtrent kunnen berichten. 4)

{==496==} {>>pagina-aanduiding<<}

Uit dit alles blijkt overvloedig, dat al zijne tijdgenooten hem voor een der schrijvers hebben gehouden, dat hij zelf dit niet

{==497==} {>>pagina-aanduiding<<}
alleen nergens tegenspreekt, maar zich herhaaldelijk voor de Epistolae als verantwoordelijk stelt. De stijl der brieven, het schrijftalent daartoe noodzakelijk zijn bovendien een krachtige steun voor de stelling, die Hutten's auteurschap verdedigt, omdat zijne werken daarmeê volkomen in overstemming zijn. Münch heeft dit zelfs ten opzichte van woordenkeus en wijze van uitdrukking uitvoerig gestaafd. En toch meende Müller in de twee vermelde briefjes van Hutten aan R. Crocus het bewijs te vinden, dat Hutten aan den eersten bundel althans geen deel had. 1)
Niettegenstaande de scherpzinnigheid door Müller aan het uitleggen van deze brieven besteed, schijnen zij mij toe niet tegen het auteurschap van Hutten te pleiten. In den eersten brief ligt duidelijk, dat Hutten weet, dat de Epistolae verschenen waren en spoort hij Crocus aan van dit wapen een duchtig gebruik te

{==498==} {>>pagina-aanduiding<<}
maken. Echter heeft hij noch geen exemplaar ontvangen. - Die dit vreemd moge vinden omdat Hutten een der auteurs was, leze b.v. de brieven van Erasmus, en zal menig voorbeeld vinden, hoe de auteur somwijlen eerst uit de brieven van zijne vrienden vernam, dat zijn werk de drukpers verlaten had, zelfs dat het daarop werd gereed gemaakt. Huttens verblijf in Italië verklaart dit bovendien genoeg. Hij vertrok uit Duitschland in den herfst van 1516, noch voordat de Epist. in druk verschenen, 1) maar schreef ook in Italië bijdragen voor den tweeden bundel. En het: non a me tantum kan, geloof ik, niet anders worden aangevuld, dan door een zin, waarin Hutten het auteurschap van sommige brieven aan andere personen, maar daardoor ook van de overige aan zich zelf toeschrijft. Hetgeen hij had begonnen, werd door Crotus en anderen voortgezet. Hij brandt natuurlijk van nieuwsgierigheid, om te zien welk aandeel deze geleverd hebben, en als dit hem opgetogen maakt, is zijn compliment in den tweeden brief aan zijne medewerkers gericht en volkomen gerechtvaardigd. Hoe men de uitdrukking ‘vuilnis’ op de brieven zelf heeft kunnen toepassen, begrijp ik niet. In den voorafgaanden regel spreekt hij van deze, even als altijd, met de grootste
ingenomenheid. Het vuilnis, waartegen hij de bescherming van zijn vriend inroept, kan niets anders zijn, en is, ook volgens het tekstverband, niets anders als de laster, dien de sophisten over de schrijvers zouden uitbraken, het kabaal, dat zij tegen deze zouden maken. De uitdrukking moge kras zijn - maar Hutten bestempelt daarmeê de sophisten zelf.
In den laatsten brief bezwaart hij zich niet hierover, dat zijne vijanden hem voor den schrijver aanzien, maar vreest hij van 't openbaar noemen van zijn persoon als zoodanig moeilijkheden. Hutten was niet de man om zich met vreemde veeren te tooijen

{==499==} {>>pagina-aanduiding<<}
en had zeker de eer van het auteurschap stellig afgewezen, zoo hij daarop geen aanspraak had. Zonder eenigen twijfel dus mag hem deze worden toegekend. Maar was hij de eenige schrijver?
Geene eeuw misschien telt zoovele wonderlijke levensgeschiedenissen als de vijftiende. Astrologen en Alchymisten hadden avonturen benijdbaar voor menig romanheld. Maar ook de geleerden leidden een zwervend en afwisselend leven. Tegenwoordig zitten zij vast gekluisterd aan hun schrijftafel, als handschriften in oude kloosterbibliotheeken - maar toen was 't een reizen en trekken zonder einde. Wel werd door de boekdrukkunst het gevondene en gedachte bekend gemaakt, wel kon men gemakkelijk daarvan partij trekken, zoo men 't Latijn slechts verstond - maar toch trok de jongelingschap de verschillende akademiën rond.
Gedeeltelijk omdat men, zooals nu ook noch wel 't geval is, meer durfde zeggen dan schrijven, gedeeltelijk uit eene gewoonte overgebleven uit den tijd voordat de boekdrukkunst was uitgevonden. De strijd van dien tijd droeg tot dit verhuizen 't zijne bij. Zooals nu studenten Utrecht om Leiden of omgekeerd verlaten, zag men dit toen ook gebeuren - maar bovendien hing de duur van het verblijf ook der hooggeleerden niet zelden af van den tegenstand, dien zij van hunne collega's ondervonden. Crotus Rubianus, of eigenlijk Johann Jäger, te Dornheim in Thuringen geboren, vond ook in zijne jeugd geene blijvende plaats. Vol enthusiasme voor de letteren en vol strijdlust tegen de geestelijkheid, aanhanger van Luther bovendien, was hij een wakker strijdgenoot en boezemvriend van Hutten, met wien hij menig hekeldicht te zamen in 't licht zond. Later bekoorde hem de rust onder de vleugels van den aartsbisschop van Mainz zoo zeer, dat hij zijne vroegere vrienden vaarwel toeriep. Een van hen, hoogstwaarschijnlijk was 't Justus Jonas, deed eene poging om hem aan deze bekoring te ontrukken. Deze herinnerde hem zijn gansche loopbaan en noemt hem daarbij wel niet den eenigen, maar toch den voornaamsten schrijver der Epist. Obsc. Vir. Zoover mij bekend is, bestaat er geen reden om aan de waarheid van dit bericht te twijfelen. Blijkens den geheelen brief 1) is de schrijver zoo vertrouwd met Crotus' doen en laten, en blijkt hij zelf zoo geloofwaardig te zijn, dat op zijn gezag Crotus veilig nevens Hutten

{==500==} {>>pagina-aanduiding<<}
kan gesteld worden als vervaardiger der Epist. Naar den aard van zijn vernuft zouden dan niet de minst scherpe brieven van hem afkomstig zijn.
Behalve deze twee, Hutten en Crotus, worden Buschius, H. Graaf von Nuenar, Aesticampianus, Caesarius, Reuchlin, Pirkheimer, Eobanus Hessus, Jacob Fuchs, Erasmus en Melanchthon als medewerkers genoemd. Mohnike heeft dit van den eerst genoemde getracht uitvoerig te bewijzen. 1) 't Verwonderde dezen geleerde namelijk, waarom Ortuinus Gratius in de Epistolae zoo hevig wordt aangevallen. Hij kon dit niet begrijpen, tenzij een van de schrijvers een persoonlijk vijand van Ortuinus was. Reeds aanstonds moeten wij hierbij opmerken, dat die eene persoon dan ook alleen alle brieven moet geschreven hebben. Want er is geen brief, die niet aan Ortuinus is gericht of waarin geene hatelijkheid aan zijn adres voorkomt. Mohnike zelf wilde Ankst als den voornaamsten auteur beschouwd hebben en nevens dezen Crotus, Hutten enz. Is 't denkbaar, dat deze allen Ortuinus tot hun mikpunt zouden kiezen, omdat één van hunne vrienden met dezen in vijandschap leefde, terwijl ze allen evenzeer als hij hunne persoonlijke veeten hadden? Neen, daartoe was meer noodig; dit wordt alleen begrijpelijk wanneer zij Ortuinus als den voornaamsten vijand van Reuchlin, als het hoofd der obscuren beschouwden. Juist de haat tegen hem, welke uit alle brieven spreekt, maakt zelfs 't zoeken naar eene bijzondere veete overbodig. Dat Buschius een particulier vijand van Ortuinus geweest is kan hoogstwaarschijnlijk worden geacht. Hij genoot even als Ortuinus en misschien terzelfder tijd zijne opleiding te Deventer onder Hegius; even als deze zette hij zich later te Keulen neder, maar werd vandaar verdreven om een twist met andere leeraars, en na even zoo uit Rostock en Leipzig verjaagd te zijn, keerde hij naar Keulen terug om weder aanstonds het veld te ruimen. Want waar hij scholastieken vond, viel hij deze duchtig aan en maakte hij zich bittere vijanden 2). Dat hij met het hoofd der obscuren te Keulen streed wordt door een der Epistolae 3) bevestigd, en toch is eene particuliere veete van hem tegen den magister te Keulen ongenoegzaam, om de algemeenheid van

{==501==} {>>pagina-aanduiding<<}
den aanval tegen dezen te verklaren. - Het laatste argument van Mohnike is echter het beste niet. Zonder eenig bewijs schrijft hij aan Buschius den brief toe, die Erasmus zoo deed lachen, dat een zweer er van doorbrak. Simlerus vermeldt deze Homerische lachbui, maar schrijft ze aan de brieven in het algemeen toe. Erasmus zelf verhaalt slechts zijn behagen in één brief, doch noemt Hutten daarvan den schrijver. Ik geloof dus, dat er geen reden is om aan H. von dem Busche een bijzonder aandeel in het vervaardigen der epistolae toe te kennen. Maar dat hij tot den bundel zijne bijdrage heeft geleverd, acht ik om zijne vriendschap met de Reuchlinisten, zijn strijd tegen de fakulteit te Keulen, zijn karakter en litterarische werkzaamheid waarschijnlijk. Hutten en Crotus hebben niet alleen deze brieven geschreven. In de narede, die Hutten aan zijn gedicht over den triomf van Reuchlin in 1518 toevoegde, roept hij aan de theologasters toe, dat hij met meer dan twintig personen tot hunne schande en verderf heeft zamengezworen, zoo als hij ook aan Reuchlin zelf schreef, dat hij zich makkers had gekozen, wier stand en leeftijd met den aard van 't gevecht overeenstemde. Bovendien bewijst een brief zelf, dat ook Buschius onder de medewerkers moet worden gesteld. 1) Evenzoo moet aan dr. Jakobus Fuchs ook deze eer worden gegund, daar Lorens Behaim, naar zijn zeggen een intieme vriend van den Domheer te Bamberg, in een brief aan Pirkheimer mededeelt, dat deze Fuchs, een warm Reuchlinist, eenige der Epist. Obsc. Vir. schreef, althans daartoe had medegewerkt. Vond dit bericht geen tegenspraak, Pirkheimers meêwerking werd beurtelings verdedigd en aangevallen. Deze 2) senator te Neurenberg en raadsheer van den keizer was tot zulk een werk in staat blijkens zijne Missive, Oder sendbrief, so die Ebtisin von Nürnberg an den Hochberühmten Bock Emser geschrieben hat 3). Men heeft van hem zelfs een brief geheel in den stijl der ob-
{==502==} {>>pagina-aanduiding<<}
scuren gevonden 1). De raad, dien hij aan Hutten geeft, om den titel van den tweeden bundel te veranderen in Clarorum Virorum Epistolae, opdat de tegenpartij te beter in den val zou loopen 2); de uitdrukking van Hutten aan Pirkheimer, ‘de obscuren schrijven ik weet niet wat voor klachten tegen ons;’ de verontschuldigingen 3) door Pirkheimer bij Erasmus voor zijne ‘potsen’ ingebracht en de omschrijving van deze zelf - bewijzen te zamen genoegzaam, dat ook hij eenige der brieven althans van den tweeden bundel vervaardigde. Ten minste weegt tegen dit alles de eene reden niet op, waarom Meiners 4) zijne medewerking ontkent. Als Pirkheimer aan Hutten den roem en de gevaren der Epist. toekent, sluit dit zijn eigen aandeel niet uit, maar toont hij slechts te gevoelen, dat de eer en ook 't gevaar toekwam aan dengene, die de zaak was begonnen en daaraan verre weg 't grootste aandeel had.
Wie zou vermoeden, dat de naam van een der kerkhervormers in een kwestie als deze zou voorkomen? Die mannen toch schijnen veel te gewichtig en besteedden hunne aandacht aan veel te ernstige zaken, dan dat men hen zou zoeken onder de grappenmakers die met hunne aardigheden de scholastieken bespottelijk maakten. En toch wordt Melanchthon niet zonder eenige reden van medewerking aan de Epistolae verdacht. Ik haast mij echter daarbij te voegen, dat 't in zijne jonge jaren zou geschied zijn, toen hij noch te Tubingen woonde en geheel verdiept in heidensche schrijvers noch niet dacht aan hervorming van kerk en godsdienst. Tot mijn leedwezen kon ik Eichstaedt's werk De Poesi Culinaria niet machtig worden en kan ik dus de redenen niet opgeven, waarmede hij Melanchthon's aandeel aan de Epist. verdedigde. Zeker zal hij 't volgende daarbij wel hebben opgesomd. Melanchthon was een bloedverwant van Reuchlin 5). Hij brandde van ijver om dezen te zien zegepralen in zijn twist met Pfefferkorn c.s. De bundel brieven van beroemde mannen, die

{==503==} {>>pagina-aanduiding<<}
in 1514 werd uitgegeven als een getuigschrift van Reuchlin's eer en beroemdheid, werd door Melanchthon van eene voorrede voorzien, waarin hij echter op Reuchlins vijanden geene toespeling maakt 1). Camerarius verhaalt in zijne levensbeschrijving van Melanchthon 2), dat hij Reuchlin te Stuttgard en deze hem te Tubingen bezocht, om te zamen te beraadslagen over hetgeen Reuchlin in zijn proces voordeelig kon zijn. Ook met Reuchlinisten was hij zeer bevriend, o.a. met W. Nesen, Buschius enz.; hij correspondeerde met Nuenar, Pirkheimer enz.; Luscinius, die Hutten smaadde, werd door hem met een epigram vereerd, Hutten's dood daarentegen in een loflied betreurd. 3) Maar dit alles is noch geen bewijs van zijn medewerking aan de Epistolae. Dit zou om 't bovengenoemde waarschijnlijk zijn, zoo Melanchthon de litterarische bekwaamheid had bezeten, om den stijl van anderen natebootsen en in zulk soort van litteratuur, waartoe de Epistolae behooren, bedreven was. Doch hiervan is geen bewijs; en zijne geschriften getuigen veeleer van een geheel ander, veel ernstiger en wetenschappelijker talent. Evenmin als Erasmus was Melanchthon tot 't schrijven van dergelijke dingen in staat. Ook de voorrede, die hij in 1516 voor zijne uitgave van Terentius' komedies schreef, ademt een geheel anderen geest Misschien zou men zich willen beroepen op den brief, dien hij in 1517 aan Reuchlin zond. Hij vangt dezen aan met de verschooning, dat hij later schreef dan hij gewild had, omdat hij op de bezendingen van de boekverkoopers wachtte en wilde zien of daarin ook boekjes van Hochstraten 4) waren of andcre dingen die in hun zaak gebruikt konden worden. Zij brachten niets aan,
hetgeen hem geducht speet, omdat hij aan een geschrift was begonnen, dat hij beloofd had tegen de wederlegging van Hochstraten te zullen opstellen. Ten slotte verzekert hij hun vaandel niet te zullen verlaten, noch zijn schild te zullen wegwerpen. 5) Men ziet uit

{==504==} {>>pagina-aanduiding<<}
dezen brief hoe innig hij aan Reuchlin 1) en de wetenschap verkleefd was. De humanistisch gevormde jongeling gloeit van geestdrift voor den edelen strijd van zijn tijd. Maar dat hij aan de Epistolae zou hebben meêgewerkt, dat hij ook met dit wapen, dat in zijne hand mij toeschijnt kwalijk te passen, zou hebben gestreden, kan ik niet gelooven zonder beter bewijs. Zijne talenten, zijn karakter zullen hem tot die verdediging van Reuchlin hebben bepaald, waarvan Camerarius spreekt - maar hem niet betrokken in satiren, waarvoor hij geen aanleg had. De conjectuur dat het opschrift van den negenden brief in den tweeden bundel: Mag. Philippus Schlauraff een aanwijzing bevat van Philippus Schwarzerde is waarlijk te sterk. De waarschijnlijkheid dat Melanchthon, die altijd de Grieksche overzetting van zijn naam gebruikte, deze ééne keer achter de Sch. van Schauraff zijn duitschen naam heeft verborgen, kan slechts de moeite van bespreken
waardig zijn, als 't eerst vast staat, dat hij bijdragen aan dien bundel leverde. Terecht meende Mohnike, dat de reisbeschrijving in dien negenden brief door iemand moet zijn opgesteld, die veel heen en weêr had getrokken - Melanchthon woonde, toen dat verhaal geschreven werd, te Tubingen, waar hij van 1512-1518 steeds vertoefde, en dus is 't niet waarschijnlijk, dat hij eene reisbeschrijving leverde, waarin vele bijzonderheden voorkomen, die alleen door een zwerver konden worden verzameld. Zijne correspondentie beteekende voor zijn vertrek naar Wittenberg ook noch niet veel. Doch wat hiervan zij, zonder mij onbekende en meer gewichtige redenen kan ik niet gelooven, dat Melanchthon deel

{==505==} {>>pagina-aanduiding<<}
had aan de satire der Epistolae. Echter oordeelde hij er zeker anders over, dan Luther deed, die niet veel met haar ophad. 1)
Evenmin als Melanchthon schijnt Reuchlin te hebben medegewerkt. 2) Met meer grond kan dit beweerd worden van Hermann Graf van Nuenar (a Nova aquila), domheer te Keulen 3), van Rhagius Aesticampianus (sommerfeld) 4) en Eobanus Hessus 5). Of F. von Sickingen, Caesarius en andere humanisten, die b.v. door Freitag worden opgenoemd, insgelijks onder de auteurs der Epistolae moeten worden gerekend, weet ik niet. 't Is mogelijk. Hunne vriendschap voor Reuchlin, hunne litterarische oefeningen, de zinspelingen in de Epist. op hen gemaakt, geven daarvoor echter noch geen bewijs - want dan zouden alle humanisten bijdragen

{==506==} {>>pagina-aanduiding<<}
geleverd moeten hebben. In elk geval, geloof ik, dat wij hun toch geen aandeel in den eersten bundel mogen toekennen; Hutten, Crotus en Buschius schijnen te zamen dezen te hebben geleverd. Het zeggen van Erasmus, dat er drie auteurs waren, kon wel de waarheid zijn. Het voorbeeld door hen gegeven vond navolging. 1) Elk Reuchlinist, die min of meer op satiren belust en tot 't schrijven daarvan bekwaam was, zond zijne bijdrage aan de vrienden te Basel, door wie de tweede bundel gereed werd gemaakt. Pirkheimer, Nuenar, Sommerfeld, Eobanus Hessus en Fuchs behoorden zeker, misschien noch meerderen onder dit getal, Erasmus, Reuchlin en Melanchthon echter niet. De tweede bundel werd later door noch een derde verzameling gevolgd. Een zamenspraak en andere produkten zetten het onderwerp voort. De Epistolae waren een standardwork geworden - en noch zijn zij een spotschrift op 't graf der vervallen scholastiek, theologische onverdraagzaamheid en hoogmoedige onkunde.
Onder degenen die 't ergst in de brieven werden bespot, behoorde de Dominikaan en inquisiteur Hoogstraat of Hochstraten. Op den rijksdag te Frankfort, 1510, noemde graaf Hermann von Nuenar in de redevoering, waarmede hij keizer Karel begroette, hem den eenigen geesel van Duitschland, een onbeschaamd en vermetel man, beleediger van alle geleerden, en door hen allen gehaat. Op dezelfde wijze wordt hij in de Epist. gehekeld. Noch erger dan hij wordt Ortuinus Gratius behandeld, geen spot noch beschuldiging wordt, als 't hem geldt, gespaard. En toch was deze naar al wat wij hem betreffende konden opsporen, waarlijk geen onbekwaam man. Naar zijne eigene mededeeling stamde hij af van een niet onaanzienlijk, hoewel burgerlijk, geslacht; zijn vader heette Fridrich de Graes, zijne moeder Gertrude, zijn geboorteplaats was Cösfeld, in de Diocese van Munster gelegen. In Deventer had hij zijne eerste opvoeding genoten onder Alexander Hegius, die een der vaders van het humanisme mag worden genoemd, en zijne school vormde tot een kweekplaats der letteren. Het bewijst dus iets in 't voordeel van den jeugdigen Ortuinus, dat hij belast werd met 't onderwijs der vijfde klasse van deze school. Later ging hij naar Keulen, waar hij in een der beursen,

{==507==} {>>pagina-aanduiding<<}
Kuyk geheeten, misschien als Rector leefde. Om te beoordeelen van welk gehalte zijne wetenschap was, behoeven wij ons niet te verdiepen in de kwestie of de Fasciculus rerum expetendarum et fugiendarum van zijne hand is, noch te onderzoeken of hij inderdaad eene uitgave van den Donaat en van Sallustius' Catilina bezorgde. De Epistola Apologetica, waarin hij zich tegen den aanval der Epist. Obsc. Vir. verdedigde, wordt algemeen erkend als een bewijs van zijne geleerdheid en goeden Latijnschen stijl. En toch kan 't ons niet verwonderen, dat zijn persoon boven anderen het mikpunt is geweest van den spot der Reuchlinisten. Zij 't door dogmatische bekrompenheid, of uit vrees voor de gevolgen, welke hij voor de kerk van Reuchlins invloed vreesde - hij koos de zijde van Pfefferkorn, verdedigde dezen in geschriften, ja hielp hem hoogstwaarschijnlijk in 't schrijven van hetgeen deze in 't licht zond. Dit was genoeg om hem aan te vallen, toen Pfefferkorn aangevallen werd. Juist zijne geleerdheid veroorzaakte tegen hem dubbel heftigen toorn. Dat hij zich tot een werktuig leende van de dwaasheid der keulsche theologasters verwonderde Erasmus, maar verbitterde Reuchlin's vrienden. Dat hij, die aan hunne zijde behoorde, zich aan de zijde der onwetendheid en der bigotterie schaarde, - was een misdaad, dien zij hem niet vergeven konden. Zijne geleerdheid was een sieraad der fakulteit te Keulen - en hierom stak hij 't meest in de oogen van hare vijanden. Zijne handelwijs kwam dezen onverklaarbaar voor, alleen begrijpelijk door de laagste, en meest zedelooze drijfveeren. Dat hij den handschoen opnam, een Pfefferkorn in 't aangezicht gesmeten, was een verraad aan de wetenschap en de letteren, dat in de oogen der Reuchlinisten niet streng genoeg kon worden gestraft, en door de geschiedenis is gewroken. Terwijl anders zijn naam wellicht met eerbied zou zijn genoemd onder die van de stichters der nieuwere beschaving - is nu zijne wetenschap voor hem geen eeretitel, maar doet
zij zijne verblindheid slechts te duidelijker uitkomen.
Dit is altijd het lot geweest, en zal 't altijd blijven van de mannen, die hunne kennis misbruiken om de verlichting tegen te houden, met hunne wetenschap verouderde denkbeelden steunen - en in plaats van, des noods door 't volk gehaat, de menichte voor te gaan, door de loftuitingen van hunne omgeving verblind, hunne talenten stellen in den dienst der langzamerhand wegstervende vooroordeelen.

{==508==} {>>pagina-aanduiding<<}

Misschien vraagt iemand, die zoo goed was mij tot hiertoe te volgen: van welk belang is dit onderzoek voor onzen tijd? Mij dunkt, dat het onbeleefd zou zijn, de pen neder te leggen zonder deze vraag te beantwoorden.
Het geslacht der onbekende lieden is noch niet uitgestorven. Noch leven er theologasters als Langschneyderius enz.; noch bestaan er professoren van dezelfde soort als Ortuinus Gratius en Arnold de Tungaris; ja zelfs de inquisiteur Hochstraten heeft noch wel eenig kroost nagelaten. Misschien is wel bij minder quantiteit ook de qualiteit verminderd - maar obscuren voeren ook in onzen tijd en in ons land noch de pen - en helaas! in 't Hollandsch!
De twee richtingen, die de maatschappij in Reuchlins dagen in twee afdeelingen scheidden, de stilstaande en de voorwaarts strevende, hebben altijd de menschheid verdeeld. Beide richtingen hebben altijd hare fanatieken gehad, en die van den stilstand zijn, altijd de viri obscuri geweest. Gewoonlijk houden deze zich op een bescheiden afstand en slepen zij hun vergeten aanzijn in den donker voort. Maar somtijds moeten door de snelle ontwikkeling, waarmede de beschaving nu en dan reeksen van schijnbaar verbeuzelde jaren plotseling inhaalt, geheele scharen, die voor zulke schielijke sprongen òf te oud òf te zwak zijn, van het tooneel verdwijnen. Dat deze protesteeren tegen zulk een verdonkeremanen van hun eigen belangrijke persoon, is natuurlijk; dat zij hunne dichte gelederen tellende, niet kunnen gelooven, dat hun uur geslagen is, valt licht te begrijpen; dat zij hun macht van gisteren zich herinnerend aan de zegepraal blijven gelooven, is ook zeer te vergeven. Maar juist deze blindheid, deze dwaling stempelt hen tot duistere mannen. Dit was het ongeluk van de theologische fakulteiten te Keulen, Parijs, Erfurt enz.; dit is nu het ongeluk van.....?
Wij hebben boven gezien, hoe de obscuren der zestiende eeuw te veld trokken tegen de letterkundige studiën. Niemand is nu zoo dom meer, om daarin met hen zamen te stemmen. Maar uit de beoefening van 't Grieksch en Hebreeuwsch is de geschiedenis der bijbelboeken opgegroeid; zijn deze voor de theologasters der 19de eeuw niet een even groote verschrikking, als de Grieksche accenten en de Talmud voor die der 16de eeuw waren? De Dominicanen beschuldigden Erasmus van ongeloof, omdat hij in zijne bijbelvertaling, afwijkende van de kerkelijke, Joh. 1:1,

{==509==} {>>pagina-aanduiding<<}
sermo in plaats van verbum had geschreven, en den bijbel instrumentum in plaats van testamentum had genoemd 1). De obscuren der 18de eeuw met den aartsdiaken Travis aan 't hoofd vielen evenzoo Gibbon en Porson aan, omdat deze de onechtheid van 1 Joh. 5:7 bewezen. Wordt niemand in de 19de eeuw meer van ongeloof beschuldigd, als hij naar zijn beste weten de onechtheid van een bijbelboek beweert, of eene geschiedenis geeft van het ontstaan des bijbels, maar daarbij afwijkt van de kerkelijke traditie? Waarlijk dat versje of rijmpje 2), waarin het kritisch onderzoek van zekeren Hoogleeraar als een herhaald en moedwillig zeeven wordt beschouwd, behoort onder de kreupeldichten der obscuren tehuis.
Maar welk geleerde is er in den tegenwoordigen tijd, die 't recht van kritiek ook op godgeleerd gebied niet erkent? alleen maar, niet waar? - van het kritiekste niet! Juist als de hooggeleerden onder de obscuren. Deze deden soms ook wel mede met de verfoeide ‘wereldsche dichters,’ gaven ook wel eens een heidensch schrijver uit - maar hielden trouw de kerk en het canoniek recht in het oog! Doch hiervan afgezien - alle declamaties over geloovige commentaren, geloovige kritiek en geloovige wetenschap behooren bij de in annonces gevraagde geloovige keukenmeiden of lichtgeloovige obscuren. Ook de jeremiades, die nu noch wel eens worden gehoord, zijn de nagalmen uit denzelfden hoek. Wie zijne oogen toedoet, zou zich zelfs in hun datum licht vergissen. In een zamenspraak, naar aanleiding der Epist. Obsc. Vir. verschenen, komt de volgende passage voor:
Magister Lupoldus: Als de goede vaders, die ons onderwezen, eens terugkwamen, goede hemel, wat zouden zij zeggen, als zij alles zoo veranderd zagen!
Mag. Gingolphus: Maar wat zouden zij zeggen van onzen bijbel, die zoo maar gemoderniseerd wordt!
Mag. Ortinnus: En wat zouden zij zeggen van de zalige Magdalena, van wie zoo maar drie vrouwen worden gemaakt?
Wie zou niet haast vermoeden: dat deze drie namen verdichte zijn, waaronder ik eenige personen uit onzen tijd klagende laat optreden? 't Heeft er toch wel iets van, alsof deze zamenspraak is overgenomen uit een vlugschriftje of traktaatje, geschreven om de goede gemeente vrees aan te jagen voor de goddeloosheid

{==510==} {>>pagina-aanduiding<<}
van 't jonge Holland, dat de leer der vrome vaderen verguist, de religie onderst boven keert, den bijbel naar zijn eigen smaak fatsoeneert, en gruwelijk omspringt met de bijbelsche verhalen. Of zou de Heer Ortuinus na zijn klacht over de euveldaad om uit de Nieuw-testamentische verhalen drie Magdalena's te bedenken in plaats van de ééne goede en vroeger alleen bekende Magdalena, niet verder gaan en klagen, dat men van de verhalen over den Heer Jezus daarentegen maar de helft overlaat? Wie toch tot het eerste de vrijheid neemt, zal ook wel het tweede durven. Of waarom zou men de verhalen aangaande Jezus ook niet onderzoeken en beoordeelen, als men van zulk een onderzoek door den eerbied voor de overgeleverde opvatting van den bijbel niet meer wordt teruggehouden? - Die Mijnheer Gingolphus weet zeker iets van de nieuwe bijbelvertaling, welke nu onderhanden is. Wacht slechts, totdat zij verschenen is, dan zult gij hem hooren kermen! - Welnu, dan weet gij althans tot welke familie hij behoort!
Italie's geleerden waren begonnen in de wetenschap tot de ouden terug te keeren. Erasmus en de Reuchlinisten voerden dezen terugkeer in als eene nieuwe methode op 't gebied der theologie. De meer dan twee eeuwen verouderde leerboeken moesten worden opgeruimd. Niet meer uit Thomas Aquinas en andere scholastieken, maar uit de kerkvaders en den bijbel moest de godgeleerdheid putten. Vandaar het jammeren en anathema roepen der geestelijken, vandaar hun tegenstand en beschuldiging van ongeloof. De nieuwe methode was eene revolutie, en kerkelijken zijn conservatief. Erasmus schrijft zelf 1), dat hij 't ei legde, en Luther dit uitbroeide. Hij mocht klagen, dat 't broeisel van een anderen aard was, als hij had verlangd, dat 't geen kuiken voortbracht, dat onder de vleugels der kerk kwam schuilen - waarheid blijft, dat Luther zijne methode volgde, en consequent ook de kerkvaders op zijde schoof. Honderd jaren waren noodig om van de krachtsinspanning hiertoe gebruikt uit te rusten en kracht te verzamelen tot verder uitvoeren der gedachte in al haar consequentie. Maar toen was men niet meer tevreden met de schrift alleen - door de verhalen der Evangelisten, door de geschriften der apostelen, in één woord door de litterarische over-
{==511==} {>>pagina-aanduiding<<}
blijfsels der eerste eeuwen wilde men doordringen tot het gebeurde zelf. De verhalen zouden getoetst worden aan de feiten, van de apostelen wilde men tot Jezus zelf opklimmen, den stroom, gedurende een loop van zoovele eeuwen gezwollen, weder opvaren tot aan zijne bronnen. De geoefendheid werd grooter, de kritiek scherper - de grondslag van den grootschen bouw der kerksysteemen bleek hoe langer hoe meer eenvoudig te zijn. Doch gedurende dit proces bleven de obscuren in het geroep van afbreken, het liefkozen van verouderde methoden, het hangen aan uitgediende leerboeken altijd zich zelf gelijk. Noch hebben zij die boeken 't liefst, waarin de geijkte
stellingen en de begeerde resultaten worden verkondigd. Met welk regt dit geschiedt, en welke bewijzen worden gebruikt, is noch voor hen van miner belang. De Epistolae veegden dezen stal van Augias in hun tijd schoon. Ontelbare malen worden door hen de verouderde leer- en handboeken aan den kaak gesteld. Wie lust had een pendant der Epistolae voor onzen tijd te vervaardigen, zou zeker bij onze obscuren niet vergeefs de boekenplanken bezien.
't Wordt van Crotus verhaald 1), dat hij bij godsdienstoefeningen en openbare lessen aanteekening hield van de dwaasheden, die hij hoorde en daarmeê de Epist. Obsc. Vir. verrijkte. Zou iemand in onzen tijd vergeefs naar kerkelijke en particuliere zamenkomsten zoeken waar hij zaken kon hooren, een tweeden bundel Epistolae waardig? Ik vrees van neen - of ronduit gezegd, de pen jeukt mij tusschen de vingers om iets daarvan te verhalen. Maar het obscurantisme behoeft niet te worden aangewezen. De tegenstelling van orthodox en liberaal op staatkundig en godsdienstig gebied wordt in onze dagen scherp gepunt en consequent volgehouden. Zoo als de antirevolutionnair terug moet naar 't koningschap der genade Gods, zoo moet de orthodoxie terug naar de ingeving der Hebreeuwsche klinkers. Wat de paus deed in zijne encyclica, openlijk breken met de beginsels van onze, van de nieuwe maatschappij - daartoe moet ook 't confessionalisme van zijn kant komen, als 't noch iets beteekenen zal. Maar komt 't zoover, dan staat 't ook verlaten van wetenschap en beschaving, slechts door wetenschappelijke mannen, verblind als een Ortuinus, vergeefs gesteund.
Doch dan is 't ook een sta in den weg, dat van zelf ineenzakt,

{==512==} {>>pagina-aanduiding<<}
of zoo 't anderen den weg versperren wil, begraven wordt.....als 't veel beweging maakt onder een charivari der humanisten als uitvaart.
En toch zou 't onbillijk zijn zoo wij ook niet het verschil opmerkten tusschen de obscuren van toen en van thans. Als wij dit vergaten zouden wij ons bovendien een grooten troost ontrooven. Want soms is 't om moedeloos te worden. Als men nagaat hoe oud 't kristendom al is en hoe weinig zijn heerlijke zuurdesem noch bespeurd wordt in het leven der volken en der individuen, in de raadzalen en in de huiskamers; als men zich herinnert, dat reeds drie eeuwen na de hervorming verloopen zijn en men van haar op het platte land en ook in aanzienlijker standen bijkans vergeefs andere sporen zoekt dan de bekrompen haat tegen Rome en de vereering der heiligen, dan wordt de moed soms klein. Daarom mag de lichtzijde niet vergeten worden. En zijn vele Hervormden in beginsel nu noch Roomsch, in Reuchlins dagen waren vele Roomschen slechts verkapte Heidenen - dat is eene belangrijke schrede voorwaarts. Was de onkunde in de beschaafde kringen toen noch zoo groot, dat verregaande zedeloosheid en 't somberst bijgeloof haar trouw vergezelden - zij is nu zooveel minder, dat het zedelijk leven althans veel beter gehuldigd wordt. Ontaardde toen het verschil van meening alras in een onkristelijken, liefdeloozen strijd - spaarde men aan beide zijden den tegenstander geen laster noch smaad - ik durf 't als eene eer voor onze eeuw beweren, nu is zulk een bundel Epistolae ook tegen de ergste obscuren eene onmogelijkheid. Aan beide zijden zoowel bij orthodoxen als bij liberalen is een belangrijke vermeerdering van humaniteit, beschaving, zedelijkheid, in één woord van kristelijk leven merkbaar, dat tot 't schrijven van zulk een persiflage geene voorwerpen en ook geen schrijvers meer vinden doet. Een enkel individu moge soms noch spot als lijkwade voor zijne dwaasheid willen verdienen - een enkele pen moge een enkele maal in haar ironie liefdeloos zijn - vergeleken bij den spot der Epistolae, vergeleken bij 't verdiende van die kastijding mogen wij zeggen: de menschheid wordt
godsdienstiger en kristelijker - zij wordt ook beschaafder en verlichter, al is 't soms tegen wil en dank.

Odijk.
P. Haverkorn v. Rijsewijk.





{==513==} {>>pagina-aanduiding<<}

Japan zoo als het is, en zoo als het worden moet.

Door Edouard Fraissinet. 1)

De opening van het Japansche rijk kan met regt gerangschikt worden onder de gewigtigste gebeurtenissen van onzen tijd. Daarin toch ligt voor zijne bewoners - een der grootste, magtigste en begaafdste volken der aarde - de heilzame kiem van de wedergeboorte, van den vooruitgang en de volmaking, zoowel op maatschappelijk als op zedelijk en godsdienstig gebied. Het geschiedde, zoo als men weet, door den Amerikaanschen commodore Perry. Deze kwam met een eskader, vierhonderd stukken geschut voerende, in de haven van Jedo, tegenover het Keizerlijk Paleis liggen, en noodzaakte het bewind, door die demonstratie, tot de openstelling van drie havens. Wel gold het hier alléén de Vereenigde-Staten; maar nu kwamen ook de gevolmagtigden van Groot-Brittanje, Frankrijk, Nederland en Rusland; zij eischten dezelfde vergunning voor hunne landgenooten, en verkregen die, want ook zij hadden dáár eene geduchte zeemagt.
Sinds meer dan twee eeuwen hadden de poorten van het kost-
{==514==} {>>pagina-aanduiding<<}
baar en weelderig Rijk der Opgaande Zon, 't welk China zelf in beschaving te boven streeft, voor de Nederlanders alléén, en dat nog maar gedeeltelijk, open gestaan. Men voege hier eenige Chinesche kooplieden bij, die echter hunne factorij niet mogten overschrijden: ziedaar de vroegere toestand.
Welke waren nu de redenen die dezen staat van zaken hadden doen ontstaan en voortdurend in stand hielden? Was het, bij de Japanezen, ingeboren terughouding, natuurlijke afkeer voor elke aanraking met andere natiën? Dit zou men bij den eersten oogopslag ligt gelooven; en deze oppervlakkige meening is dan ook die van velen. Doch zoodanig is hun volksaard niet. Verre van dáár: wie hunne geschiedenis kent, weet dat zij, ofschoon zelfstandig, toch van nature gezellig en gastvrij zijn. In vroegere eeuwen, toen zij nog gansch onwetend waren, hadden zij, bij de eerste gelegenheid de beste, China's godsdienst en beschaving, die destijds voor hen den vooruitgang vertegenwoordigden, gretig aangenomen. In latere dagen keerde Koeblaïkhan, de Tartaarsche veroveraar van het groote Middenrijk, zijne zegevierende wapenen tegen Japan en zocht hij ook dien staat, zonder billijkheid of reden, meester te worden, waarbij zijne vloot en zijn ontelbaar leger jammerlijk omkwamen. Toen, en toen eerst nam Japan, tegenover de Chinesche natie, eene wantrouwende houding aan; maar het is daaraan dan ook, van dien tijd af, onwrikbaar getrouw gebleven. Eveneens ging het, in nog later tijd, met de Europesche bezoekers. Zij werden aanvankelijk met opene armen ontvangen. Daarop volgde plotseling een gansche ommekeer van zaken: het afzonderingsstelsel werd en bleef op de Westersche wereld, even als op de Oostersche, toegepast. Waaraan was dan die verandering te wijten? Aan niets anders dan aan de godsdienstige dweepziekte en de staatkundige heerschzucht van het Spanje der zestiende eeuw. De Jezuiten en verdere roomsche zendelingen, eenerzijds, gebruikten het Christendom om alles aan hunne Kerk, - de Spaansche en Portugesche leeken, van den anderen kant, maakten zich die Kerk ten nutte om alles aan hunnen koning te onderwerpen. Deze tweeledige overrompeling kon Japan, met het oog op zijne onafhankelijkheid en zelfstandigheid als staat, niet wel anders te keer gaan dan door
de zoo gevaarlijk indringende vreemdelingen te verdrijven. Dit echter geschiedde niet zonder dat, op slagvelden en schavotten, veel Europeesch en nog meer Aziatisch bloed vergoten werd. Menig opge-
{==515==} {>>pagina-aanduiding<<}
wonden en geloovig prediker der pausselijke leer moest den marteldood sterven. De reeds zoo talrijke inlandsche Christelijke gemeente - een derde der bevolking - dus millioenen menschen verhieven de vaan des opstands. Hierop ontstond een hardnekkige, vreesselijke burgeroorlog. Deze had eindelijk ten gevolge, deels de uitroeijing van het Christelijk element, deels zijn gedwongen terugkeer tot het, in de zevende eeuw onzer jaartelling, uit China naar de Japansche Eilandzee overgekomen Boeddhismus, of wel tot het Sintoïsmus, de aloude inheemsche godsdienst, de vergoding der voorvaderen, dus in elk geval tot het Heidendom.
Wij mogen het alzoo niet ontkennen: van de vertrouwelijke gastvrijheid, tijdens de ontdekking van Japan aldaar zoo ruimschoots den vreemdelingen betoond, was door dezen, door die althans welke uit het Iberische schiereiland afkomstig waren, allerschromelijkst misbruik gemaakt. Wáár de Japanezen enkel eerlijken handel en vriendschap gezocht hadden, en nog meer vriendschap dan handel, dáár hadden de Europeërs uit de school van Cortez en Pizarro al te zeer beoogd, niet alléén uitzuiging - dit zou men hun welligt vergeven hebben - maar ook verovering, en wel verovering door verraad. De billijkheid vordert dat wij ten dezen opzigte, vooral wat aangaat het volkenregt, het toenmalige Hof van Jedo in het gelijk, zijne tegenstanders in het ongelijk stellen. Het zij evenwel verre van ons de in den loop van den strijd door de beleedigde partij, even als door de beleedigers begane wreedheden, te willen verontschuldigen.
Doch nu rijst eene andere vraag op: moeten Europa en Amerika, moet de geheele Westersche beschaving onzer dagen en het belang der menschheid in het algemeen, moet zelfs ook het welbegrepen, het waarachtig belang des Japanschen volks, moet dat alles maar altijd boeten en lijden voor het misdrijf van eene enkele natie en van een enkel tijdperk? Thans bevindt men zich toch in gansch andere omstandigheden dan voorheen. Thans kan niet meer van Jezuitismus en Philippus II, van overheersching en annexatie rede zijn, maar wel van verdraagzaamheid, van handelsvrijheid, van een vreedzaam, loijaal verkeer. Mag dan ten huidigen dage de herinnering aan een sinds langen tijd en onherroepelijk verdwenen toestand nog steeds de oude zedelijke scheidsmuur van uitsluitingswetten en vooroordeelen staande houden? Mag die, krachtiger dan de steenen wal om

{==516==} {>>pagina-aanduiding<<}
de grenzen van een naburig rijk opgeslagen, nog steeds Japan van het buitenland afzonderen en zich verzetten tegen de verbroedering van al de leden des grooten huisgezins, tegen de feitelijke eenheid des menschelijken geslachts?
Wie zoude zoo iets durven beweren of slechts kunnen denken? Niet de groote Westersche mogendheden, Engeland, Frankrijk, Noord-Amerika, wier zeevaart zich meer en meer in alle streken des aardbols zoekt uit te breiden; want dezer ingezetenen zijn het juist die door zulk eene afsluiting het meest benadeeld worden. Maar de Nederlanders misschien? Die toch waren altijd, en met regt, in Japan van den algemeenen banvloek uitgezonderd gebleven, omdat zij zich er steeds als getrouwe vrienden en bondgenooten, en ook als brave kooplieden hadden gedragen; die alléén werden sedert onheugelijke jaren aldaar toegelaten; die alléén mogten er den buitenlandschen handel vertegenwoordigen. Moest niet eigenbelang, vrees voor mededinging hun de instandhouding van het uitsluitings-systeem doen verlangen, hen nopen die bij elke gelegenheid aan het Japansch Gouvernement aan te bevelen? Zoo zou de zelfzucht er over gedacht hebben; zoo echter dacht het Nederland der 19de eeuw, dacht de groothartige Willem II er niet over. Reeds in 1845, toen er nog bij geene der andere zeevarende natiën van het Westen naar Japan uitgezien werd, toen al hun aandacht in die rigting zich nog tot China bepaalde, toen reeds besloot die vorst een initiatief te nemen dat niet alléén geheel belangeloos was, maar dat zelfs, a priori, met ons handelsbelang strijdig scheen te zijn. Bij een eigenhandigen brief aan den Keizer van Japan gerigt, maakte hij dezen met de behoeften van onzen tijd bekend en vermaande hem ernstig uit eigen beweging de Japansche havens voor de vreemdelingen en den buitenlandschen handel open te stellen, wijl hij toch anders daartoe gedwongen zou worden, even als dit met China het geval was geweest. De partij der Oostersche halstarrigheid had toenmaals nog in den Japanschen Ministerraad de bovenhand. Zij was voor geene billijke overtuiging vatbaar; zij maakte deze welwillende poging eener bevriende Mogendheid vruchteloos; maar
die verdient daarom niet minder in het dankbaar aandenken der wereld bewaard te blijven; want van een diplomatieken stap uit zoo verhevene beweeggronden voortgesproten, levert de geschiedenis weinig voorbeelden op. Schrijver dezes heeft daarom, destijds, voor de be-
{==517==} {>>pagina-aanduiding<<}
kendmaking daarvan in den vreemde het noodige gedaan; maar ook weder in het werk waarvan wij hier straks eene aankondiging wenschen te geven, vinden wij, tot ons leedwezen, dit gedenkwaardig feit met geen enkel woord vermeld of opgeteekend. En toch behelst het een omstandig verslag der omtrent de opening van Japan plaats gehad hebbende onderhandelingen.
Laat ons nu dáár bijvoegen dat de handelwijze van onzen Koning in deze even staatkundig als edelmoedig was. De uitkomst heeft doen blijken dat het inderdaad voor Japan beter zou geweest zijn, toenmaals vrijwillig eene toestemming te geven, waartoe het later toch, even als hij dit voorspeld had, door de belanghebbende Zeemogendheden gedwongen werd. Wat aangaat den Nederlandschen handel aldaar, deze is, sedert wij er niet meer alleen zijn, sedert hij de mededinging der nijverste volken doorstaat, niet af-, - maar aanmerkelijk toegenomen. Voorwaar een krachtig bewijs voor de juistheid der beginselen waarop de moderne staathuishoudkunde berust! Ook uit een zedelijk oogpunt beschouwd, is onze positie dáár te lande onzer meer waardig geworden. Niet meer, als voorheen, worden wij op Japan enkel en eenvoudig geduld, maar wij zijn nu door tractaten geregtigd er binnen te komen; zijne poorten staan voor ons niet meer op een kiertje, maar wijd open; onze oorlogsvlag wappert dáár, dringt tot in de Binnenzee dóór, handhaaft er roemrijk onze eer, beschermt er onze landgenooten en hunne belangen door wapenfeiten die met de luisterrijkste onzer geschiedenis wedijveren kunnen. Wij staan dáár overigens in alle opzigten met de grootste natiën van Europa op denzelfden voet.
Indien dus het hof van Jedo aan de raadgeving van Willem den Tweeden gehoor had gegeven, het zoude zich eene smartelijke vernedering bespaard, onzen handel en den zijnen tien jaren vroeger een gemeenschappelijke dienst bewezen en, van dien tijd af, aan de ongegronde jaloerschheid onzer naburen een einde gemaakt hebben.
Hoe nu is schrijver dezes tot de hier voorafgaande beschouwingen gekomen? Door het lezen van een boeksken dat waarschijnlijk onzen lezers bij name reeds bekend zal zijn, want het is met vrij wat ophef in de dagbladen aangekondigd. Wij bedoelen Japan, eene Reisbeschrijving, door Rodolphe Lindau. 1)

{==518==} {>>pagina-aanduiding<<}
L'art de l'annonce, the humbug, zijn daarbij te baat genomen, naar de wijze van menig boekverkooper in Parijs, Londen en New-York. Naar die advertentiën te oordeelen, zou een eenvoudig mensch waarlijk gelooven dat het hier gold, een oorspronkelijk Nederlandsch opstel niet alléén, maar ook een groot wetenschappelijk gedenkstuk, monumentum aere perennius, een dier gebouwen des geestes die den alvernielenden tijd trotseren, zoo als de Kosmos van Humboldt of de Encyclopédie der achttiende eeuw. Wat is dan eigenlijk het boekdeel dat vóór ons ligt? Niets anders dan de naamlooze vertaling eener Fransche bijdrage tot de kennis van Japan, die onlangs, eerst stuksgewijze in de Revue des Deux Mondes, en daarna in haar geheel bij een Parijschen uitgever verschenen is. En wat is dat voor eene vertaling! Eene zoodanige die men - om er maar niet meer van te zeggen - telkens weder woordelijk in het fransch overbrengen moet, wil men er de ware beteekenis van vinden. Men leest daarin onder anderen: ‘De geheele wereld lag te bed’ voor: tout le monde était couché; ‘Eene godin wier naam mij ontsnapt is’ voor: une déesse dont le nom m'est échappé; en zoo voorts, en zoo voorts!
Dit dáár gelaten, mogen wij over het werk van den schrijver, op zich zelf beschouwd, een gunstig oordeel vellen. Wat de geographische beschrijving van Japan betreft, die is daarin wel zeer beknopt. Voor deskundigen, en zelfs voor het meerendeel van ons geletterd Nederlandsch publiek, zal ze weinig nieuws bevatten. Oneindig leerrijker, dienaangaande, zijn de oude oorkonden van Kaempfer en Thunberg, de nog oudere der roomsche zendelingen; voorts, afdalende tot op onzen tijd, de illustratiën van Titsingh, de mededeelingen van andere Decimasche ambtenaren zoo als de scherpziende Doeff en de smaakvolle Van Overmeer Fisscher, de uitgebreide navorschingen van Siebold en Hoffmann op natuur-, geschied- en taalkundig gebied, het verslag door Perry en zijne togtgenooten gegeven, dat van den heer Huyssen van Kattendijke, ja, nog menig ander wetenschappelijk geschrift en reisverhaal. Met behulp van al die gedrukte en ongedrukte bouwstoffen, in zeven of acht verschillende talen opgesteld, en van de prachtige verzamelingen bijeengebragt in het Koninklijk Kabinet te 's Hage, kon de ondergeteekende dan ook te Parijs zijne Algemeene Geschiedenis en Beschrijving van Japan in het licht geven; de aanteekeningen des Heeren Lindau, had hij ze toen reeds bezeten, zouden toch niet veel tot de volledigheid daarvan hebben bijgedragen.

{==519==} {>>pagina-aanduiding<<}

Maar in een ander opzigt zijn ze van wezenlijke waarde en mogen wij de lectuur van dit werkje allen gerustelijk aanbevelen die niet in de gelegenheid geweest zijn het fransche origineel in handen te krijgen. Hoe staat het met Japan sedert het Europeesch element dáár is ingedrongen? Welke uitwerking heeft de aanraking met ons Westerlingen op de denkbeelden der inwoners, op hunne staatkundige begrippen, op hunne zeden en gewoonten gehad? Hiervan wist men bijna nog niets. Japan, een land nagenoeg even uitgestrekt en bevolkt als Frankrijk, is - zoo als deze reiziger dit teregt aanmerkt - het laatste dat in het Oosten voor den vreemden handel geopend is. Officiele stukken zich te verschaffen is dáár bijna volstrekt onmogelijk; uiterst moeijelijk is het ook er met de meer ontwikkelde klasse vertrouwelijke betrekkingen aan te knoopen. De kooplieden, hoe aanbevelenswaardig zij persoonlijk ook wezen mogen, staan in die aristokratische en nog half feodale maatschappij, enkel en alléén omdat zij kooplieden zijn, niet in achting, want, met betrekking tot de handeldrijvende kaste, volgt men ook dáár de overal in het Groote en in het Verre Oosten aangenomen leer. Zij wordt er gelijk gesteld met wat in het menschelijk ligchaam de beenen zijn: het onderdeel, the worse parts. Het hoofd daarentegen, dat in het Bramaansch Indië door de priesters, in China door de geletterden vertegenwoordigd wordt, bestaat bij de Japanezen uit den adel, die tevens de militaire stand is. En buitendien hebben toch de zonen van Mercurius, die uit Europa daarheen komen, te vele winstgevende bezigheden om zich met zulk een speculatief onderzoek bijzonder te kunnen inlaten. Zeelieden, voor zoover zij tot de eene of andere Landsmarine behooren, epaulet en degen dragen, zijn wel bij die krijgshaftige eilanders meer gezien, maar die verblijven er weêr niet lang genoeg, om tot de
beantwoording van dergelijke vragen te geraken. De heer Lindau was daartoe beter in staat. Hij begaf zich naar Japan, alléén, zoo het schijnt, door leergierigheid gedreven, hield er zich twee jaren op, en ging vriendschappelijk om met de vreemde gezanten en consuls die hem alle mogelijke inlichtingen gaven. Hij bezocht niet alléén alle de nederzettingen der vreemdelingen, die der Russen op de kust van Mantchoerie daaronder begrepen, maar ook Jedo, Nagasaki, en veel andere belangrijke plaatsen van Japan. Zijn oordeel is dat van een beschaafd en onpartijdig man. De twee partijen waaronder thans dat rijk verdeeld is, die van den voor-
{==520==} {>>pagina-aanduiding<<}
uitgang en die van den teruggang, worden zeer juist en duidelijk door hem gekenschetst. De eene wil zich aan de vreemdelingen aansluiten; de andere beijvert zich om hen te weeren. Aan het hoofd van de eerste staat de Taïkoen of Wereldlijke Keizer; de andere wordt aangevoerd door den Mikado of Geestelijken Keizer, en door zijne bloedverwanten, de groote leenheeren der provinciën, die den titel van Daïmio of Vorst voeren. Het komt eigenlijk hierop neder: de Taïkoen en zijne Ministers begrijpen thans zeer goed, dat het voor Japan noodzakelijk is met den tijd voorwaarts te gaan, den vermolmden staatkundigen isoleerbank waarop het tot heden gestaan heeft, vaarwel te zeggen, en zonder verwijl, eens vooral, op te treden, niet meer als honorair, maar als werkend lid van de groote wereldmaatschappij. Adel en geestelijkheid, daarentegen, bedienen zich van de vreemdelingen-quaestie om den nationalen geest tegen de bestaande regering op te ruijen en zoo mogelijk wat zij in vroegere eeuwen bezaten weder in handen te krijgen: deze, de wereldlijke magt; gene, de plaatselijke onafhankelijkheid en de sociale voorregten. Miako, de priesterstad, het Japansche Rome, de zetel van eene op bloot geestelijk gezag teruggedrongene theocratie, stelt zijne Encyclica op en werpt zijne bliksemstralen
tegen het verketterde Jedo. De hoofdstad der zich noemende regtzinnigheid staat op tegen die van het gezonde verstand. Japan wordt geroepen om te kiezen, óf het middeleeuwsch pausdom in de opvatting van Gregorius den VIIden, met een onverzoenlijken haat, eene guerre à mort tegen Europa, met de aanbidding, ook op wereldlijk gebied, van een tegenhanger van den Grooten Lama der Thibetanen, van een menschelijken bos Apis wiens minste ligchaamsbewegingen als gewigtige voorteekenen uitgelegd, wiens afgeknipte nagelrandjes als heilige reliquïen bewaard worden; óf een vooruitgaand leeken-gouvernement, een wel is waar nog autocratisch, maar toch betrekkelijk verlicht regeringsstelsel, dat vrede, stoffelijke ontwikkeling voor den tegenwoordigen tijd, en - voor de toekomst - staatkundige, burgerlijke en godsdienstige vrijheid bevat.
In deze verdeeldheid ligt de oplossing van al die betreurenswaardige moordaanslagen waarvan Engelschen, Nederlanders en verdere vreemdelingen, zelfs inlandsche hoofdambtenaren, ja de Regent des Rijks, de oom van den Wereldlijken Keizer, het slagtoffer geworden zijn; en evenzoo is het gesteld met al die zelfmoorden onder de aanzienlijken van het land, evenzoo met

{==521==} {>>pagina-aanduiding<<}
die krijgsbedrijven welke de vreemdelingen herhaaldelijk ten uitvoer moeten brengen om de regten, hun door de verdragen toegekend, te doen gelden, en zich de vrije vaart in de Japansche wateren te verschaffen. Hierbij toch hebben zij te kampen, niet met de centrale regering, maar met de provinciale vorsten, die op alle mogelijke wijzen de naleving der met haar gesloten overeenkomsten belemmeren.
Zooveel is zeker, dat het Westersch element, nu het eenmaal in Japan gevestigd is, er niet weder uit zal verdreven worden. De bevolking heeft eene geschiktheid, eene vaardigheid om zich alle vorderingen op het gebied van kunsten en wetenschappen eigen te maken, zoo als men die welligt bij geene andere natie in gelijke mate aantreft. In dit opzigt is zij bewonderenswaardig. Ingewortelde vooroordeelen hadden lang die schoone gave der natuur bij haar gesmoord; thans echter gehoorzaamt ook zij aan de wet van den vooruitgang. Of hare gebieders zulks toestaar of niet, zij moet voortaan dit pad bewandelen. De overwegende beschaving en krijgsmagt van het Westen heeft reeds vele hinderpalen uit den weg geruimd. Andere blijven er nog wel over; maar ook die zullen eerlang bezwijken: en zoodoende zal voor het internationaal verkeer in die heerlijke, vruchtbare, rijke gewesten, tot hun en tot ieders voordeel, allengskens een betere toestand geboren worden.
Edouard Fraissinet.





{==522==} {>>pagina-aanduiding<<}

Het proces eener koningin.

Door Dr. J. ten Brink.


‘(De koningin) ontlook gelijk een wereltwonder 
In rozen ging zij op, in tranen dook zij onder!’ 
Vondel. 


Paul de la Roche heeft wellicht nimmer schitterender blijk van zijn schoon genie gegeven, dan toen hij Marie Antoinette op 't doek bracht in die vreeselijke ure, als de boven menschelijke kracht gefolterde martelaresse, na het vernemen van haar doodvonnis, zich uit de avondzitting der revolutionnaire Rechtbank naar haar ellendig verblijf in de gevangenis der Conciergerie begeeft. De kunstenaar had een zonderling gelukkig fortuin, toen hij die stoffe koos.
Welk een welsprekend tragiesch kontrast, de fiere figuur der rampzalige koningin en de havelooze gestalten dier jubelende sanskulotten, dier schimpende tricoteuses der tribune, dier woedende furiën der guillotine, dier onwaardige rechters en avontuurlijke gezworenen! In de waereldgeschiedenis treft men zeldzaam zulke ontzettende ontknoopingen van zulke nog oneindig ontzettender tragoediën aan - en 't zal groote bezwaren opleveren iets meer tragiesch, meer onverbiddelijk noodlottigs, meer hartverscheurend rampzaligs in de historie der menschheid aan te wijzen, dan het doodvonnis over Marie Antoinette uitgesproken, dan de terechtstelling dier majestueuze oostenrijksche aartshertogin op het Plein der Revolutie te midden eener joelende hoop van laaghartig parijsch canaille. Het fatum der Geschie-
{==523==} {>>pagina-aanduiding<<}
denis had met hardvochtig geweld zijne ijzeren hand op de rampzalige Bourbons doen nederdalen, gelijk weleer het noodlot Atreus zonen vervolgde in de heldendagen van Oud-Griekenland. De fransche omwenteling was een noodzakelijk, een onvermijdelijk, een hoogst rechtvaardig feit, was een stap vooruit in de ontwikkelingsgeschiedenis der menschheid, een schitterende triumf in de bange worsteling der natiën om vrijheid, recht en waarheid - maar zij barstte los met woedende verbittering, met onstuimige razernij en baande zich een doorgang met teugeloozer toorn dan de bergstroom, die donderend de dijken verplettert en kokend het landschap vernielt.
Wat er in die razende koorts van revolutionnaire geestdrift verloren ging, wat er vertreden en vernietigd werd zonder eerbied voor aloudheid, voor achtenswaardigheid, voor schoonheid, voor jeugd, voor sexe - de geschiedenis dier voor immer gedenkwaardige periode heeft het met bloedige karakters geboekstaafd. Doch de geschiedenis der gekroonde martelaren, vooral het lijden en de foltering van Maria-Theresiaas schrandere en bevallige dochter, die zich op de noodlottigste wijze aan het ongeluk van den erfgenaam des 14den en 15den Lodewijks geketend zag, wekte alom het innigste meegevoel en de diepste verontwaardiging. Getuige hiervan zoo menig geschrift, dat sints haar moedig sterven heure deugd en heldhaftigheid verheerlijkte. Vier jaren na haren dood verscheen reeds de Éloge historique de Marie-Antoinette door Galart de Montjoye, in 1822 gaf Madame Campan, de onde hofdame der Konigin, hare Mémoires, in 1825 werden de hoogst belangrijke Mémoires secrets et universels sur la Reine de France van Lafont d'Aussonne uitgegeven. In later dagen zagen de uitmuntende werken van de Beauchesne, van de Viel Castel en van Edmond en Jules de Goncourt het licht; onlangs werden de reeds vinnig bestreden brieven der koningin door Feuillet de Conches verzameld; voor anderhalf jaar verscheen eene verzameling van oorspronkelijke stukken uit de Archiven van het tweede keizerrijk, allen handelende over het proces der koningin en hare langzame agonie in den kerker der Conciergerie.
Er is geen twijfel, de geschiedenis van Marie-Antoinette kan heden geschreven worden. Vooral over haar proces en terechtstelling is het helderste licht opgegaan, sints de keizerlijke Archivaris Emile Campardon zijn bundel officiëele bescheiden door den druk gemeen maakte. Ik gevoel de warmste sympathie voor die

{==524==} {>>pagina-aanduiding<<}
nobele, diep gekrenkte, laaghartig gepijnigde koninklijke martelaresse. Ik beproef thands, voor zoover mijne krachten het toelaten, om de gronden mijner overtuiging op 't onpartijdigste uit een te zetten.

I.

De staatkunde van den hertog de Choiseul had omstreeks 1770 eene alliantie met Oostenrijk en Spanje geëischt. De oude glorie der fransche monarchie was onder het Regentschap en Lodewijk XV langzaam verstorven, de beteekenis van Engeland in de rij der europeesche mogendheden belangrijk vermeerderd. De Choiseul had een huwelijk ontworpen tusschen den franschen dauphin en eene oostenrijksche aartshertogin tot borg dier noodzakelijke alliantie en zijne politiek slaagde niet alleen te Weenen bij Maria Theresia maar ook te Versailles bij Lodewijk XV. De diplomatie doet de nooflige stappen en met Mei 1770 komt de vijftienjarige aartshertogin, die van dit oogenblik af Marie-Antoinette zal heeten naar de grenzen van Frankrijk.
Bij een fraai paviljoen op een eiland in den Rijn tegenover Straatsburg wordt de kinderlijke bruid ontvangen door den buitengewonen gezant van Lodewijk, den graaf de Nouailles. De fransche edel-vrouwen zijn verrukt over het voorkomen der jeugdige dauphine. Marie-Antoinette nadert haar met die onbeschrijfelijke bevalligheid en die betooverende cierlijkheid van manieren, welke haar tot in den kerker van de bloedmannen der Terreur vrienden vèrwierf. Zij is rijzig en slank van leest, haar gang en beweging zijn vorstelijk, schoon ongedwongen. Haar gelaat is voorbeeldeloos blank, heur weelderig hair, rossig blond met gulden tinten, is naar de mode van het oogenblik hoog boven het albasten voorhoofd opgekruld. Heur oog is zacht blaauw en fonkelt van vrolijke levenslust - haar neus is gebogen met den cierlijken krommen lijn der Habsburgische-Lotharingers; de gantsche figuur boezemt de levendigste sympathie en de ongedwongenste bewondering in. Hare reize van Straatsburg tot Compiègne is een onafgebroken feesttocht - het landvolk stroomt te hoop, om haar te zien uit nieuwsgierigheid en fluistert in stille opgetogenheid: ‘Hoe schoon is onze dauphine!’ Te Soissons wordt ze door scholieren met latijnsche hexameters begroet en bewijst ze door enkele latijnsche frazen tot andwoord te spreken, dat hare opvoeders ook die klas-
{==525==} {>>pagina-aanduiding<<}
sieke taal in hun programma hadden opgenomen. Intusschen is de koninklijke familie haar te gemoet komen reizen. In een woord, bij Compiègne heeft de eerste begroeting plaats. Lodewijk XV heft haar goedig op, daar ze voor hem nederknielde en stelt haar voor aan den dauphin.
Het huwelijk wordt met schitterende feesten gevierd. Aan alle zijden nieuwe ovatièn voor de schoone en beminnenswaardige Marie-Antoinette. De grijze koning heeft de onbeschaamdheid zijne favorite, Madame du Barry, de opvolgster van Pompadour, aan de tafel der aartshertoginne te plaatsen. Eenige onbescheiden vragers komen der dauphine toefluisteren, hoe ze Dubarry vindt? Haar andwoord, waardig en eenvoudig, luidde: ‘Charmante!’ De dochter van Maria-Theresia had te huis geleerd, dat de persoon des konings in elke uiting des geestelijken of stoffelijken levens onschendbaar en heilig moest blijven!

II.

Marie-Antoinette heeft zich weldra aan het hofleven van Versailles gewend. Reeds heeft ze zich in den schitterenden cirkel vrienden en vriendinnen verworven, reeds zijn er, die haar met tegenzin en heimelijke wangunst zien verschijnen. Haar jonge echtgenoot, de toekomstige Lodewijk XVI, bejegende haar met die passive goedmoedigheid, welke de hoofdtrek van zijn karakter uitmaakte. Te midden van de drieste zinnendienst der hovelingen zijns grootvaders door den strengen, maar bekrompen hertog de Vauguyon in de uiterste onthouding opgevoed, zou Lodewijk XVI weinig genegenheid kunnen koesteren voor het vrolijk lachende kind, dat men als zijne echtgenoote aan zijne zijde had geplaatst. Zwak en hartstochteloos opgegroeid in de ascetische wijsbegeerte van zijn goeverneur, stond hij volkomen onverschillig tegenover zijne keizerlijke gemalin en bewees hij haar slechts de gewone hoffelijkheid der fransche étiquette.
Lodewijk XV was aanvankelijk zeer ingenomen met de bevallige dauphine, hem door de politiek van de Choiseul geschonken. Du Barry wist hem echter weldra te belezen, om te deelen in haren tegenzin jegens ‘la petite rousse’. De geslepen maîtresse des konings kon den kalmen, fieren blik van het vorstelijke kind niet zonder schaamte ontmoeten. Om geheel andere oorzaken viel Marie-Antoinette aanstonds in ongenade bij de tantes van den

{==526==} {>>pagina-aanduiding<<}
dauphin, de dochters van Lodewijk XV. Madame Adelaïde, Madame Victoire en Madame Sophie waren bijgeloovige oude vrijsters, die een hekel hadden aan liberale denkbeelden en aan eene slechte keuken. Marie-Antoinette had hare opvoeding van den abt Vermond ontvangen: - eene opvoeding met een tintjen van oppervlakkige twijfelzucht, zoo als anno Dom. 1770 in de mode was. Daarenboven was zij vol fijne scherts en blijden luim, blij tot overmoedig wordens toe, en plaatste zij tegenover de gastronomische zwakheden der tantes hare voorbeeldige soberheid, daar zij haar dorst nimmer dan met water leschte.
Te gelijker tijd kantte zij zich met hare gelukkige gave, om alles van de belachelijke zijde op te vatten tegen de zonderlinge hofgebruiken en ceremoniën, welke te Versailles en Saint-Cloud met deftigen eerbied werden waargenomen en noemde zij hare eerste dame d'honneur, de gravinne de Nouailles: Madame l'Étiquette. De gravin vernam het en werd hare vijandin in stilte. De graaf de Provence, haar oudste schoonbroeder, die den titel van Monsieur voerde, was in stilte jaloersch op hare schitterende gaven en werkte haar in 't geheim tegen. Slechts de veertienjarige Artois was haar welgenegen en koos haar tot gezellin zijner spelen, terwijl onder de talrijke hofdames van Versailles er maar eene enkele haar met ongeveinsde vriendschap te gemoet kwam, de twintigjarige weduwe van den prins de Lamballe, opperjagermeester van Frankrijk, een losbol, die aan de gevolgen zijner uitspattingen op jeugdigen leeftijd overleden was. De princesse de Lamballe was eene schoone jonge vrouw, die om haar weduwstaat, hare twintig jaren en hare fraaye blonde lokken, aan het hof bij ieder belangstelling verworven had. Zij sloot zich naauw bij de dauphine aan en bleef haar trouw in lief en leed, tot op den gruwelijken dag, toen haar afgehouwen hoofd voor de tralievensters van den Tempel werd opgeheven en hare glinsterende blonde lokken golfden om de piek van een razenden sanskulot.

III.

Op den 18 Juni 1778, drie jaren na haar huwelijk, deed Marie-Antoinette aan de zijde van den dauphin hare blijde inkomst in de goede stad Parijs. De vreugde der jubelende volksmenigte overtrof ieders verwachting. Overal was de schare

{==527==} {>>pagina-aanduiding<<}
opgetogen over de schoonheid der dauphine. Zij wandelde te midden van haar volk in den tuin der Tuileriën en vertoonde zich een half uur lang op het balkon van het paleis, trots den zengenden zonneschijn. Weinige dagen later verschijnt ze in de tuinen van Saint-Cloud en vermeit zij zich er in, om stillekens onder de zondagsgasten te sluipen, bij de uitstallingen en kramen kleine inkoopen te doen en met den dauphin zich op een volksbal te vertoonen. Hare populariteit nam in dezelfde mate toe, als de afkeuring, welke haar van de zijde der tantes en der oude fransche hofpartij duidelijk werd te kennen gegeven. En nu klonk voor de eerste reis in de deftige kringen der kerkelijke edelen de schimpnaam, die eenmaal het wachtwoord der Jakobijnen zoude worden - en schold men haar met patriotische laatdunkendheid eene: Oostenrijksche!
In het voorjaar van 1774 bezweek eindelijk de koninklijke zondaar Lodewijk XV. Met aandoening en eene lichte siddering vernam Marie-Antoinette, dat zij koningin van Frankrijk geworden was. De eerste maatregel van den nieuwen koning is de ongenade van de Choiseul en de verheffing van de Maurepas tot eersten minister. Lodewijk XVI stond geheel onder den invloed der bigotte tantes, vooral van Madame Adelaïde, die eene zekere mate van belezenheid had, waarmeê ze de rol eener vrome blaauwkous speelde. De jonge koning werd volkomen door haar beheerscht en stemde in alles toe. Hij was destijds eene onbeduidende figuur, stijf, bekrompen, naauwkeurig tot kleingeestigheid, zuinig tot angstig wordens toe over de overblijfselen der waskaarsen, welke op zijne soirées werden gebrand, droog, stil, goedhartig, met een goed gezond verstand en veel liefhebberij in het ambacht van een slotenmaker - maar soms heftig uitbarstend, driftig, brutaal en zijne uitvallen met vloeken stoffeerende.
De worsteling der oud-fransche partij tegen den invloed der koningin was aanstonds met veel heftigheid begonnen. Marie-Antoinette gevoelde zich voortdurend aan de Choiseul verbonden, aan den man, die haar tot haren hoogen rang verheven had, terwijl de koning bij de loutere nadering van den ex-minister een gevoel van onwil niet bedwingen mocht. Eene verzoening, door de koningin beproefd, mislukt volkomen. Vervolgens wordt door haar het denkbeeld geopperd, om Parijs tot rezidentie te verheffen, - doch de Maurepas werpt het met verontwaardiging terug. Hare populariteit klimt met iederen dag, maar met iederen dag wordt

{==528==} {>>pagina-aanduiding<<}
ook de Oostenrijksche vinniger door de tartuffes en de femmes savantes gegispt. Arme, Marie-Antoinette! had men haren raad gevolgd, de droevige tocht van den 8 Oktober 1789 ware vermeden geweest!
Thands echter, zonder de ondersteuning en de genegenheid des konings, zoekt zij haar heil in de edele vriendschap der princesse de Lamballe en in de verstrooyingen van het hofleven. Daar vooral heerscht zij door haren goeden smaak en onverbeterlijke bevalligheid van manieren. Trots alle hofétiquette weet ze zich eene vrijheid van beweging te verwerven, die door Madame Adelaïde als ergelijke misdaad wordt gevonnisd en terwijl ze aan de zijde harer vriendin op een vluggen klepper door het woud van Compiègne snelt, beklaagt 's konings tante zich op den 12 Juli 1774 openlijk over het loszinnig gedrag der koningin. Doch zij was te ver gegaan. Lodewijk XVI beandwoordt haar met eene heftige berisping en weldra heerschte er te Versailles een algemeen gerucht omtrent de verbanning der tantes naar Lotharingen.

IV.

Op een schoonen dag dierzelfde periode had de koning een galanten inval en zeide hij tot Marie-Antoinette: ‘Vous aimez les fleurs? Eh bien! j'ai un bouquet à vous donner: c'est le petit Trianon!’ Van dit oogenblik braken er voor de koningin rustiger dagen aan, schoon het onweêr slechts afdreef, om later des te heftiger terug te keeren. Met vreugde trok ze naar haar nieuw lusthuis, het lievelingsverblijf van Lodewijk XV, met zijn beroemden botanischen tuin en tropische bloemenweelde. Wat schilder- en dekoratiekunst, wat tuinbouw volgens le Nôtre in die dagen schooust en bevalligst schiep, werd alras door de koningin op cijns gesteld, om te dienen tot opluistering harer villa. Thands was zij voor het eerst thuis. De étiquette was volkomen verbannen uit klein Trianon. De koning kwam er alleen te voet of vergezeld van een kapitein der garde. De drukkende plegtigheden van het lever de la Reine waren overbodig geworden. Marie-Antoinette kon als eene gewone edel-vrouwe hare gasten ontvangen, zij mocht in een los ochtendgewaad door hare tuinen zweven, er waren geene drukkende ceremoniën, geen verplichte openbare maaltijden, geene geoorloofde indiskretiën meer.

{==529==} {>>pagina-aanduiding<<}

Het middenpunt van den vriendenkring op klein Trianon was destijds Madame de Lamballe, weldra tot algemeene verontwaardiging der oud-fransche partij door Marie-Antoinette met het ambt van opperintendante over het Huis der Koningin bekleed. De gravinne de Nouailles gaf aanstonds haar ontslag als dame d'honneur - het getal van de vijanden der koningin groeide vast te Versailles en sloeg eerlang naar Parijs over. Maar de wezentlijke bloeitijd van het gezellige leven op klein Trianon viel ruim zes jaren later, in de dagen toen de gravinne Jules de Polignac de begunstigde vriendin van Marie-Antoinette was. De villa scheen in een tempel der schoone kunsten en letteren herschapen. De koningin had een bizonder zwak voor komediespelen en zong met eene aangename stem. De vrienden der gravin de Polignac werden allen zeer welwillend op Trianon ontvangen en deelden in de eer, om met de koningin in blijspel of operette op het tooneel van het lusthuis te verschijnen.
Marie-Antoinette speelde de soubrettes. Eens zelfs trad zij in den Barbier de Seville als Rosine op, terwijl de graaf van Artois de rol van Figaro vervulde en de hertog van Guiche als Bartholo op het tooneel verscheen. Het publiek werd door den koning, door Monsicur en de vorstelijke personaadjes, die niet meêspeelden, gevormd. In alles was de uiterste goede smaak en de fijnste élégance te waardeeren - gelijk steeds door Marie-Antoinette in kunst en letteren met een ongemeen juist oordeel werd gevonnisd. Zij stond Voltaire in zijne grijsheid ter zijde en moedigde den abt Délille bij zijn eerste proefnemingen aan. Zij schonk aan Chamfort een inkomen en beschermde Grétry en Glück.
Doch zij mocht deze stille geneuchten niet ongestoord smaken. De oude partij der hofétiquette wist hare handelingen niet alleen belachlijk, maar ook verdacht te maken. Daar de koningin de zonderlinge mode der hooge kapsels met zeker kinderachtig genoegen volgde, werden er alom karikaturen geteekend. Men kapte destijds, omstreeks 1777, au porc épic, au casque anglais, à la queue en flambeau d'amour, à la corne d'abondance en wat er verder door de lionnes van het hof werd uitgevonden. Marie-Antoinette wilde hierin allen overtreffen en zondigde voor het eerst door hare steile, opgehoogde kapsels en overvloedige pluimen tegen den waarachtigen goeden smaak. Vleyers wisten van haar zwak gebruik te maken en weldra had men

{==530==} {>>pagina-aanduiding<<}
eene nieuwe modekleur uitgevonden, die onder den titel: couleur cheveux de la Reine algemeen in zwang kwam. Doch aan de lasteringen en schimpredenen, in stilte afgeluisterd en in stilte verbreid, was geen einde. De partij der tantes en van madame de Nouailles sloten een waardig verbond met degenen, die hunne vriendschap aan eene Du Barry hadden kunnen schenken en aan het hof, waar weleer en nog steeds de ergelijkste onzedelijkheid en de walgelijkste uitspattingen zonder aanstoot werden toegelaten, was geene genade voor de onschuldige kapsels en pluimen van Marie-Antoinette. Hare moeder zelve, de keizerin Maria-Theresia zond haar in toorn haar portret terug; keizer Jozef spotte met het rouge en de pluimen zijner zuster en Lodewijk XVI betaalde Carlin om een paskwil op de struisveêren der koningin te maken.

V.

Doch het stugge gemoed van Lodewijk XVI zou niet altijd even koud en ongevoelig blijven jegens zooveel bevalligheid, gratie en beminnelijkheid, als zijne schoone echtgenoote dagelijks in hooge mate deed bewonderen. Marie-Antoinette had thands den leeftijd van 21 jaren bereikt. Als ze soms plotseling 's konings slotenmakers werkplaats binnenzweefde en met hare fijne witte vingeren de zwart bestoven instrumenten aanvatte, begon er zich bij den koning-ouvrier eene voorkomendheid te vertoonen, die alras in genegenheid veranderde, eindelijk tot vurige liefde klom. Deed dit feit de koningin weldra grooten invloed winnen, eerlang steeg ze nog hooger in de achting van haar goedigen man, toen ze hem bekennen mocht, dat ze spoedig wellicht het leven schenken zou aan een troonopvolger. De gcboorte eener dochter - de latere hertoginne d' Angoulème - verijdelde wel op den 19 December 1778 de liefste wenschen des konings, maar krenkte toch in geen enkel opzicht zijne hartelijke liefde voor zijne gade.
Intusschen waren er reeds enkele geringe symptomen waar te nemen, die voor Frankrijks toekomst weinig heils beloofden. De staat van 's lands finantiën was hoogst ongunstig. Turgot en Necker werden door de Maurepas gekozen, om middelen tot herstel te beramen. Marie-Antoinette betoonde weinig ingenomenheid met hunne bezuinigingsplannen, die zich allereerst in

{==531==} {>>pagina-aanduiding<<}
het Huis des Konings deden gevoelen; zij noemde Turgot spottend: le ministre négatif om zijne hardnekkige oppozitie, en Necker ontving van haar den bijnaam van le petit commis marchand. Toen ze nu op den 22 Oktober het leven schonk aan een zoon, dauphin van Frankrijk, was de blijdschap des konings zoo uitgelaten, dat hij haar voortaan elken wensch scheen te zullen toestaan. De door Marie-Antoinette reeds met zoovele gunsten begiftigde gravinne de Polignac werd, ter nieuwe verontwaardiging der adellijke partij en der ontevredenen, tot gouvernante des enfants de France benoemd, terwijl de Ségur en de Castries, als vertegenwoordigers van de politiek der koningin, na den dood van de Maurepas in het ministerie zitting namen.
Thands echter begon het tijdvak te naderen, waarin Marie-Antoinette den bijstand en de genegenheid van hare vrienden ten zeerste zou behoeven. Reeds had ze de droevige ervaring verworven, dat hare beste bedoelingen met kwade trouw waren ontvangen. De vriendenkring van Trianon had in zeker opzicht verraad aan haar gepleegd. De graaf de Vaudreuil, een der akteurs van het kleine tooneel der koningin, had tegen het verlangen en trots het uitdrukkelijk verbod van den koning het meesterstuk van Beaumarchais, den Figaro, op zijn landhuis doen vertoonen. Het stuk was eene snerpende satyre op Frankrijks politieken toestand, een heftige aanval op des konings macht en bestuur. Marie-Antoinette verstond nu, dat de vriendschap van haren kleinen kring van intimen veel meer op berekening, dan op eenig nobel gevoel des harten was gegrondvest en langzamerhand gevoelde ze eene sombere leegte om zich henen, daar de oud-fransche partij zich volkomen van haar verwijderd had en de laster haren naam reeds lang bij het volk had verdacht gemaakt. Toen nu op den 5 April 1785 haar een tweede zoon geboren werd, de ongelukkige knaap, die bestemd was zijn leven in de Tempelgevangenis te verliezen, bleek de groote opgewondenheid, die vroeger bij dergelijke gebeurtenissen heerschte, volkomen verdwenen en nam het aantal van gemeene schotschriften, door den walgelijksten laster saâmgesteld, van dag tot dag toe. Volkomen mistroostig besloot Marie-Antoinette zich naar Saint-Cloud terug te trekken, waar alle hofleven en alle bezoeken volkomen zouden worden geweerd. Doch toen zij dit vorstelijk lustslot van den hertog van Orleans voor eene groote som kocht,

{==532==} {>>pagina-aanduiding<<}
wakkerde het vuur van den laster aanstonds weder aan en werd zij te Parijs met vijandig stilzwijgen ontvangen. En al luider werd er weder een schimpnaam gefluisterd: gantsch Parijs schold haar: l'Autrichienne!

VI.

En nu ving het beruchte proces over het collier de la Reine aan. De kardinaal-prins Louis de Rohan werd op den 15 Augustus 1785 in het gewaad zijner waardigheid ten aanzien van het gantsche hof te Versailles gearresteerd. Zijne misdaad bestond in het feit, dat hij voorgaf op naam der koningin een prachtig juweelen halscieraad bij den juwelier Boehmer te hebben gekocht. Weldra bleek het, dat hij zelf door de handigheid eener adellijke diefegge, die op zijne ijdelheid had weten te spekuleeren, was om den tuin geleid. De geschiedenis van het collier kan kortelijk aldus worden te saâmgevat. In 1784 had Boehmer den koning een buitengewoon prachtig halscieraad aangeboden voor den prijs van een millioen zes maal honderd duizend livres. Marie-Antoinette wilde echter van den aankoop niets weten en gaf Lodewijk te verstaan, dat het beter ware voor die som een nieuw fregat aan de fransche marine te verschaffen. In 1785 komt de juwelier, wien het niet gelukt was zijn kostbaar kleinood aan eenig hof van Europa te plaatsen, met zijn collier te Versailles, doch ontvangt hetzelfde andwoord van de koningin. Weinige maanden later vertoont hij zich bij Madame Campan met eene volmacht, onderteekend: Marie Antoinette de France, waarbij aan den kardinaal de Rohan last werd gegeven het collier voor de koningin te koopen. Dat die volmacht valsch was, bleek reeds aanstonds uit de toevoeging der woorden: de France - geen vorstelijk persoon teekent zich anders dan met zijn doopnaam. Door zooveel onbeschaamdheid verontwaardigd, eischte de koningin de arrestatie van den kardinaal, die haar reeds lang een weerzin had ingeboezemd, zoodat ze nooit het woord tot hem gericht had. Rohans verdediging behelsde een lang verhaal van zijne betrekking tot zekere gravin de la Motte-Valois, die hem had pogen diets te maken, dat hij de bizondere gunst der koningin zoude
verwerven, indien hij Harer Majesteit behulpzaam wilde zijn tot een geheimen aankoop van het bewuste collier. De zaak had door handig overleg der bedriegster haar

{==533==} {>>pagina-aanduiding<<}
beslag gekregen, en het collier was door Madame de la Motte-Valois stuksgewijze verkocht. De uitspraak van het hoogste fransche rechtskollegie leidde tot in-vrijheid-stelling van den kardinaal en ter veroordeeling der gravin de la Motte-Valois tot geeseling en brandmerk.
Met diepe verslagenheid had de koningin van dit vonnis kennis genomen. De beleediging harer eer, het misbruik van haren naam bleef ongewroken en den laster was een nieuw veld geboden. Dagelijks gevoelde zij, dat het aantal harer vijanden groeide en zij had nog de onvoorzichtigheid begaan de Calonne, een beschermeling der Polignacs, tot bestuurder van 's lands geldmiddelen te doen benoemen. Reeds durfde men haar portret in 1787 niet op de tentoonstelling in den Louvre brengen. Dit portret was een meesterstuk van Madame Lebrun en stelde de koningin voor te midden harer kinderen met het ledige wiegjen van hare tweede dochter, die een jaar na de geboorte gestorven was. Een waas van sombere melancholie omzweefde dit gantsche tafereel, 't welk ten volle overeenstemde met Marie-Antoinettes droeven gemoedstoestand. Volkomen teruggetrokken op Trianon, zonder gezelschap, zonder feesten en pracht, bad ze Madame Elisabeth tot haar te komen en schreef ze: ‘Nous pleurerons sur la mort de ma pauvre petite ange.....J'ai besoin de tout votre coeur pour consoler le mien!’ Intusschen was de Calonne door den koning ontslagen en Necker op nieuw in 't mininisterie geroepen. De rampzalige toestand van 's lands middelen noodzaakte thands tot eene buitengewone oproeping der drie standen ter algemeene statenvergadering tegen den 10 van Bloeimaand 1789. Het was de Revolutie, die hare eerste schreden op franschen bodem aflegde.

VII.

Des nademiddags van den vijfden Oktober 1789 ontving Marie-Antoinette in Trianon een dringend schrijven, om oogenblikkelijk naar Versailles te komen. Het graauw van Parijs wilde een aanval op 't kasteel ondernemen. De koningin vindt alles in de hoogste verwarring. De ministers beraadslagen - de koning wacht. Met onstuimig geweld dringt een hoop volks en eene afdeeling nationale garde, die den generaal la Fayette in triumf rondvoeren, op het kasteel aan. De generaal houdt de menigte

{==534==} {>>pagina-aanduiding<<}
in bedwang - de vischwijven en de koppensnellers met ontbloote armen en pieken huilen scheldwoorden tegen de Oostenrijksche. Te midden der algemeene ontsteltenis is er slechts eene, die zich kalm en waardig toont - de koningin. ‘Ik weet het,’ - zeide zij - ‘dat men uit Parijs komt, om mijn hoofd te eischen: maar ik heb van mijne moeder geleerd, om den dood niet te vreezen, maar hem onverschrokken in te wachten!’ De nacht is gekomen. La Fayette staat in voor de nationale garde. De koningin legt zich ter ruste, hare staatsdames waken voor de deur van haar vertrek. Met het aanbreken van den dag knallen musketschoten en klinkt het verward gerucht eener worsteling. Eene staatsdame wekt de koningin. Het geraas is naderbij gekomen; de deur der antichambre van het slaapvertrek vliegt open - een enkele held, een garde du corps houdt met zijn geweer en zijn lichaam de menigte tegen. Marie-Antoinette vlucht in nachtgewaad naar de vertrekken des konings. De koning is er niet. Hij ook is gewekt door het ontijdig gedruisch en vol angst snelde hij naar het appartement der koningin. Maar weldra vinden ze elkaar weer; de dauphin, Madame Elisabeth en Marie-Thérèse, de oudste dochter des konings, storten zich in de armen der ontstelde koningin.
Daar buiten brult de volksmenigte: ‘Naar Parijs! Naar Parijs!’ - De vrouwen weenen. De ministers luisteren. De koning zwijgt. Eindelijk belooft hij tegen den middag naar de hoofdstad te zullen vertrekken. Het graauw schreeuwt om de koningin te zien. Marie-Antoinette verschijnt met de beide kinderen op 't balkon. ‘Geen kinderen!’ giert het canaille. Met eene majestueuze beweging schuift ze beide naar achteren en wacht op 't balkon, waardig, fier, vol moed. ‘Bravo, leve de koningin!’ barst de menigte los, door zooveel waardigheid en geestkracht geroerd. Maar de koninklijke familie had beloofd naar Parijs te zullen vertrekken. Er vormt zich een vreemde optocht. Het volk, de nationale garde, het rijtuig der vorsten - alles beweegt zich langzaam op weg van Versailles naar Parijs. Gemeene, brutale liederen worden in de nabijheid der koningin aangeheven. Marie-Antoinette drukte haar zoon aan 't hart en bleef onversaagd, met drooge oogen, zonder angst, het eind van den tocht verwachten. ‘Ik heb honger!’ fluisterde de dauphin tot haar. Toen weende de koningin.


{==535==} {>>pagina-aanduiding<<}

VIII.

Sints dien dag was de viool der smarte over het hoofd der rampzalige Marie-Antoinette uitgegoten. Het paleis der Tuileriën, verwaarloosd en ongeschikt ter bewoning, was in der ijl voor het koninklijke gezin gereed gemaakt. Lodewijk XVI scheen door de macht der omstandigheden geheel ter neêr gedrukt. Zijn eenige goede eigenschap was het voorbeeldeloos geduld, waarmeê hij elken ramp verdroeg - een geduld dat naauw aan lijdzaamheid grensde en welhaast oversloeg tot eene volkomen passive houding. Maar de koningin besloot te handelen. Ieder nieuwe dag leerde haar, dat de revolutie ernst maakte met hare beginselen - dat eene nieuwe orde van zaken was aangebroken. In den zomer van 1790 vond ze nog een toevlucht in de tuinen van Saint-Cloud, waar hare laatste rustige dagen voorbijvlogen. In diezelfde tuinen had ook eene bijeenkomst plaats tusschen den burggraaf de Mirabeau en Marie-Antoinette! 't Was ver gekomen met de dochter van Maria-Theresia, dat ze zich verneêrde, om met een renegaat en een politieken condottiere als de burggraaf de Mirabeau te onderhandelen. Maar ze was koningin en moeder in de eerste plaats en wilde Frankrijks kroon voor den dauphin redden. Mirabeau zonk met zijne gewone hartstochtelijkheid aan hare knieën en zwoer haar trouw..........tegen betaling van al zijn schulden en zes duizend livres elke maand. Zou de donder van zijn woord op de tribune den eenmaal losgebroken storm kunnen bezweren? Hij beproefde het - maar stierf weinige maanden later ten gevolge zijner uitspattingen.
Met den winter van 1790 kwamen de vorstelijke personen naar de Tuileriën terug. Van dat oogenblik af waren zij feitelijk gevangen en werd het hun niet vergund met het voorjaar van 1791 naar Saint-Cloud terug te keeren. Toen werd het onheilvolle plan van vlucht gevormd, dat door een zeer gering toeval mislukte en vier der vijf vluchtelingen een rampspoedigen dood berokkende. Terwijl men zich reeds veilig waande en zonder beletsel door Chalons was gereden - werd de koning bij eene halt te Saint-Menehould door den zoon van den post meester Drouet herkend aan zijn beeld op de munten van het koninkrijk. Nog rolde de berline met het koninklijk gezin den weg op naar Varennes, maar daar werd plotseling de reis

{==536==} {>>pagina-aanduiding<<}
gestuit. Drouet, die te paard vooruit gesneld was, had de patriotten bijeengeroepen, zoodat de reizigers te Varennes tot hun grooten schrik zich alras omringd zagen van eene menigte welgewapende burgers, die hun naar hun paspoort vroegen. Het blijkt, dat de gewaande baron de Korff en echtgenoote de koning en de koningin van Frankrijk zijn. De reizigers worden aangehouden, en moeten den nacht doorbrengen in een kruyenierswinkel, waarvan de eigenaar sekretaris der gemeente is. Te vergeefs hoopt Lodewijk XVI op ontzet door den Markies de Bouillé, die met eenige regementen kavallerie aan de grenzen zijne komst verwacht. De burgers van Varennes hadden barrikaden opgeworpen - en besloten de koninklijke familie tot geenen prijs te laten vertrekken. Tegen zeven uren van den volgenden dag kwam een aide-de-camp van la Fayette uit Parijs den koning bevelen, aanstonds weder naar de hoofdstad te vertrekken. En daarop werd de treurige terugtocht aangenomen. Een woedende volkshoop omeingelde het rijtuig van alle zijden - zonder de komst van de beide kommissarissen der Wetgevende Vergadering, Barnave en Péthion, ware het vorstelijk gezin niet levend te Parijs aangekomen. Marie-Antoinette had onbeschrijfelijke angsten doorleefd in den nacht te Varennes - de kalme fierheid en vastberadenheid, waarmeê ze alles droeg, veroverden in een oogenblik het gemoed van Barnave: de parvenu-maire Péthion toonde echter zijn kleingeestigen en onbeschoften aard door de vorstelijke reizigers met de uiterste familiariteit te behandelen.
Toen de koningin in Parijs terugkwam, bemerkte zij dat hare schoone blonde hairen geheel grijs waren geworden - ‘als van eene zeventigjarige vrouw!’ schrijft Madame Campan in hare Mémoires. Het koninklijke gezin werd nu ten scherpste bewaakt en gevangen gehouden - nationale garden betrokken de wacht voor hunne slaapvertrekken. Aan eene vriendin schrijvende, riep de koningin te dier tijde uit: ‘Je ne puis rien vous dire sur l'état de mon âme! Nous existons; voilà tout!’ Langzaam herneemt zij echter een deel der oude énergie en vangt zij hare korrespondentiën met keizer Léopold en den graaf d'Artois aan. Zij wijdt zich zooveel mogelijk aan de opvoeding harer kinderen en om den koning beweging te schenken speelt zij gantsche namiddagen met hem zijn geliefdkoosd biljartspel. Maar in Parijs vereenigden de laaghartigste booswichten zich met dat schuim van alle vreemde natiën, 't welk in elke groote stad rondzwerft, en

{==537==} {>>pagina-aanduiding<<}
smeedden zij een heilloos komplot, om de gehate Oostenrijksche te vermoorden ten einde de gunst der Vergadering en der klubs te winnen. Marie-Antoinette wordt gewaarschuwd door de politie, zij kan geen stuk brood eten, dat niet vooraf onderzocht is en moet steeds een flakon met zoete amandelolie in haar bereik houden.

IX.

De tiende Juni 1792 was aangebroken.
Op het paleis der Tuileriën werd in lijdzaamheid gewacht. Tegen half vijf in den namiddag verkondigt een dof gedruisch het naderen der volksmenigte. Lodewijk XVI doet de poorten van het paleis openen. Het koninklijk gezin is in het vertrek des konings bijeen. De kinderen schreyen, de koningin poogt hen te sussen. Bijlslagen en woedende kreten daveren door de gaanderijen. Een kolonel der nationale garde komt den koning opeischen, ten einde zich aan 't volk te vertoonen. Madame Elisabeth volgt hem, Marie-Antoinette wil ook volgen, maar eenige edellieden weerhouden haar en verzekeren haar, dat de koning in veiligheid is. Men brengt haar in de groote Raadzaal (Salle du Conseil) en schuift ijlings eene kolossale tafel vóor haar en hare kinderen. Een klein aantal nationale garden verdedigt de tafel. Met een knallend geraas worden de deuren der groote Raadzaal opengebroken. Het graauw stort onder daverenden jubel naar binnen. Marie-Antoinette staat recht op achter de tafel, hare dochter aan hare rechterzijde geknield, de dauphin aan hare slinke, verbaasd met wijdgeopende oogen de menigte beschouwend. De princesse de Lamballe en eenige getrouwe hofdames scharen zich om de koningin.
Eene vreeselijke processie trekt de tafel voorbij. Het uitvaagsel der volksheffe, aangevoerd door den bierbrouwer Santerre, schreeuwt de ruwste scheldwoorden tegen de Oostenrijksche, tegen Madame Veto. De een vertoont een bundel van teenen roeden met het opschrift: ‘Voor Marie-Antoinette!’ - de ander eene guillotine, een derde draagt een bloedend stuk vleesch in den vorm van een menschelijk hart - en allen dreigen en ballen de vuisten tegen de vorstin. Een afschuwelijk wijf uit de vischhal werpt twee roode jakobijnenmutsen naar de koningin. De generaal Wittinghoff plaatst er eene op het hoofd der moeder en eene op het hoofd van den dauphin. Maar Marie-Antoinette behoudt al hare tegen-
{==538==} {>>pagina-aanduiding<<}
woordigheid van geest. Met hare heldere, aangename stem vraagt zij: ‘Heb ik u ooit leed gedaan? Kent gij mij? Men heeft u misleid.....ik heb Frankrijk lief....ik was gelukkig toen ge mij toejuichtet!’ - En de menigte blijft bewogen stilstaan. Eenige vrouwen uit het graauw storten tranen van medelijden. - ‘Ze zijn beschonken!’ buldert Santerre en buigt zich over de tafel, om de koningin in 't aangezicht te zien. Maar ook hij toont zich getroffen. Hij bemerkt, dat de kleine dauphin onder de roode muts bijkans verstikt, dat zware zweetdroppels langs zijn voorhoofd leken. ‘Neem het kind die muts af!’ - zegt hij ruw. - ‘Zie eens, hoe warm hij het heeft!’
Weinige oogenblikken later had de menigte de zaal verlaten. De koning, die alleen het heroisme van het geduld bezat, had met stille onderwerping zijne vernedering gedragen en de roode muts zonder morren opgezet. Maar de koningin gevoelde, dat het laatste prestige van het koningschap gevallen was. Tot nog toe was de onschendbaarheid van den persoon des konings door de konstitutie gewaarborgd - met den tienden Juni hadden anarchie en insurrektie ongestraft het hoofd opgeheven. Ook la Fayette, de konstitutioneel bij uitnemendheid, begreep dat zijne beste bedoelingen miskend waren. Te vergeefs appelleerde hij in de Wetgevende Vergadering. Te vergeefs bood hij thands zijne hulp Marie-Antoinette aan. De koningin gruwde er van, om hulp aan te nemen van den man, die haar had doen gevangen nemen te Varennes. Slechts een der revolutionairen had een gunstigen indruk op haar gemaakt - Barnave.

X.

De katastrofe was nabij gekomen.
De overwinning der Jakobijnen en der Cordeliers van den 20 Juni zou op den 10 Augustus worden voltooid. De koningin kende den staat van zaken en was op het uiterste bereid. In den nacht van den 9 op den 10 Augustus begon de stormklok te luiden. De koning was met zijne echtgenoote en zuster in zijn vertrek. Péthion, maire van Parijs, treedt binnen en verzekert, dat hij de beweging stillen zal. Maar de koningin zegt aanstonds: ‘Mijnheer Péthion! deze nieuwe aanslag is onder uwe oogen tot stand gekomen. Gij moet den koning het bewijs geven, dat dit oproer tegen uw wil geschiedt. Gij zult als maire een

{==539==} {>>pagina-aanduiding<<}
order teekenen, waarbij gij de nationale garde beveelt, geweld met geweld te keeren!’ Péthion werd vuurrood in 't gelaat, maar teekende. En de koningin beval hem over den persoon des konings te waken en in zijne nabijheid te blijven. Maar des morgens tegen vier uren wordt Péthion naar de Wetgevende Vergadering geroepen. De koningin blijft steeds met geestkracht werkzaam, zij doorloopt de gaanderijen van het paleis en spreekt de driehonderd edellieden toe, die tot verdediging der koninklijke familie zijn saâmgestroomd. Een regiment der nationale garde, de grenadiers ‘des Filles Saint-Thomas’ voegt zich bij hen. Marie-Antoinette bezielt hen door hare onverschrokken houding en edele taal.
Vroeg in den ochtend komt eene kommissie uit het gemeentebestuur bij den koning gehoor vragen. De prokureur-generaal-syndicus der gemeente, Roederer, neemt het woord en zegt: ‘Sire, Uwe Majesteit heeft geen vijf minuten te verliezen - er is geene andere veilige plaats dan de nationale vergadering!’ Hij licht daarbij den koning in van de steeds hooger stijgende insurrektie - van de stemming der nationale garde, van het dreigend gevaar. Als een lid der kommissie, Gerdret, een koopman in kant, het woord wil nemen, valt de koningin hem snel in de rede: - Zwijg, mijnheer Gerdret! het voegt u niet hier te spreken - zwijg, mijnheer! laat mijnheer de prokureur-generaal-syndicus spreken!’ - En Roederer andwoordde: ‘Tout Paris marche!’ Nu wendt Marie-Antoinette zich tot den koning en bezweert hem niet toe te geven. Zij wendt zich tot hem als moeder en gade - vergeefs, de koning zwijgt. Eindelijk verklaart hij, dat hij oogenblikkelijk naar de Wetgevende Vergadering wil gebracht worden. De ongelukkige koningin barst in weeklachten los - maar Madame Elisabeth en de prinses de Lamballe overreden haar ook haren allerlaatsten wensch den koning te offeren. Roederer staat in voor de veiligheid van 't koninklijke gezin. Vergezeld van Madame Elisabeth, van de princesse de Lamballe en van Madame de Tourzel, Gouvernante des enfants de France - volgt Marie-Antoinette den koning.
Een treurige optocht - koning, koningin, hunne kinderen en een paar trouwe vriendinnen, tusschen eene dubbele heg van bajonetten der zwitsersche en der nationale garde. Intusschen dringt het graauw van alle zijden uit den tuin der Tuileriën op de voorbijtrekkenden aan. Madame Campan bericht in hare

{==540==} {>>pagina-aanduiding<<}
Mémoires, dat het canaille de orde van den optocht verstoorde en zoo nabij de vorstelijke personen kwam, dat men der koningin een horloge en eene beurs ontstal. Een oogenblik voordat men bij het gebouw der vergadering aankwam, werd de dauphin door een man uit het volk opgenomen. De koningin slaakte een luiden gil.
- ‘Wees niet bang!’ - zei de man - ‘Ik wil hem geen kwaad doen!’ - en gaf haar het kind bij de deur der vergadering terug. Zoodra men in de zaal der vergadering gekomen was, werd de vorstelijke familie op de stoelen der ministers geplaatst. Maar daar het niet niet de konstitutie overeenstemde, dat men in tegenwoordigheid des konings beraadslaagde - zoo verwees men hem en de zijnen naar de loge van den snelschrijver. Buiten knetterde het musketvuur, soms dreunde het kanon, daar binnen onstuimige beraadslagingen, petitiën van uitzinnige republikeinen, oproermakers, die hun buit in de vergadering komen dragen, eindelijk het besluit der volksvertegenwoordigers: - ‘Het fransche volk zal tot eene nationale konventie worden opgeroepen - het hoofd van 't uitvoerend bewind is geschorst.’

(Slot in het volgend Nommer.)






{==541==} {>>pagina-aanduiding<<}

De drie heroën der Duitsche letterkunde,

door C.P. Tiele.

II. De vriendschap van Göthe en Schiller. 1)

In het sterfjaar van Lessing (1781) verscheen er in Duitschland een treurspel van een jong chirurgijn te Stuttgart, dat de geheele wereld in beweging bracht. Het stuk was getiteld: die Räuber, en het was een echt rooverstuk: hartstochtelijk wild, monsterachtig van wansmaak en bombast. Indien de groote Kritikus het nog had kunnen lezen, hij zou voorzeker niet hebben ingestemd met de toejuiching, die het van alle zijden ontving. Wellicht zou hij zijn afkeuring niet op dezelfde wijze hebben kenbaar gemaakt, als die aanzienlijke man, die Göthe toevoegde: Als ik de wereld had moeten scheppen, en dan voorzien had, dat Schiller's Räuber in die wereld verschijnen zoude, ik zou haar niet hebben geschapen - want hij was niet gewoon bombast met bombast te veroordeelen. Maar zijn verontwaardiging zou het stuk zeker in hooge mate hebben opgewekt, vrij wat meer nog dan de Götz von Berlichingen; al had hij dan ook het dichterlijke en geniale niet miskend, dat door de groote gebreken van beide stukken niet geheel kon worden uitgewischt.
Göthe's Götz was, evenals zijn Werther, reeds bij Lessing's

{==542==} {>>pagina-aanduiding<<}
leven verschenen. Met den Götz kon deze het maar niet vinden. Dat Göthe daarin de conventioneele regels der Franschen verbroken had, ergerde hem niet in niet minst; en hij zeide zelfs, dat Ramler, als hij den dichter daarover hard viel, niets anders verdiende, dan dat de koning zijne (Ramler's) verzen ook als een Franschman beoordeelde. Maar dat àlle regels daarin met voeten getreden waren; dat Göthe van het eene uiterste tot het andere vervallen was, en zich met een menigte voorgewende geniën uit de Klotziaansche school inbeeldde, dat de ware dichter van zijn voorgangers niets te leeren had, en zich de kunst zelf weêr moest uitvinden, dat was hem een aanstoot. Zulke krachtgeniën belcedigden zijn zuiveren, waarachtig klassischen smaak. Als men het leven van iemand in gesprekken had gebracht, dan had men nog geen recht, dat een treurspel te noemen!...Indien de groote kritische meester alzoo oordeelde over den Götz, waarvan de Räuber de zwakkere tegenhanger is, wat zou hij wel van dezen laatsten gezegd hebben?
Toch waren deze beide ‘ungezogene Burschen,’ deze ongeregelde jongens, gelijk Göthe zelf het noemt, toch waren deze beiden bestemd hem op te volgen, en het schoone werk, door hem aangevangen met machtige hand, met geen mindere kracht en genie voort te zetten en te voltooien. Inderdaad werden dan ook beiden zijn leerlingen. De Räuber zou bij den scherpzienden Lessing geen genade hebben gevonden. Maar in de daarop volgende werken van Schiller, in zijn Fiesco, en meer nog in zijn Kabale und Liebe, verraadt zich zulk een crnstige studie, ja zelfs zulk een onmiskenbare navolging van Lessing's Emilia Galotti, dat deze daarin zeker zijn bloed herkend en zijn vaderschap niet zou hebben geloochend.
Göthe, de oudere, die Lessing had kunnen zien, zoo hij gewild had, die in het vervelende Wolfenbüttel de beminnelijke gastvrijheid van den beroemden bibliothekaris had kunnen genieten, Göthe hield zich eerst voorzichtig op een afstand. Als Lessing op een naburige plaats was, gaf hij zich de moeite niet daarheen te gaan; zelfs vermeed hij de plaatsen, waarheen deze zich begaf. Hij vreesde op een afstand gehouden te zullen worden, en daarvoor achtte hij zichzelf te goed; en op een nauwer vriendschappelijke betrekking dorst hij wederom geen aanspraak te maken. Misschien kwam er nog iets anders bij; misschien - het zou mij althans niet verwonderen, voelde hij zijn aesthetisch

{==543==} {>>pagina-aanduiding<<}
geweten niet rein, en waagde hij daarom niet den grooten wetgever, tegen wiens Dramaturgie hij zoo zwaar en onvergefelijk had gezondigd, onder de oogen te treden. Later had hij er spijt genoeg van. ‘Ik weet niet, wat ik destijds in 't hoofd had,’ zegt hij, en hij kan het niet anders verklaren, dan uit de grilligheid en aanmatiging zijner jeugd, die trouwens naar verdienste gestraft werd, omdat hij daardoor den voortreffelijken en door hem zoo hooggeschatten man nooit heeft gezien. Toen hij eindelijk van zijn vooroordeel genezen was, en zich juist tot een reis naar Wolfenbüttel gereed maakte, verraste hem de tijding van Lessing's dood. ‘Wij verliezen veel, veel aan hem, riep hij uit, meer dan wij gelooven!’ En werkelijk kwam hij meer en meer tot inzicht van Lessing's groote beteekenis, en maakte hij van diens werken een ernstige, onophoudelijks studie. Niemand van de duitsche schrijvers heeft zulk een grooten invloed op Göthe's latere vorming gehad als juist Lessing; en Göthe was de eerste om het te erkennen. Geesten, zooals die van Lessing, Göthe en Schiller mogen elkander voor een tijd niet verstaan; 't is niet mogelijk dat ze elkaêr duurzaam vreemd kunnen blijven. In weerwil van het afkeurend oordeel door Lessing over Göthe's eersteling geveld, een oordeel, dat van zelf ook Schiller's eersteling treft, mogen wij met gerustheid aannemen, dat hij zich over de letterkundige voortbrengselen van beider mannelijken leeftijd geheel anders zou hebben uitgesproken, en ze met ware vreugde zou hebben begroet. Trouwens, over den Werther en het gedicht Prometheus van Göthe, heeft Lessing nog een paar woorden van warme waardeering geschreven, die duidelijk genoeg een zeker voorgevoel van Göthe's toekomstige grootheid verraden. En wederkeerig hebben de twee heroën in hun onmeêdoogende Xenien, waarin zij de dooden noch de levenden spaarden, aan den stichter der nieuwere
duitsche letterkunde hun hulde gebracht in de woorden:
‘Voormaals in 't leven eerden wij u als een van de goden,
Nu, daar gij dood zijt, heerscht over de geesten uw geest.’

De overgang van Lessing op het Weimarsche tweetal is geleidelijk en ongezocht. De eerste heeft inderdaad op Göthe zoowel als op Schiller een machtigen invloed uitgeoefend. Beiden begonnen zich eerst in hun ware kracht te ontwikkelen, beiden begonnen eerst

{==544==} {>>pagina-aanduiding<<}
op de vernieuwing en veredeling der duitsche letterkunde vruchtbaar te werken, toen zij zich bij Lessing aansloten, en het voetspoor van dien grooten voorganger betraden. Eerst in de school van dien meester zijn zij de ware kunstenaars geworden; en van hem hebben zij geleerd nog grootere dingen te volbrengen dan hij. Lessing, Göthe, Schiller, die namen behooren niet slechts nevens elkander te staan, als van drie elkander vreemde geniën; maar als het ware genealogisch gegroepeerd: zoodat de eerste als de geestelijke vader van de beide laatsten, en dezen als broeders worden beschouwd.
De beide laatsten als broeders. Ook dit vooral niet te vergeten. Mag ik betwijfelen, en op goede gronden betwijfelen, of de twee groote duitsche dichters zonder Lessing zouden geworden zijn die zij zijn geweest; ik durf op even goede gronden beweren, dat zij zich nimmer tot zulk een verwonderlijke hoogte zouden hebben ontwikkeld, dat althans Schiller nooit zulk een groote en duurzame beteekenis zou hebben verkregen, indien zij hun gansche leven door onafhankelijk van elkander hun weg waren gegaan, en niet ter juister tijd de handen ineen hadden geslagen, om te zamen hun heerlijk doel te bereiken. Altijd, ook verre van elkander, zouden zij groot zijn geweest; maar verre van elkander zouden zij nooit de eenzijdigheid hunner natuur overwonnen hebben; en indien vooroordeel of naijver een scheidsmnur tusschen hen had opgericht, dan zou die eenzijdigheid tot onware overdrijving, wellicht tot scherpe tegenstelling en partijschap zijn gestegen; dan zou elk hunner een school gesticht hebben en door een tal van aanbidders zijn nagevolgd; maar nooit zouden hun werken die modellen van smaak en kunst zijn geworden, die bewondering afdwingen aan de voorstanders van elke partij. De samenwerking - neen, ik moet zeggen, de innige vriendschap tusschen Göthe en Schiller is niet slechts belangrijk voor de kennis van het menschelijk hart, maar is een merkwaardig feit in de geschiedenis der letterkunde, rijk in beteekenis en gevolgen. De dag, waarop een brief van Schiller en een welwillend antwoord van Göthe den grondslag legden tot hun onafgebroken en steeds nauwer vriendschappelijk verkeer, was ook zeer bepaald de aanvang van het bloeitijdperk der duitsche literatuur, het gouden tijdperk dat met de namen van Göthe en Schiller wordt genoemd.
Aanvankelijk scheen het, dat er tusschen de beide dichters niet veel meer dan eene koele achting bestaan zou. Schiller bewon

{==545==} {>>pagina-aanduiding<<}
derde Göthe's genie, doch zonder die geestdrift, waarmeê hij later ieder kunstwerk van den meester begroette. Göthe bewonderde Schiller zeer weinig. Wat hem van den jongen Zwaab onder de oogen was gekomen, kwetste zijn zuiveren, klassieken smaak, zooals hij zich dien in Italië gevormd had, en voerde hem terug in een periode, die hij sinds lang had doorleefd. Toen hij, na een langdurig verblijf aldaar, in Duitschland terugkeerde, vond hij den roem van Schiller gevestigd - maar Göthe was de man niet, om zich door populariteit te laten verblinden. Een ontmoeting tusschen beide mannen, waarvan Schiller's vrienden alles gehoopt hadden, bracht geen toenadering te weeg. Zij had plaats te Rudolstadt, in de gastvrije woning van Mevrouw von Lengefeld, Schiller's latere schoonmoeder. ‘Wij verkeerden in groote spanning,’ zegt Mevr. von Wolzogen, Caroline von Lengefeld, ‘en wenschten niets meer dan eene toenadering, die helaas! niet tot stand kwam.’ Göthe was koeltjes. Men had gewacht, dat hij, de meerdere in rang, de oudste in jaren en roem, den jongeren dichter vriendelijk zou te gemoet komen; doch men wachtte vergeefs. Hij was levendig, spraakzaam, vol van Italië - maar aan Schiller schonk hij geen bijzondere opmerkzaamheid. Deze, gewoonlijk schuw en teruggetrokken, was daarenboven te fier, om zich op te dringen. En hij, in wien alles destijds kookte en gistte, hij, in het midden van den grooten strijd zijns levens, kon de rust, de verhevene kalmte niet begrijpen van den man, die eens den Götz en den Werther had gedicht; ook kon hij zich niet voorstellen, althans op dien oogenblik niet, dat zich onder die gladde, onbewogene oppervlakte zulk een diepte verborg. Men ging uiteen - onbevredigd. Bij 't heengaan verzocht Göthe een aflevering van den ‘Merkur,’ die Schillers Götter Griechenlands bevatte en die hij eenige minuten had ingezien, met zich te mogen
nemen. Maar zelfs deze kiesche beleefdheid kon het verzuimde niet goedmaken, en den indruk niet wegnemen, dat twee zulke verschillende naturen steeds verre van elkander zouden blijven. Schiller zelf schrijft, na deze samenkomst, aan Körner, dat het hooge denkbeeld door hem van Göthe gekoesterd niet verminderd is, ‘maar,’ voegt hij er bij, ‘ik twijfel, of wij elkander ooit nabij zullen komen.’ En hij verklaart het daaruit, dat veel wat hem nog belangrijk voorkomt, bij Göthe reeds tot het verleden behoort. ‘Zijn gansche wezen,’ zegt hij, ‘is reeds van den aanvang af anders aangelegd dan het mijne, zijn wereld is de mijne niet.’

{==546==} {>>pagina-aanduiding<<}

Het schijnt dus vreemd, dat reeds drie jaren later alles verandert, dat er niet slechts toenadering plaats heeft, maar dat er tusschen beide dichters een verbond wordt gesloten, zoo hecht en innig, dat alleen de dood het verbreken kan. En echter is het zoo. Hoe zullen wij het verklaren? Wat bracht deze beide mannen van zoo uiteenloopend karakter, ten laatste bijeen? Zullen wij allerlei kleine oorzaken zoeken? Er zijn geschiedschrijvers die daarin een bijzonder behagen scheppen. Om de daden en werken van de grootsten en de edelsten te verklaren, zoeken zij gaarne allerlei nietige drijfveertjes en vooroordeeltijes, en bijzonder verheugd zijn ze, zoodra zij voor hetgeen goed en groot is een lage en onedele beweegreden kunnen aanwijzen. Zij begrijpen alles; zij zijn de menschenkenners bij uitnemendheid; zij bemerken splinters in het oog, waar gij en ik niets dan leven en zielenadel gelezen hadden. Zoo hebben zij ook voor de vriendschap tusschen Schiller en Göthe al spoedig eene verklaring gereed. Primo: Schiller's eerzucht, die niet verzadigd werd door de toejuiching van de groote menigte, en de koelheid van de mannen der kunst niet dulden kon; secundo: beider gekwetste ijdelheid: de aanvallen door de kritiek, evenals vroeger tegen Lessing, nu ook met bijzondere scherpte tegen hen beiden gericht, deden hen steun zoeken bij elkander; tertio: Göthe's aristokratische sympathiën: jegens den gewezen regiments-chirurgijn bleef zijn Excellentie de Geheimraad op voegzamen afstand; maar toen Schiller gehuwd was, was het anders; met den gemaal van freule von Lengeveld kon zijn Excellentie zeer fatsoenlijk omgaan. Conclusio: Schiller en Göthe werden vrienden. Ik betwist het recht van deze gevolgtrekking. Ik wil al die kleine oorzaken laten gelden. Ik wil niet vergeten, dat heroën geen goden, maar inderdaad menschen zijn. Ik wil vooral in aanmerking nemen, dat de ijdelheid bij de burgers van de republiek der letteren een zeer algemeene feil is.
Maar om nu een vriendschap, waarin juist van beide kanten zooveel kleine ijdelheid werd overwonnen en prijsgegeven, waarin zooveel verschilpunten edelmoedig werden voorbijgezien, uit deze troebele bronnen te willen afleiden - credat judaeus apella! dat mogen de ganzen gelooven. Aanleiding mag dit alles geweest zijn, om hen tot elkander te brengen - doch meer was het niet. Wat hen vervreemdde lag niet in uiterlijke omstandigheden, en daarom wat hen verzoende evenmin; uiterlijke omstandigheden brachten hen bijeen, en ga-
{==547==} {>>pagina-aanduiding<<}
ven hun zoo gelegenheid om elkander nader te leeren kennen. Een nauwer verkeer en dieper kennis deden de vooroordeelen wijken, die hen tot nog toe scheidden, en hadden een beter waardeering van elkanders gaven en karakter ten gevolge. Maar wat hen toen eerst en voor altijd aan elkander verbond, het was een hooger aristokratische sympathie dan die kleingeestig hecht aan titels en rangen, het was de aristokratische sympathie des geestes, die hen in elkander twee mannen van den eersten rang, van den hoogsten geestenadel deed ontdekken, twee ware dichters beiden, en dat in den uitnemendsten zin van het woord; die hen deed gevoelen, dat zij elkander waardig waren en bij elkander behoorden.
Dat zij elkander waardig waren - ik zeg het met voordacht. Men zou licht geneigd kunnen zijn, om zich de verhouding tusschen beide dichters voor te stellen, als de genegenheid tusschen een bewonderaar en een man van talent, tusschen een dankbaar leerling en een welwillend meester. Oppervlakkig zou men kunnen meenen, dat de warme gehechtheid slechts van één, van Schiller's zijde kwam, en dat Göthe zich die eenvoudig liet welgevallen: ongeveer zooals deze later met Eckermann omging, of gelijk Dr. Johnson met Boswell verkeerde, wien de Doctor onophoudelijk plaagde, ja, wiens leven hij dreigde te nemen, als hij het voornemen niet opgaf om des Doctors leven te beschrijven, doch wien hij niettemin tot het einde toe nevens zich duldde. Maar van zoo iets is hier ook in de verte geen spraak. Schiller was de jongere. Schiller stond in maatschappelijken stand beneden Göthe. Vandaar dat hij aanvankelijk in den vorm een zekere eerbiedige terughouding in acht neemt. Maar weldra valt tusschen hen alle verschil van stand en leeftijd weg. Zij gaan om op volkomen gelijken voet. Een duizendtal brieven tusschen hen beiden gewisseld, loopende over een tijdperk van ruim tien jaren, tot aan den dood van Schiller, zijn ons bewaard gebleven als gedenkstukken van hun vriendschappelijk verkeer, en leveren een duidelijk bewijs van hun vertrouwelijkheid. Reeds in 1792 was Schiller door Göthes toedoen hoogleeraar in de geschiedenis te Jena geworden; Göthe woonde in het naburige Weimar, aan het hof van zijn vorstelijken vriend Carl August. Doch eerst twee jaren daarna werd de briefwisseling tusschen hen geopend, door een schrijven, waarin Schiller Göthe uitnoodigt tot medewerking aan het tijdschrift de Horen, dat hij voornemens

{==548==} {>>pagina-aanduiding<<}
is op te richten. De brief vangt aan met het statige: Hochwohlgeborner Herr, Hochzuverehrender Herr Geheimer Rath, en sluit met een: Euer Hochwohlgeboren gehorsamster Diener und aufrichtigster Verehrer Friedrich Schiller. En Göthe antwoordt met een Ew. Wohlgeboren, in deftigen vorm. Maar reeds in zijn volgenden brief beveelt hij zich in Schiller's vriendschappelijk aandenken, en verzekert hem, dat hij zich levendig verheugt op een gedurige wisseling van gedachten met hem. En het duurt niet lang, of het is Mein Bester! Mein Werthester! van beide zijden, zonder eenige plichtpleging. Bovendien, 't is niet alleen Schiller, die raad vraagt, en zijn werken vóór de uitgave aan Göthe ter beoordeeling zendt. Deze doet wederkeerig hetzelfde. En hij stelt Schiller's oordeel op hoogen prijs. ‘Uw brieven, schrijft hij hem, zijn mij als stemmen uit een andere wereld, waarnaar ik slechts luisteren kan, die ik gehoorzamen moet. Zij zijn mijn eenige verkwikking, en hoe dankbaar ik u ben, dat gij mij op eens over zooveel heen helpt, zult gij voelen.’ En betuigt Schiller: ‘Uw hierzijn zal een rijke bron van voeding wezen voor mijn geest en hart,’ ik zou haast durven zeggen, dat Göthe nog overvloediger in dergelijke betuigingen is. Hij komt er telkens op terug. Schiller wordt hem steeds onmisbaarder, en dringend voelt hij de noodzakelijkheid om zich meer aaneen te sluiten, of, gelijk hij het elders, met een echt-duitsche wending noemt, om hun tweeheid meer en meer tot overeenstemming te brengen. En later verklaart hij zelfs geen tevreden uur te hebben, voordat hij in Schiller's nabijheid is. Inderdaad, hier zijn niet slechts twee groote geesten, die van gedachten wisselen, hier zijn twee groote edele harten, die zich voor elkander openen, en met warmte kloppen voor elkander. Hier is een vriendschap, zooals die, wier heugenis ons de oudheid bewaarde, en waarvan ik niet geloof dat de letterkundige geschiedenis
ons een tweede voorbeeld kan aanwijzen. Dat wisten zij wel, de huisgenooten van Göthe, en daarom, toen Schiller eindelijk aan de vreeselijke kwaal was bezweken, die hem jaren lang ondermijnd had, dorst geen hunner de droevige mare over te brengen. Göthe zelf was zeer ziek geweest, en weder ingestort. Hij had den vriend dus niet gezien. Maar hij wist van diens krankheid. Toen hij de verlegen aangezichten om zich henen bemerkte, giste hij het ergste. ‘Dien nacht,’ zoo verhaalt een van Schillers levensbeschrijvers, ‘dien nacht hoorde men Göthe, den rustigen man, die bijna boven

{==549==} {>>pagina-aanduiding<<}
alle aandoening verheven scheen, die zich niet verwaardigd had aan iemand, wie ook, zijn smart te laten blijken, toen zijn zoon was gestorven - dien nacht hoorde men Göthe schreien.’ ‘Is het waar, vroeg hij 's morgens aan een vriendin: is het waar, dat Schiller gisteren zeer erg was?’ Een stilzwijgend snikken was het antwoord. ‘Hij is dood,’ zeide hij, op flauwen toon. En toen de vriendin het nu niet langer verbergen kon, herhaalde hij: ‘Hij is dood!’ en bedekte zijn gelaat met de handen. Hij had in Schiller meer dan een hooggeschatten mededinger, hij had in hem den liefsten vriend verloren, wiens gemis hem door niemand kon worden vergoed.
De herinnering van den ontslapene bleef hem bij, zijn geheele leven door. Dertig jaren later nog, op zijn sterfbed, zwierven zijn dwalende gedachten onwillekeurig naar den ouden en geliefden vriend terug. In papieren, die toevallig op den grond verstrooid lagen, meende hij brieven van Schiller te zien, en hij waarschuwde, dat men die niet alzoo moest verwaarloozen. Men mag zeggen, dat Schiller de laatste gedachte van Göthe is geweest.

En welke jaren zijn het, waarin deze levendige briefwisseling tusschen Schiller en Göthe valt? welk is het gunstige, het vredige tijdstip der geschiedenis geweest, waarin dit dichterlijk verbond zich in alle stilte kon ontwikkelen en ongestoord bewaren? Veronderstellen wij, dat wij het niet met zekerheid zeggen konden. Nemen wij eens aan, dat we van Göthe's en Schiller's leven even weinig wisten, als bijvoorbeeld van het leven van Shakespere, of nog iets minder: dat hun brieven tot ons gekomen waren in een verminkten staat, zonder datum, zonder toespelingen waaruit wij den tijd van hun samenstelling konden opmaken, als letterkundige, of liever chronologische raadsels meteenwoord. Ik stel mij voor, dat een kritikus, die het waagde dit raadsel door een eenigszins waarschijnlijk vermoeden op te lossen, ongeveer aldus zou redeneeren: Het moet een tijd van staatkundigen stilstand en van vrede geweest zijn, toen deze brieven ontstonden. Op belangrijke gebeurtenissen in Europa wordt niet of nauwlijks gezinspeeld: er kan dus zeker niet veel gewichtigs zijn voorgevallen. De beide vrienden houden zich uitsluitend met letterkundige vraagstukken bezig. Dat vereischt een zekere kalmte, een zekere rust ook in de buitenwereld. En het zou dus dwaasheid zijn deze brieven in de jaren van Duitschlands vernedering, in den

{==550==} {>>pagina-aanduiding<<}
tijd der Napoleontische glorie of in dien van den bevrijdingsoorlog te plaatsen - ze moeten - dit is 't waarschijnlijkste - in de eerste vredige jaren der Restauratie geschreven zijn.’ En we zouden zulk een kritikus meer geloof schenken, dan een ander, die ons wilde diets maken, dat de vriendschap tusschen beiden in de laatste jaren der vorige en de cerste der tegenwoordige eeuw moet gesteld worden. Toch zou deze laatste gelijk hebben. De eerste brief is van 't jaar 1794, de laatste van 1805. 1794-1805! Zonderling schouwspel. De aarde dreunde nog van de grootste omwenteling die er sinds drie eeuwen had plaats gegrepen. Robespierre was gevallen en met hem het schrikbewind geëindigd. Maar een ander schrikbewind vormde zich reeds, een schrikbewind voor heel Europa, voor zijn laffe vorsten en zijn ontzenuwde volken. In Robespierre's plaats trad een man op, niet minder bloeddorstig en vooral niet minder wreed, nochtans geen beul zooals gene, maar een geniaal krijgsman en een geweldig vorst. Het was de tijd van den oorlog in Egypte, in Italië, in Duitschland, de tijd van 't consulaat en keizerrijk, een tijd waarin de gewichtigste feiten en de glansrijkste overwinningen elkander opvolgden met duizeling wekkende snelheid, en de wereld nauwlijks rust lieten om aan iets anders te denken dan aan de glorie en de rampen van den krijg, aan het oude dat dagelijks werd vernietigd en het nieuwe, dat dagelijks verrees. En in dien tijd was het dat twee kamergeleerden, twee doctores umbratici - neen, twee groote dichters, twee van de uitstekendste en algemeenst ontwikkelde mannen die ooit eenig volk heeft voortgebracht, twee mannen, waarvan de een bovendien eerste Minister, zegge Staatsman, en de ander Hoogleeraar in de geschiedenis was, lust vonden om brieven met elkander te wisselen over drama's en romans, over wijsbegeerte en schoonheidsleer, over realisme en idealisme. Terwijl Napolcon ‘een bloedig epos schreef met het zwaard,’ nam
Göthe uit de rampen van den oorlog aanleiding om een idylle te schrijven. Terwijl de fransche legers den duitschen grond overstroomden, en van Weimar en Jena niet eens zoo verre meer verwijderd waren, verzond de eerste Minister van Carl August, hertog van Saksen Weimar, met de loopvrouwen - de reizende Post was een zeldzame weelde - dépèches over de een of andere ballade, of hield zich onledig met het leiden van een nationaal Theater zonder natie, en dichtte zijn vriend te Jena een treurspel met koren, naar de wijs der ouden. Men moet erkennen, dat zoo iets

{==551==} {>>pagina-aanduiding<<}
alleen in Duitschland gebeuren kon. Indien Byron en Southey, indien Bilderdijk en van der Palm in dezelfde omstandigheden hetzelfde gedaan hadden, men zou hen met volle recht van egoïsme en gebrek aan vaderlandsliefde beschuldigen. Doch voordat men tegen Schiller en Göthe dezelfde aanklacht inbrengt, neme men de staatkundige onbeduidendheid van Weimar in aanmerking, en vergete den verwarden toestand van hun geheele vaderland niet. Hun bleef niets over dan òf de droevige werkelijkheid in de sferen der dichtkunst te ontvluchten, òf de rol van Forster of Kotzebue te spelen; doch geen van beiden was geneigd, om als Forster voor een twijfelachtige zaak zijn letterkundige toekomst en zijn goeden naam beide in de waagschaal te stellen; of om als Kotzebue zijn vaderland aan Rusland te verraden en intusschen de letterkunde met platte middelmatigheden te bederven. Zij hebben iets beters gedaan dan dit. Zij zijn hun goed gesternte trouw gebleven. Hun dichterlijke roeping hebben zij niet verzaakt. In hun stille afzondering hebben zij een grooter werk tot stand gebracht dan Metternich of Stein, een grooter werk dan Napoleon zelf. Meer dan iemand anders hebben zij krachtig medegewerkt om hun volk tot een volk te maken, door zijn geest te bevrijden, en de zoogenaamde heilige Alliantie heeft zulke duurzame vruchten niet gedragen als hun nederig verbond.
Want de vriendschap tusschen beiden is voor ons daarom vooral van zoo groot belang, omdat zij op hun onsterfelijke werken zulk een machtigen invloed geoefend en aan hun geest een geheel nieuwe richting gegeven, omdat zij meteenwoord zulke onschatbare vruchten voor de Letterkunde heeft afgeworpen. Dit is al veel, dat al de heerlijke geschriften, die elkander in de weinige jaren van hun onderling verkeer met zulk een verbazende snelheid opvolgden, door hen als 't ware te zamen werden bewerkt. Geen letter werd er van een hunner gedrukt, voordat de ander daarvan kennis droeg. Die reeks van balladen, waarvan ik de namen slechts behoef te noemen, om ze aanstonds aan ieder voor den geest te brengen: van Schiller: der Taucher,

Es kommen, es kommen die Wasser all 
Sie rauschen herauf, sie rauschen nieder - 
Den Jüngling bringt keines wieder, 

en de Gang nach dem Eisenhammer,

Ein frommer Knecht war Fridolin, 


{==552==} {>>pagina-aanduiding<<}

en de Bürgschaft, waarin hij zeker door hun wederkeerige vriendschap werd geïnspireerd, en de Kampf mit den Drachen, en zoov ele anderen; van Göthe: die prachtige: der Gott und die Bajadere,

Es freut sich die Gottheit der reuigen Sünder; 
Unsterbliche heben verlorene Kinder 
Mit feurigen Armen zum Himmel empor; 

en die liefelijke:

Es war ein König in Thule 
Gar treu bis an das Grab, 

en die tragische: der Erlkönig,

Wer reitet so spät durch Nacht und Wind? 
Es ist der Vater mit seinem Kind, 

om slechts deze drie te noemen; - die reeks van balladen is immers de vrucht van den edelen wedijver tusschen de twee poëten - in het balladenjaar, zooals Schiller het noemde - een wedijver, die ons eenige meesterstukken rijker heeft gemaakt. Het lied van de Klok, van al Schillers schoone liederen wellicht het schoonste, het beste zijner treurspelen: Wallenstein, Johanna d'Arc en Wilhelm Tell, zijn onder Göthe's oogen geboren. Wederkeerig heeft Göthe de Hermann en Dorothea niet in het licht gegeven, zonder daarover Schillers gedachten te vragen. Die Wilhelm Meisters Lehrjahre leest, mag niet verzuimen met dankbaarheid te gedenken, dat Schiller's oog over al deze bladzijden gegaan is, voordat ze werden uitgegeven, en dat zijn potlood - ‘Ik bid u, schrijft G. hem, het potlood toch niet te sparen!’ - dat zijn potlood menige verbetering op den kant heeft geschreven, menige bladzijde zelfs geheel heeft geschrapt, zoodat Göthe op zijn raad het oorspronkelijke handschrift tot op twee derde inkromp. Die de diepten van den Faust doorvorscht, vergete niet dat hij dit werk in zekeren zin aan Schiller verplicht is, die van tijd tot tijd een smeekschrift bij Göthe inleverde, om toch eindelijk het grootsche lang overdachte onderwerp volledig uit te werken, en van de schoone fragmenten een schoon geheel te maken, zoodat deze verklaren moest: ‘Het gaat met Faust als met een poeder, dat na de oplossing weêr gezonken is; zoolang gij er aan schudt, schijnt het zich op nieuw te vereenigen; zooras ik weêr alleen ben, gaat het langzamerhand weêr naar den bodem.’ Geen werk, groot of klein, wordt door den een aanvaard, of de ander heeft er deel aan. De vrienden deelen elkander de eerste gedachte,

{==553==} {>>pagina-aanduiding<<}
daarna het ruimere plan en de voorgenomen bewerking, daarna de reeds voltooide gedeelten meê. Alles wordt besproken, ernstig gewikt, nauwkeurig beoordeeld. Niet zelden gebeurt het dat Göthe een plan maakt, en dat Schiller het uitwerkt. De Kraniche des Ibycus is een gedachte van Göthe; en zoo had ook deze zich voorgenomen de sage van Wilhelm Tell episch te bewerken; beide denkbeelden nam Schiller van hem over. Zij komen op die kraanvogels van Ibycus niet minder dan dertien malen terug. Zien wij de ballade nog eens in. Ibycus, de vriend der goden, de dichter uit Reghium, gaat naar de Isthmische spelen te Korinthe. Reeds ziet hij den hoogen burcht der stad in de verte, en met vrome siddering treedt hij het eenzame pijnbosch van Poseidon in. Alles om hem heen is stil. Slechts zwermen van kraanvogels, die naar het zuiden trekken, begeleiden hem; en vrolijk begroet hij ze, die hem reeds op de zee vergezelden, en wier lot met het zijne overeenstemt. Plotseling, daar versperren twee moordenaars hem den weg. Vergeefs strijdt hij; weldra moet hij voor de overmacht bukken:

‘Zoo moet ik hier verlaten sterven 
Op vreemden bodem, onbeklaagd, 
Door wreede moordershand verderven, 
Waar ook geen wreker voor mij daagt!’ 

Zoo roept hij uit. Doch, terwijl hij doodelijk getroffen nederzinkt, hoort hij de wieken der kraanvogels ruischen:

Hij roept, terwijl hem de oogen breken: 
‘Gij vooglen, die den gruwel zaagt! 
Wanneer geen andre stemmen spreken, 
Weest gij het, die mijn moord verklaagt!’ 

Het lijk wordt gevonden, en aanstonds door den gastvriend herkend.

En jammrend hebben zij 't vernomen 
De gasten tot het feest gekomen; 
Geheel het volk gevoelt de smart: 
Verloren heeft hem ieder hart. 

Woedend eischt het volk, dat de schim van den verslagene gewroken, en verzoend worde met het bloed van den moordenaar. Doch de moordenaar wordt vruchteloos gezocht. Intusschen begint het feest. De groote menigte, samengevloeid uit alle oorden der wereld,

Van Theseus' stad, van Aulis' strand, 
Van Phocis, van 't Spartanerland, 
Van Aziës afgelegen kusten, 


{==554==} {>>pagina-aanduiding<<}

stroomt naar het theater. Daar treedt het koor der wraakgodinnen op het tooneel, met zwarte mantels om de leden, brandende fakkels in de hand, en giftige, kronkelende slangen op het hoofd. Somber, indrukwekkend klinkt haar gezang: Wel hem, die de ziele rein bewaart van schuld; vrij wandelt hij des levens baan;

Maar wee, die, gluipend en verholen 
De zwarte misdaad heeft volbracht, 
Wij kleven immer aan zijn zolen, 
Wij, wreede kindren van den nacht. 

Eensklaps, terwijl allen den indruk van die vreeselijke woorden gevoelen, daar wordt van de hoogste rijen een stem gehoord. Een donkere zwerm kraanvogels vliegt over het theater heen. En de moordenaar, vergetende waar hij is, onwillekeurig door den dubbelen indruk van dit gezicht en van hetgeen hij hoorde aangegrepen, doet het zijn medgezel opmerken: Ziedaar de kraanvogels van Ibycus, roept hij uit. ‘Van Ibycus!’ zoo gaat het nu van mond tot mond, en aller oogen richten zich op hem die dit onvoorzichtige woord heeft gesproken. Nu blijft de wraak niet uit. De kraanvogels hebben den dichter gewroken. De moordenaar heeft zichzelf en zijn medeplichtige verraden. Het tooneel wordt vierschaar. En wat niemand aanschouwde, wordt door de daders in verwarring bekend.
Deze schoone ballade is van Schiller, ongetwijfeld. Conceptie en bewerking, opvatting en vorm zijn van hem. Maar zij is ook van Göthe. Het oorspronkelijke gedicht van Schiller bevatte slechts achttien coupletten. De voorstelling was dikwijls duister, hier en daar gebrekkig. Op Göthe's raad werd die zeer gewijzigd en uitgebreid, zoodat het tegenwoordige gedicht niet minder dan drie en twintig strofen bevat. Schiller had verzuimd den indruk te schetsen door het koor op de toeschouwers gemaakt, en miste daardoor een overgang tusschen de aftreding der wraakgodinnen en den uitroep des moordenaars: het kritisch oog van zijn vriend had het bespeurd en de feil hem aangewezen. Met de kraanvogels zelf had hij niet veel weg geweten. Ook was hem niet bekend, dat zij trekvogels zijn, zoodat dezelfde vogels op wonderbare wijs telkens bij hem wederkeerden; Göthe, met de natuur beter bekend, had dadelijk gezien, hoeveel schooner en eenvoudiger de sage werd, door er dit moment in op te nemen, en Schiller maakte dankbaar gebruik van den wenk. Dit

{==555==} {>>pagina-aanduiding<<}
eene voorbeeld is genoeg, om een proeve van hun samenwerking te geven; tegelijk een bewijs van de onbekrompenheid waarmeê de eene dichter zijn gedachten aan den ander ten beste gaf, om zijn werk te volmaken, en van de nederige bescheidenheid, waarmeê diens raadgevingen door den ander gevolgd werden.
En zoo de vrucht van hun vriendschap geene andere geweest ware dan deze, dat zij elkanders werken beoordeelden en volmaakten, reeds dat zou niet weinig zijn geweest. Maar die vriendschap had nog schooner gevolg. Zij heeft niet slechts hun werken beschaafd en daaraan door gemeenschappelijken arbeid een grooter waarde gegeven. Zij heeft ook op hun beider geest een diepen invloed uitgeoefend, en daarnit krachten te voorschijn geroepen, die zonder dat, wellicht altijd zouden hebben gesluimerd, wellicht immer zonder werking waren gebleven. Zij heeft hen van gebreken genezen, die zijzelven niet inzagen, en die zij, zonder elkanders voorlichting nooit geheel zouden overwonnen hebben. Zij heeft, om zoo te zeggen, hun dichterlijke opvoeding voltooid.
Wat wordt er vereischt om dichter te zijn? Wat maakt den waren dichter uit?

Gevoel, verbeelding, heldenmoed, 

Wie kent niet de trits van onzen da Costa, die hij de kenmerken acht van den dichter. Maar hij vordert te veel, en te weinig. Te veel, als hij heldenmoed vraagt: een zedelijke eigenschap die niet noodwendig tot het karakter van den dichter behoort. Te veel, als hij eenig ander gevoel van hem eischt dan schoonheidsgevoel. Te weinig daarentegen, als hij wereld- en menschenkennis, en heerschappij over den vorm vergeet. Het gedicht van da Costa is wederom een bewijs, dat men dichter, dat men groot dichter zijn kan, zonder zich volkomen rekenschap van zijn gaven te kunnen geven. De dichter is kunstenaar, en de bepaling die van den kunstenaar geldt, moet ook op den waren dichter van toepassing zijn. Heerschappij over den vorm, meesterschap over de taal maakt niemand tot dichter, maar niemand kan dichter zijn zonder dat. En met die heerschappij moet hij drie dingen vereenigen: kennis van de wereld om hem en in hem, een zeer verfijnd gevoel voor het schoone, en een levendige verbeelding. Kennis, opdat zijn scheppingen geen monsters worden, door een bandelooze verbeelding voortgebracht; schoonheidsgevoel, opdat hij in alles wat hij waarneemt

{==556==} {>>pagina-aanduiding<<}
het schoone opmerke en dat, getrouw aan zijn roeping, ook vertolke; verbeelding, opdat hij scheppe, het levenlooze beziele, het werkelijke idealizeere en het ideale verzinnelijke. Bij den waarachtigen dichter moeten al deze gaven tot eenheid versmolten, moeten ze alle in harmonie zijn. Gemist kunnen zij niet worden, geen van alle. Doch ook mag geene van alle de andere overheerschen, of de poëzie moet er onder lijden. Bij Göthe en Schiller nu, vooral bij den laatste, bestond daarvoor groot gevaar, dat alleen door hun samenwerking kon worden afgeweerd.
Wat ontbrak Göthe? - De vraag zelf maakt mij verlegen. Laat mij dus liever beginnen met een paar woorden te zeggen, wat hem niet ontbrak. Hem ontbrak geen heerschappij over den vorm; want daarin heeft hij een zuiverheid, een eenvoud en een adel bereikt, waarin niemand, ook de liefelijke Schiller niet, in staat was hem te evenaren. Hem ontbrak geen gevoel voor schoonheid; zelfs zou men mogen vragen of het gevoel voor schoonheid, na de heerlijke dagen der grieksche poëzie en kunst, ooit bij eenig mensch zoo rein, zoo warm, zoo volkomen ontwikkeld is geweest als bij hem. Hem ontbrak geen kennis van de wereld om hem, natuur en menschenwereld; en wederom ook hier is hij de eerste; want al moge een Shakespere met hem wedijveren - hem overtreffen zoo ge wilt - in kennis van de geheime raderen die het menschelijk hart bewegen; in rijkdom van ervaring en wetenschap was Göthe zonder twijfel zijn meerdere. Hem ontbrak geen verbeelding; de wilde voortbrengselen zijner jeugd en de rustige scheppingen van zijn mannelijken leeftijd, Götz en Werther, Ifigenia en Tasso, de eerste fragmenten van den Faust vooral, worden niet zonder verbeelding, en een stoute, machtige verbeelding geboren. Hij was dus dichter, dichter met volle recht. En echter bekent hij zelf, dat hij in de laatste jaren vóór zijn verkeer met Schiller, zoo goed als opgehouden had dichter te zijn. Echter waarschuwt hij zijn vriend, dat hij bij nader kennismaking bij hem een zekere donkerheid, een zeker weifelen zal ontdekken, dat hij maar niet geheel overwinnen kan. De reden was duidelijk. Begaafd met een onverzadelijke weetgierigheid, met een onleschbaren dorst naar kennis, ging hij rusteloos voort te zoeken, te vorschen, steeds nieuwe ervaringen te vergaderen, steeds nieuwe bronnen van kennis te openen, tot dat hij ten laatste, al te sterk aangetrokken tot het bijzondere,

{==557==} {>>pagina-aanduiding<<}
door den rijkdom, de veelheid, de bonte verscheidenheid, het ééne groote, algemeene, alles verbindende, het ideële vergat. Hij begon zich te gewennen, zoo als hij-zelf het uitdrukt, om al te lang rond te dwalen op een enge plek. Uitsluitend bezig met nieuwe stof te verzamelen, gunde hij zich geen tijd om die te verwerken. En overladen door het wicht van kennis, dat hij zich op de schouders had getast, was zijn verbeelding nauwelijks meer instaat de vleugelen uit te slaan, en hem in de sfeer van het ideale en poëtische te verheffen....Nu leert hem Schiller kennen, en leert hij Schiller waardeeren; Schiller, tien jaren jonger in leeftijd en twintig jaren jonger in ervaring; Schiller vol leven, vol vuur, vol Sturm und Drang, maar ook vol van een uitnemende dichterlijke kracht, Schiller, altijd geneigd om aanstonds tot de hoogste sferen te stijgen, en ach! waarlijk niet door veelheid van kennis belemmerd in de vlucht van zijn verbeelding; Schiller, vreemdeling in de oudheid, vreemdeling in de natuur, bijkans vreemdeling op de aarde, in deze werkelijke, levende menschenwereld, die nog nauw begonnen was in de geschiedenis den blik om zich heen te slaan, en wien het daarom licht viel, arme dichter die hij was, als zijn kunstgenoot Simonides, al het zijne met zich te dragen. En Schiller staat bij zulk een kolossalen rijkdom verstomd. Met edele bescheidenheid roept hij uit: ‘Ik heb maar een kleine familie van begrippen te besturen, die ik van harte gaarne tot een kleine wereld zou uitbreiden, maar gij, gij hebt een koningrijk te regeeren!’ O, indien hij dezen rijkdom, indien hij slechts een deel van dezen rijkdom bezat, wat zou hij niet vermogen! Doch hij benijdt den vriend niet. Alleen betreurt hij, dat die ontzettende overvloed daar in zoo menig opzicht ongebruikt nederligt. Hij spoort Göthe tot arbeiden aan; hij wekt zijn sluimerende dichterlijke gave op; hij dringt ernstig bij hem aan, dat hij niet langer
verzamele, maar nu ook iets geve, nu ook iets voortbrenge. Hij voert hem uit de al te strenge waarneming van de dingen buiten hem en van haar eigenaardigheden tot zichzelf terug. Hij leert hem de veelzijdigheid van den inwendigen mensch met meer billijkheid beschouwen. Göthe had een zekeren reälistischen tie, zooals hijzelf het niet onaardig genoemd heeft, die hem uit vrees voor gezwollenheid en overdrijving te veel het ideale deed schroomen, en de verhevenheid zijner eigene gedachten, de stoutheid van zijn eigen streven moedwillig deed loochenen, even alsof hij, naar hij 't uitdrukt, een reeks van groote

{==558==} {>>pagina-aanduiding<<}
getallen boven elkander geplaatst, maar met opzet een fout in de optelling gemaakt had, om de som kleiner te doen schijnen; - en van die neiging heeft Schiller hem genezen. Ook weêrstreeft hem Göthe niet, hij gehoorzaamt. De koelheid die over hem is gevaren, wijkt voor de bezieling van zijn jongeren vriend. ‘Ik bid u, roept hij dezen toe, ik bid u niet af te laten, om mij, ik mocht wel zeggen, uit mijn eigen grenzen uit te drijven.’ Dit eene was slechts noodig, om hem aan zich-zelf terug te geven. Hij voelt zich herleefd, vernieuwd, verjongd. En hij geeft aan Schiller dit schoone getuigenis: ‘Gij hebt mij een tweede jeugd gegeven en mij weêr tot een dichter gemaakt!’
Meer nog dan Göthe aan Schiller had deze aan genen te danken. Natuurlijk! Göthe was hem vele jaren vooruit, Schiller's karakter was nauwlijks gevormd, dat van Göthe sinds lang. Wat Schiller - ik spreek van den dertigjarigen man - wat hem ontbrak is spoedig gezegd. Geen dichtvuur, geen diepte van gevoel, geen stoutheid van verbeelding, ook niet alle heerschappij over de taal; maar juist datgene wat Göthe in bijkans al te grooten overvloed bezat, hem ontbrak kennis. Hij was genoodzaakt uit weinig veel te maken. Het gevolg ligt voor de hand: hij verloor zich zijns ondanks in nevelen van bespiegeling. Zijn vurige geest had geen tegenwicht, en verviel dus al te licht tot ledigen bombast en gezwollen declamatie. Moedig ging hij onder zeil, zonder ballast en bijkans zonder lading; was 't wonder dat elke reis haast een schipbreuk was? Vol van zijn idealen, en alleen met deze gevoed, moedwillig blind voor de werkelijkheid om hem heen, en de oogen onafgebroken naar boven gericht, waagde hij het, niet slechts lierzangen, maar drama's, afspiegelingen van het menschelijk leven te dichten - was het wonder, dat al zijn scheppingen uit die periode, hoezeer ze ook getuigen van geniale kracht en dichterlijke opvatting iets vormeloos en monsterachtigs behielden? Het waren de fouten van een edel hart, maar het was een eenzijdigheid die den dichter op een dwaalweg voerde, en aan zijn werken een blijvende waarde onthield. Hier vond de rustige Göthe zijn werk. Had Schiller gemeend, dat bepaaldheid van gedachten, dat klaarheid en bezonnenheid de dichterlijke verbeeldingskracht schaadden, Göthe bracht hem tot inzicht, dat zij juist de grootste gemakkelijkheid voortbrachten, het grootste meesterschap verleenden. Was Schiller gewoon van het algemeene tot het bijzondere af te dalen, waardoor hij zich,

{==559==} {>>pagina-aanduiding<<}
met bittere teleurstelling, in 't eind steeds armer vond dan bij 't begin, Göthe wees hem den anderen weg, leerde hem uitgaan van een eng en schijnbaar nietig punt, en van het individuëele tot het algemeene opklimmen. Was Schiller ontevreden met de werkelijkheid en het leven, die niet beantwoordden aan de hooge eischen, de Ahnungen van zijn rein en edel gemoed, Göthe verzoende hem daarmeê, en waar Schiller niets dan laagheid en gemeenheid vermoedde, deed hij hem een rijkdom van schoonheden opmerken. Nooit had de vurige dichter gedacht, dat het mogelijk was een gegevene, bepaalde en beperkte stof te bezielen, te verwarmen, te doen leven en als 't ware te doen opborrelen; Göthe toonde hem dat het mogelijk, en dat zulk een beperking een heilzame beteugeling van zijn wilde fantazie, een breidel voor zijn willekeur was. Op Göthe's raad bepaalde hij zich voortaan uitsluitend tot geschiedkundige onderwerpen. Göthe's werken, doortrokken met den geest der klassieken, vestigden zijn aandacht op die schatten der oudheid, die hij tot hiertoe geheel had verwaarloosd. En hij grijpt weêr moed, hij die haast begonnen was te wanhopen aan zich-zelf, te wanhopen aan zijn dichterlijke roeping en waarde. Hij getroost zich een arbeid, die hem zooal niet tegennatuurlijk, voor 't minst vreemd en moeielijk is, en dicht niet voordat hij zich tot zijn groot verdriet een tijdlang in de levende en zelfs politieke wereld der historie heeft bewogen. ‘Tot filosofeeren is de halve mensch genoeg, maar de Muzen zuigen iemand uit,’ klaagt hij, doch verlaat daarom de Muzen niet, en werkt, krank en geen oogenblik vrij van pijn, onverdroten voort. Hij heeft haast: want hij voelt dat het zwakke lichaam langzaam uitteert, en dat een gering aantal jaren hem slechts overblijft, om een groot werk te volbrengen; maar hij overhaast zich niet, en spant alle krachten in om nog zooveel uit den brand te redden, als
hij eenigszins kan. Daarom klampt hij zich vast aan den sterkere, die hem vriendelijk te gemoet komt en dien hij liefheeft, wiens omgang hem loutert, wiens werken hem voeren in het binnenste heiligdom der kunst. Hij grijpt diens hand en geeft zich onvoorwaardelijk aan diens leiding. En hoe diep hij de werking van diens geest gevoelt, hoe geheel hij zich door hem heeft laten overwinnen, dat blijkt uit die heerlijke woorden, door hem tot Göthe gericht: ‘De schoone verhouding die er tusschen ons is ontstaan heeft mij levendig doen ervaren, dat het voortreffelijke een macht is, dat het op zelfzuchtige gemoederen

{==560==} {>>pagina-aanduiding<<}
ook louter als een macht werken kan, dat er tegenover het voortreffelijke en waarachtig groote geen andere vrijheid is, dan de liefde.’

Het wordt tijd dat wij uit de hoogte dezer algemeene beschouwingen tot het bijzondere afdalen. Hoe vruchtbaar de vriendschap tusschen Göthe en Schiller voor de letterkunde geweest is - ik heb het in groote trekken trachten te schetsen - thans moet ik het nog in eenige voorbeelden aantoonen. Ik bepaal mij hier tot Schiller's werken, omdat de invloed van Göthe op zijn geest daarin helderder aan het licht komt, dan wederkeerig zijn invloed op Göthe in diens werken zich toont. Ik kan dit te eer doen, omdat ik voornemens ben, in een derde artikel op Göthe terug te komen.
Vergelijken we dan bijvoorbeeld Schiller's Don Carlos met zijn Wilhelm Tell. Met opzet kies ik juist deze beide stukken. De Don Carlos is het laatste en beste stuk uit zijn eerste periode; het laatste drama dat hij in het licht gaf, voordat hij kennis met Göthe maakte. De Wilhelm Tell is het laatste en tevens wellicht het beste stuk uit zijn jongste periode. Beide werken zijn in vele opzichten parallel. Vrijheid was de hoofdgedachte, de lievelingsdroom van onzen edelen dichter; doch in deze beide drama's vooral maakt zij zoo goed als het hoofdonderwerp uit. In den Don Carlos zijn de held-zelf en zijn zonderlinge vriend Posa haar vertegenwoordigers en verdedigers tegenover den tirannischen Filips en zijn Alva; in den Wilhelm Tell wordt zij door de zwitsersche eedgenooten en den wakkeren jager op de onderdrukking der Oostenrijkers en haar handlanger Geszler bevochten. Dit geeft ons eenig recht om ze nevens elkander te stellen.
De Don Carlos heeft voor ons Nederlanders altijd een eigenaardige aantrekking gehad, omdat Schiller daarin, zooals bekend is, gebruik maakt van de twijfelachtige overlevering, die den spaanschen Infant tot den politieken tegenstander van den hertog van Alva, en tot verdediger en voorspraak der opgestane nederlandsche gewesten maakte. Daaruit en uit de ongelukkige liefde die hij voor zijn vroegere verloofde, (bij Schiller Elisabeth van Valois), thans zijn stiefmoeder koestert, is de intrigue saamgeweven. In den aanvang van het stuk beheerscht die hartstocht hem geheel, en heeft die reeds zijn toppunt bereikt. Intusschen keert, geheel onverwachts, een vriend van Carlos' kindsheid, de Markies van Posa, van lange en verre reizen terug. Carlos bekent hem zijn zwakheid:

{==561==} {>>pagina-aanduiding<<}

Een verschrikkelijk

Geheimnis brandt mij op de borst. Het moet

Het moet er uit. 'k Wil in uw bleeke trekken

Mijn vonnis lezen, 't vonnis van mijn dood.

Hoor, hoor mij - en verstom - maar antwoord niets -

Ik - ik bemin mijn moeder.
De Markies hoort deze bekentenis met dubbele smart. De hartstocht van zijn vriend is hem vooral een teleurstelling. Als knapen hebben zij te zamen van een schoone toekomst gedroomd. Het heil der menschheid was toen reeds hun doel. Posa was de uitvinder van dit ideaal. Maar om het te verwezenlijken wilde hij zijn vriend gebruiken. Deze zou de koning zijn, door wien de gouden eeuw op aarde werd gesticht, Posa zou hem als zijn raadsman ter zijde staan. Niets minder dan een algemeene vrijheid, een absolute vrijheid van gedachten, woorden en daden, of, om met den dichter-zelven (in zijn Briefe über Don Carlos) te spreken, den gelukkigsten toestand te weeg te brengen, die voor de menschelijke samenleving bereikbaar is, ziedaar het enthousiastische ontwerp, dat de twee vrienden zich vormden. En inderdaad, indien het hun gelukt ware, dezen toestand voorloopig in de bezittingen van de spaansche monarchie te grondvesten, het zou veel oorlogen en omwentelingen hebben verhoed. Carlos evenwel is nu door zijn ongelukkige liefde voor dit plan niet weinig verkoeld. En dat op een oogenblik nu de gelegenheid zich aanbiedt, om het aanvankelijk uit te voeren! Posa is in Vlaanderen geweest. De republikeinsche zin en vrijheidsliefde der Nederlanders hebben zijn geestdrift opgewekt. Zijn Prins moet trachten daar landvoogd te worden, ze door zachtheid te winnen, en dan aanvankelijk den paradijsvrede in de nevelen en moerassen van het Noorden doen geboren worden. Maar helaas! zijn hartstocht!...Dan, de geest van Posa, vlug in combinaties - niet altijd even gelukkige combinaties evenwel - neemt nu ook de liefde van Carlos in zijn plannen op. Hij is door het gansche stuk heen een soort van kleine voorzienigheid, wier raadslagen echter grootendeels mislukken. Zijn plan is nu dit. Hij moet de koningin voor zijn denkbeelden winnen. De koningin moet op Carlos werken, en hem aansporen tot redding van de onderdrukte provinciën. Carlos moet den koning smeeken om in Alva's plaats
naar Vlaanderen te gaan...Alzoo geschiedt het. De woorden der koningin zijn Carlos een wet. Hij besluit

{==562==} {>>pagina-aanduiding<<}
te gaan, en heeft een mondgesprek met den koning. Dit gesprek is, bij al zijn overdrijving, een der schoonste en waarste gedeelten van het drama. De vurige jongeling, met zijn heerlijk doel voor oogen, spant alles in, om den stroeven vader te verzoenen. IJskoud wijst Philips hem terug. Hij kan aan de oprechtheid van Carlos' aandoening niet gelooven. Diens tranen zijn gehuicheld, meent hij. Diens bede spruit alleen voort uit heerschzucht, en uit naijver tegen Philips' oude en getrouwe vrienden en dienaars. Zij wordt geweigerd. - Carlos is wanhopig, en bij een ontmoeting met Alva kan hij zijn hartstocht niet bedwingen, en zou hij hem doorstoken hebben, zoo de koningin niet tusschenbeide gekomen ware. Op haar bevel treedt Carlos terug, en vraagt den hertog vergeving. De laatste staat verbaasd over de macht die zij op haar stiefzoon uitoefent, en een donker vermoeden rijst voor zijn geest. - Heeft de koningin Carlos' liefde onwillekeurig aan Alva verraden, Carlos zelf verraadt die even onwillekeurig aan de prinses Eboli, en maakt haar, wier liefde hij niet beantwoordt, tot zijn onverzoenlijke vijandin. Wij komen straks op deze scène terug. Intusschen wordt de markies van Posa bij den koning geroepen, spreekt zijn revolutionnaire denkbeelden onbewimpeld voor hem uit, en wordt, zouderling genoeg, minister met onbeperkte macht. Hij gebruikt die macht - om den koning te misleiden; ‘beter te dienen, dan hij-zelf gediend wil worden,’ zoo rechtvaardigt hij zijn zonderlinge handelwijs. Carlos moet naar dit nieuwe plan een rebel worden tegen zijn vader; de koningin moet hem dat weder bevelen; en de maatregelen tot zijn vlucht worden reeds in stilte genomen. Maar het gansche plan valt ineen. Carlos en de koningin worden door de prinses van Eboli aan den koning verraden. Op het oogenblik, dat de Infant nog vol vertrouwen zijn geheele hart voor de verradelijke prinses uitstort, neemt Posa hem in naam des konings gevangen, om hem zoo voor zijn eigen
dwaasheden te bewaren. De markies, getrouw aan zijn rol van voorzienigheid die haar raadslagen niet ontsluiert, geeft zich de moeite niet, hem de reden van die gevangenneming te verklaren; een noodelooze stilzwijgendheid die zeer natuurlijk de aanleiding tot allerlei twijfelingen en tot een aantal verwarringen wordt. Opeens verneemt men dat het spel mislukt is. Posa zegt aan de koningin, dat hij, om het leven van Carlos te redden, het zijne zal moeten opofferen. Hij zegt dit, en verzekert het ook ten stelligste; ofschoon het niet alleen voor de

{==563==} {>>pagina-aanduiding<<}
koningin maar ook voor ons, bedaarde lezers, zeer moeilijk is, de beweerde noodzakelijkheid van dit heldenfeit in te zien. Het middel waarvan hij zich bedient is zijner waard; een brief door hem aan Willem van Oranje gericht, en met opzet toevertrouwd aan de koninklijke post, omdat hij weet, dat daar alle brieven naar de Nederlanden geopend worden, moet hem als den verrader, Carlos als den onschuldige doen voorkomen. De koning valt in den strik, en laat hem in den kerker waar hij Carlos bezoekt vermoorden. Posa heeft echter in tijds gezorgd, dat zijn levensdoel niet geheel verijdeld zou worden. Hij draagt aan de koningin op, om Carlos als zijn uitersten wil, de zorg voor de zaak der Vlamingers op het hart te drukken. Te middernacht gaat de Infant dan ook, als de geest van zijn grootvader Karel V vermomd, naar de vertrekken der koningin, wordt daar door den koning overvallen, en in handen der inquisitie geleverd - waarmeê het stuk besluit.
Dit zijn slechts de flauwe omtrekken van de samengestelde intrigue, die Schiller noodig vond, om het conflict tusschen de opgewonden plannen der vrienden en den hartstocht van Carlos te doen uitkomen; - en hoeveel bijzondere wendingen, epizoden, tooneelen zelfs ben ik nog met stilzwijgen voorbijgegaan! Het warrelt ons voor de oogen. Ik verklaar plechtig, niet te begrijpen hoe een mensch met gewone hersenen immer in staat is geweest den sleutel van al deze raadselen te vinden, dezen gordiaanschen knoop te ontwarren, zoo hij het stuk niet minstens tienmaal gezien of vijfmaal gelezen heeft. Het ligt misschien aan mij, maar ik heb de volkomen oplossing nog niet gevonden. Doch laat ons den dichter niet hardvallen. Hij-zelf heeft bekend, dat de schets te veelomvattend was voor een enkel drama, en dat de twee laatste bedrijven naar een geheel ander plan bewerkt zijn dan de eerste drie. Van de geschiedkundige onnauwkeurigheden waaraan hij zich bezondigd heeft, spreek ik evenmin. Al had hij van Don Carlos alles geweten, wat de nieuwere onderzoekingen ons omtrent dien bandeloozen, halfwaanzinnigen jongen mensch geleerd hebben, den dichter zij een groote mate van vrijheid niet misgund. Nochtans wat hem niet vrijstaat, is, ons de geschiedenis op een wijze voor te stellen, zooals zij nimmer, in geen enkele eeuw of luchtstreek, hier op de aarde kan hebben plaats gehad. En dat heeft hij gedaan. Welk een weefsel van onwaarschijnlijkheden! Wat al grove domheden laat

{==564==} {>>pagina-aanduiding<<}
hij zijn personen begaan! Koning Filips de tweede, gehoorzame zoon der inquisitie, die een republikein en vrijdenker tot zijn gunsteling, zijn alvermogend minister verkiest - het is pikant, maar onmogelijk! En het plan van Posa, zinneloos en doodgeboren, althans met de kiemen der mislukking ter wereld gekomen, - Schiller zelf heeft er geen andere verdediging voor kunnen uitdenken dan deze, dat de Markies het had opgevat in een oogenblik van groote verwarring, zoodat hij zijn denkvermogen niet geheel meester was, en eigenlijk niet recht wist wat hij deed: een wanhopige verdediging inderdaad. In het allervreemdsoortigste gesprek tusschen den koning en Posa vraagt de eerste, welken post deze begeert, om zijn stoute gedachten te verwezenlijken. Hij mag uit al de waardigheden des rijks diegene kiezen, die hem daartoe de geschiktste voorkomt. ‘Ik vind er geene,’ is zijn antwoord. En ik wil het gaarne gelooven. Ik zou wel eens willen weten welk rijk op aarde, Monarchie of Republiek, een betrekking kan aanwijzen, waar zulk een droomer een praktischen werkkring zou kunnen vinden!
Het is evenwel niet zeer te verwonderen, dat zulke menschen, in zulke onnatuurlijke toestanden geplaatst, zóó handelen. Bepalen wij ons slechts bij twee karakters: den held, Don Carlos en Posa. Wat zijn zij? Vrienden, meent men, als men een paar bedrijven heeft gelezen. Doch als men verder leest, begint men zich over de voor 't minst zonderlinge vriendschap van den laatste te verwonderen. Hij denkt er ernstig over, den jongen vriend aan zijn plannen - laat ik liever droomerijen zeggen - op te offeren; Carlos te laten varen, zich bij Filips aan te sluiten, en zich van dezen despoot te bedienen, om de eeuw van onvermengd geluk voor Spanje te doen aanbreken. Met deze gedachte vervuld, speelt hij een zeer dubbelzinnige rol, verraadt den koning die hem zijn volle vertrouwen geschonken heeft en is op weg om ook zijn vriend te verraden. Daarbij verwondert hij zich dan nog, dat deze laatste waagt, een oogenblik aan zijn getrouwheid te twijfelen. Carlos moet gehoorzamen, blind gehoorzamen; tevreden zijn als zijn vriend hem gevangen neemt; gewillig de gewichtigste papieren in diens handen vertrouwen - en zwijgen. Tot loon zijner onderworpenheid wordt hij dan ten koste van het leven zijns vriends gered, wiens oprechtheid door deze romantische daad moet worden gerechtvaardigd....Doch het was geen vriendschap, die hij schilderen wilde, zegt de dichter ons, Posa leeft voor

{==565==} {>>pagina-aanduiding<<}
zijn idée; de koning, de koningin, don Carlos zijn hem slechts middelen om zijn doel te bevorderen; ook zijn zelfopofferende daad is niet zoozeer bestemd zijn vriend te redden, als wel, om dezen aan te sporen tot handelen. Welk een mensch! Het is een wandelend idée fixe, een belichaamd systeem, een hoofd, en een zeer heet hoofd, zonder hart; zijn dweepzieke opgewondenheid heeft alle gevoel van zedelijkheid en liefde bij hem verstikt. En welk een held, deze Carlos, die zich alzoo laat gebruiken en als een blind werktuig laat bestieren; die, eerst door een ongelukkigen hartstocht verlamd, alleen door middel van dien hartstocht kunstmatig moet worden opgewonden tot hetgeen hij eens als zijn levensdoel beschouwde, maar dan de zaak zoo onhandig aanvat, dat hij het slachtoffer wordt van zijn waaghalzerij. Carlos heeft geen karakter; en het karakter van den Markies, die deze leden-pop beweegt, is een afgetrokken begrip.
Opgeschroefde menschen zooals deze twee kunnen niet natuurlijk en eenvoudig spreken. Aan frazen zijn beiden dan ook zeer rijk. Wat zal men bijvoorbeeld zeggen van twee schoolvrienden die elkander in vele jaren niet gezien hebben, en waarvan de een met geestdrift en met wezenlijke blijdschap de Voorzienigheid aldus aanspreekt:
Gij wist

Dat Carlos zonder engel was, gij zondt

Mij dezen - en wat vraag ik nog?

maar door den ander wordt terechtgewezen met de woorden:
Als afgezondene der gansche menschheid

Omarm ik u - niet ik, ik-zelf - de vlaamsche

Gewesten zijn 't die weenen aan uw hals,

En ernstig, dringend u om redding smeeken.
En hoe aanstekelijk deze gezwollenheid is, blijkt later, als Carlos in denzelfden toon vervalt. Arm in arm met u, zoo spreekt hij in bijkans onvertaalbare woorden:
Arm in Arm mit dir

So fordr' ich mein Jahrhundert in die Schranken.
Als hem eindelijk vergund is eenige oogenblikken met zijn vader alleen te zijn, dan weet hij zich op te winden tot de gedachte:
De gansche hemel buigt

Zich tot ons neêr met juichende englenscharen;

De Driemaalheilige ziet met ontroering

Op dit zoo grootsch, zoo schoon tooneel.
Mij verwondert het niet, dat de spaansche monarch, die van

{==566==} {>>pagina-aanduiding<<}
nature niet zeer spoedig geroerd was, bij deze prachtzinnen koel bleef; noch dat hij met de dweeperij van zijn zoon niet verzoend werd, toen deze hem vertrouwde, dat de wereldgeschiedenis, de roem zijner voorouders en de donderende bazuin van de faam hem riepen tot daden, al ware 't alleen om te vernielen. Zij laten ons koud, deze hartstochtelijke maar inderdaad gevoellooze personen, met boezems zoo wijd, ‘dat een geheele wereldkreits daarin plaats kan vinden.’ Hun holle bespiegelingen zetten ons niet in vuur. Slechts enkele malen, als de dichter zegeviert over den filosoof, als hij natuur geeft en waar gevoel schildert, gevoelen wij meê: de dood van Posa roert ons niet, maar de innige smart van Carlos bij zijn lijk treft ons diep, omdat zij niet uit het hoofd maar uit het hart haar oorsprong nam. Overigens is hun lot, hoe treurig ook, zoo weinig tragisch, dat wij onverschillig blijven, 't zij dat ze leven of sterven. Wij lijden met den rampzaligen Othello, ook als Carlos door hartstocht verblind, een hartstocht die hem zelfs een gruwelijke misdaad doet plegen; wij lijden met Hamlet, ook als Carlos en Posa een man van edele, grootsche gevoelens, een man vol illusiën, illusiën, die hij in de wereld wreed verijdeld ziet, die ja, tot wanhoop, tot waanzin komt, maar die niet ondergaat, voordat een groote zedelijke daad hem aan zich-zelf heeft weêrgegeven; doch met Posa, wiens daden geen misdrijven en slechts dwaasheden zijn, met Carlos die bezwijkt zonder ooit iets anders gedaan te hebben dan klagen en declameeren, met Posa en Carlos lijden wij niet.
Met Tell lijden wij. Om het onderscheid tusschen beide werken, het onderscheid tusschen bloote fantazie en waarheid, tusschen wijsgeerige dweeperij van halve goden en echt gevoel van goede maar gewone menschen, des te meer te doen uitkomen, doen wij aanstonds een greep midden uit het stuk. Tell heeft aan den hoed, door Geszler als teeken der keizerlijke macht op een stang gezet, de vereischte eer niet bewezen. Hij heeft het zonder bedoeling, in onwetendheid, gedaan. En dit reeds is een groote vooruitgang bij Schiller. In de Don-Carlos-dagen zou hij van Tell iets anders gemaakt hebben dan een behendig, vrijheidlievend jager, die zich echter met staatkunde niet veel ophoudt; Tell zon dan zeker een vrijheidsheld, een man vol schoone theoriën geworden zijn, die niet argeloos en zonder opzet verzuimt het gebod van den dwingeland op te volgen, maar die het met voorbedachten rade trotseert. Ik behoef niet te zeggen, welke Tell de natuurlijkste is.

{==567==} {>>pagina-aanduiding<<}

Als hij dan ook door Geszler ter verantwoording wordt geroepen, spreekt hij bescheiden en eenvoudig:
Vergeef mij, lieve Heer! Niet uit verachting

Voor u - slechts onbedachtzaam is 't geschied.

Ware ik bezonnen, 'k heette dan geen Tell,

Ik vraag vergeving, 't zal niet meer gebeuren!
Vrij wat anders dan de hoogdravende markies van Posa, die den meest absoluten monarch van Europa niet zonder grootspraak toevoegt:
Ik kan geen vorstendienaar zijn!
Maar gaan wij voort. Geszler hervat na eenig stilzwijgen:
Gij zijt een meester met den handboog, Tell!

Men zegt, gij kunt den besten schutter staan?
En hoe natuurlijk valt hier, voordat de vader antwoorden kan, de jonge Walter Tell haastig in:
En dat moet waar zijn, Heer! een appel schiet

U vader van den boom, op honderd schreden.
Dat woord doet het helsch ontwerp bij Geszler rijpen: Tell moet een appel van het hoofd van dit zoontje schieten. Heer! roept Tell uit,
Heer! welk een gruwel vordert gij van mij?

Gij wilt, ik zal van 't hoofdje van mijn kind -

- Neen, neen toch, lieve heer! dat meent gij niet!

Verhoede 't God genadig, - dat kunt gij

In vollen ernst een vader niet bevelen!

Geszl. Gij zult den appel schieten van het hoofd

Des jongens - zoo begeer en wil ik!

Tell...............Wat?

Met dezen handboog op het lieve hoofd

Van 't eigen kind te mikken? - Liever sterf ik!

Geszl. Gij zult het of gij sterft, gij, met uw knaap!

Tell. Ik moet de moorder worden van mijn kind!

Heer! gij hebt wis geen kindren - weet ook niet

Wat zich beweegt in 't harte van een vader.
Eenvoudig uitgedrukt, maar diep gevoeld en goed gedacht! Even goed gedacht, als de tegenstelling tusschen de moedeloosheid en aarzeling van Tell, die anders voor geen waagstuk terugdeinst, en den moed, het vaste vertrouwen van den jongen Walter, die niet dulden kan, dat zijn grootvader den landvoogd te voet valt, en niet gebonden of geblinddoekt wil worden, omdat hij zeker is, dat zijn vader hem niet zal treffen. Waarom -
{==568==} {>>pagina-aanduiding<<}
zoo antwoordt hij aan den ridder, die hem wil blinddoeken:
Waarom een blinddoek? Denkt gij dat ik voor

Mijns vaders pijl bevreesd ben? 'k Zal dien flink

Verwachten, en niet pinken met mijn wimpers.

- Frisch, vader, toon nu, dat ge een schutter zijt!

Gelooft hij 't niet, die denkt ons te verderven,

Schiet maar en tref, den woesten man ten spijt!
En daartegenover nu Tell. Hij neemt een kloek besluit. Hij zal schieten. Het moet. Reeds eischt hij dat men hem plaats make, en legt aan...Maar hij kan niet. Zijn hand beeft; zijn knieën wankelen, de boog zinkt neder: ‘Mir schwimmt es vor den Augen!’ roept hij. En als hij zich ten laatste heeft vermand, en het schot heeft gewaagd, zinkt hij machteloos ineen, terwijl de knaap hem vrolijk te gemoet ijlt, met den getroffen appel in de hand:
Zie, vader! hier is de appel! - 'k wist het wel,

Gij zoudt uw jongen nimmer deren!
Daar is nog een ander voorbeeld, waaruit ons blijkt, welk een reuzenschrede Schiller sinds de samenstelling van den Don Carlos gedaan had, en hoe zijn talent zich had ontwikkeld en gereinigd. Ik bedoel het tooneel tusschen Carlos en de prinses Eboli, vergeleken met dat tusschen Rudenz en Bertha. Het eerste wordt als het meest dramatische van 't gansche stuk geroemd. Ik kan echter in die bewondering niet deelen. Men weet dat de prinses den infant bemint, en zich van zijn wederliefde verzekerd houdt. De verlegenheid van Carlos in tegenwoordigheid der koningin, een gevolg van zijn liefde voor deze, schrijft zij aan den invloed van haar eigen schoonheid toe. Zij laat hem dus door een page der koningin tot een ontmoeting in haar vertrekken noodigen; doch verzwijgt haar naam, omdat zij meent, dat de prins aan niemand anders kan denken, dan aan haar. Carlos denkt, dat de koningin hem deze samenkomst aanbiedt, en gaat. Beide vergissingen zijn mogelijk - ik zal het niet ontkennen. Waarom zou een ijdele vrouw zich niet verbeelden, dat een jonge prins een teder gevoel voor haar koestert? Waarom zou deze, als hem een naamloos briefje gebracht wordt door een page van de vrouw die hij liefheeft, niet allereerst aan de aangebedene denken. Het is zeer gewoon en natuurlijk - maar is het ook tragisch? En wanneer nu op deze dubbele vergissing een lang tooneel gebouwd wordt, dat haar niet dan

{==569==} {>>pagina-aanduiding<<}
na een gesprek vol van allerlei misverstand opheldert, een gesprek, waarbij Carlos, indien hij geen zonderlinge droomer ware, de waarheid dadelijk had kunnen inzien, omdat de prinses van den aanvang af haar hartstocht duidelijk verraadt, en omdat hij zelf de gesloten deur geopend heeft met den sleutel dien zij hem toezond; 't geen hij, zonderling genoeg, geheel vergeten is, en zich eerst bij 't einde van de ontmoeting herinnert; wanneer de dichter daarbij zorgvuldig ieder woord vermijdt, dat eenig licht over de zaak zou kunnen verspreiden, en genoodzaakt is, om eenige waarschijnlijkheid aan Don Carlos' dwaze verblindheid te geven, dezen als bij uitstek verstrooid en gedachteloos voor te stellen - dan mag dat ook niet onmogelijk wezen, maar dan grenst zulk een misverstand, in weerwil van alle pathetische uitroepen, aan het grappige, en komt beter in een blijspel, hoogstens in een melodrama, zeker niet in een treurspel te pas.
Geheel anders in den Tell. Ook daar heeft tusschen de twee gelieven, Rudenz en Bertha een vergissing plaats. Rudenz verlaat de partij zijner zwitsersche volksgenooten en van zijn oom, den Bannerherr von Attinghausen, en schaart zich bij de Oostenrijkers, alleen uit liefde voor Bertha. Hij meent, dat zij, die gedwongen is zich aan het hof van Geszler te vertoonen, ook met hart en ziel de zaak van den verdrukker genegen is. Haar te behagen is zijn eenig doel. Doch dit verlaten van de zaak zijns volks is, zonder dat hij het weet, het eenige wat haar in hem mishaagt. Dit misverstand is zeer verklaarbaar. Maar in plaats van het uit te spinnen, en op wonderbaarlijke wijs te doen voortduren, neemt de dichter het bij de eerste gelegenheid, met een paar woorden geheel-en-al weg: ‘Durft gij,’ zoo antwoordt Bertha op de liefdesverklaring van den jongeling:
Durft gij van liefde spreken en van trouw,

Gij, die ontrouw zijt aan uwe dierste plichten?

De slaaf van Oostenrijk, die zich den vreemdling

Verkoopt, den onderdrukker van zijn volk?
En dan is zij het, die hem zijn roeping herinnert; die hem opwekt om trouw aan volk en land, voor zijn heilig recht te kampen; en die hem tevens voorspiegelt, dat zij hem zou kunnen liefhebben, indien ze hem niet langer behoefde te verachten. En als Rudenz vraagt:
Doch hoe mij redden - hoe den strik ontknoopen,

Waarin ik dwaas het hoofd mij heb verward? antwoordt zij:

{==570==} {>>pagina-aanduiding<<}

Verscheur dien met een mannelijk besluit!

Wat er van worde - voeg u bij uw volk!

Dat is uw aangewezen plaats. - De jacht

Komt nader - voort, wij moeten scheiden - Strijd

Voor 't Vaderland! Gij strijdt ook voor uw liefde!

Één vijand is 't waarvoor wij allen siddren

En ééne vrijheid maakt ons allen vrij!
Er zijn, ik erken het, gelijk er deugden zijn in Schiller's Don Carlos ook gebreken in Schiller's Tell. Volkomen heeft hij de oude zonde niet overwonnen. De wijsgeer heeft den dichter nog somtijds van het goede pad afgeleid. Göthe's denkbeeld, om Tell geheel afgezonderd van de eedgenooten te laten, als een man die zich om staatkunde niet bekommert en stil zijn eigen weg gaat, heeft Schiller overgenomen. Maar in plaats van dit als een natuurlijke ueiging van den eenzamen schutter voor te stellen, waarvan deze zelf zich geen rekenschap geeft, laat Schiller hem deze afzondering voor Stauffacher in een soort van redetwist rechtvaardigen, met spreuken als deze:
‘Elk zorgt bij schipbreuk voor zijn eigen leven,’

‘Een elk vertrouwt slechts zeker op zich-zelf.’

‘De sterke heeft de grootste macht alleen;’

wijsgeerige reflecties, die in een karakter als het zijne zeer weinig voegen.
Ook de daad van Tell zelf, het dooden van Geszler, meent Schiller niet zonder rechtvaardiging te mogen laten. Op tweeërlei wijs heeft hij dat gepoogd. Vooreerst in de lange alleenspraak - een model van schoone versificatie - die hij Tell vóór 't plegen van den moord laat houden; en daarna vooral door hem in aanraking te brengen met Johannes Parricida, den hertog van Zwaben, die zijn oom den keizer, door wien hij van zijn erfgoed beroofd werd, had vermoord, en nu, voortvluchtig, toevallig de hut van den zwitserschen schutter binnentreedt. Zoo moet de groote tegenstelling uitkomen tusschen den edelen, eenvoudigen Zwitser, die om vrouw en kroost te verdedigen, en om zijn land van een dwingeland te bevrijden, - en den wraakgierigen ridder, die slechts in zijn eigen belang, een moord heeft gepleegd. De gedachte is geniaal, en is het een misgreep, zooals wij gelooven dat het is, dan is het een misgreep, zooals slechts dichters gelijk Schiller begaan. Ook is zij weder een gevolg van dien edelen karaktertrek die hem kenmerkte, te weten: dat alles wat niet rein, niet

{==571==} {>>pagina-aanduiding<<}
open en eerlijk was, hem hinderde; van dat fijne zedelijke gevoel, dat hem in verlegenheid bracht, zoodra hij een zijner helden een misdrijf moest laten begaan. Daarom rustte hij niet, voordat hij den moord, door Tell gepleegd - en een moord was het, al mochten de omstandigheden dien zeer verschoonlijk maken - in een gunstig daglicht geplaatst, en als een heldendaad voorgesteld had. Wij mogen helaas! niet ontveinzen, dat die poging mislukt is. Het is vreemd voor den toeschouwer, om een man, die zoo straks een vijand uit een hinderlaag heeft gedood, een ander, die hetzelfde deed, en wiens rechten toch ook verkort werden, te hooren vermanen en min of meer uit de hoogte berispen. De daad van den wakkeren schutter rechtvaardigt zich-zelf. De omstandigheden, waaronder zij gepleegd werd, zijn haar beste verdediging. Niemand, die eenig begrip heeft van historie, en die zich eenigszins in andere tijden en zeden verplaatsen kan, allerminst de eenvoudige en onbevooroordeelde toeschouwer, zal er zich aan ergeren. Met die ergernis op te wekken heeft de dichter aan zijn held geheel geen dienst gedaan. En trouwens, hij behoefde niets meer te doen, dan hij reeds had gedaan: de eeuw waarin zulk een feit geschiedde, de zware verdrukking waarvan het een gevolg was, met meesterhand weêr te geven, om bij den dood des dwingelands, al laat die zich naar de begrippen der Kantiaansche zedeleer niet rechtvaardigen, van aller hartelijke toejuiching verzekerd te zijn.
Maar deze geniale fouten ontsieren den Wilhelm Tell nauwelijks. Het zijn slechts overblijfsels, de laatste overblijfsels van den ouden zuurdeesem, waarmeê de Don Carlos nog is opgevuld. Bij alle gebrekkigheid van samenstelling zal de Tell van Schiller een onsterfelijk meesterstuk blijven. Hier is waarheid en verhevenheid te gelijk. Hier wordt voor de vrijheid gevochten, niet voor een onmogelijke vrijheid gedweept, maar een vrijheid gegrondvest op rechten steunend. Hier zijn menschen, eenvoudige, ongekunstelde menschen, kloek en edel, vol mannenmoed en rustige kracht. De frissche en gezonde berglucht waait ons uit deze bladzijden tegen. De dichter weet ons met zijn tooverstaf geheel en al te verplaatsen in het land en den tijd, waar zijn drama speelt. Het komt ons bijna ongeloofelijk voor, als wij den Tell lezen - ach! waarom kan geen Nederlander zeggen: als wij den Tell zien spelen? Waarom blijven de werken van Schiller gebannen van ons zoogenaamd nationaal tooneel, en verdrongen door de luchtige scheppingen van Scribe of Mr. Du-
{==572==} {>>pagina-aanduiding<<}
mas fils? 1) - het komt ons ongeloofelijk voor, dat Schiller nooit een voet in Zwitserland gezet heeft, dat hij nooit als Göthe heeft rondgedwaald aan de oevers van het Vierwaldstädter meer, nooit de aloude zwitsersche zeden bespied heeft aan den huiselijken haard van den een of anderen Biedermann van Uri of Schwijz, waar ze zich nog uit vroeger eeuwen bewaard hebben. Om zulke tooneelen zóó te schetsen, en, terwijl ze niets aan dichterlijke waarde verliezen, er zulk een zuivere, getrouwe locale kleur aan te geven, moet men ze in zekeren zin zelf aanschouwd hebben, zou men meenen. Nochtans heeft onze dichter nooit de grenzen van Duitschland overschreden. Al
zijn kennis van zwitsersche natuur en zwitsersche zeden, heeft hij alleen uit de verhalen van Göthe, en uit boeken geput. Maar zoo groot was de kracht zijner dichterlijke intuitie, zoo helder zijn poëtische blik, dat hij zich alles levendig vertegenwoordigde en de doode stof bezielde, dat hij zag, waar anderen slechts met groote inspanning en langzaam construeeren.
En dit juist stelt ons levendig voor den geest, wat de oorspronkelijke kracht was van Schiller's genie, en wat het geweest is, dat hij aan Göthe had te danken. Hij is geen slaafsch navolger van dezen laatste geworden. Göthe heeft hem niet tot een dichter gemaakt. Schiller was geen dichter gemaakt, maar geboren. Veel was hij aan Göthe verplicht, het komt nergens duidelijker uit dan in den Tell. Wij kunnen gerust zeggen, dat het stuk nog veel schooner zijn zou, en dat de voornaamste gebreken, die men daarin kan aanwijzen, geheel zouden wegvallen, zoo Schiller de opvatting van Göthe nog meer tot de zijne had gemaakt, en Göthe's plan nog nauwkeuriger gevolgd had. Elke afwijking daarvan die hij zich veroorloofde is een misstap geweest. Göthe was het, die hem in de werkelijkheid der historie de sfeer aanwees, waar zijn poëtisch talent zich tot de hoogste kracht kon ontwikkelen, zonder zich in ijdele nevelbeelden te vervluchtigen. Maar wat hem Göthe niet gegeven heeft, wat hem Göthe niet geven kon, het was die dichterlijke kracht zelf; het was die gloed, die bezieling, die waarlijk heilige geestdrift, die in de dagen zijner ongevormde en ongeleide jeugd de eenige oorzaak

{==573==} {>>pagina-aanduiding<<}
van al zijn dichterlijke afdwalingen was, maar in de jaren van zijn mannelijke rijpheid de bron is geworden van die toovermacht, die zijn werken op het hart van zijn volk, ja, van de gansche beschaafde wereld uitoefenen. ‘Geef ons menschen, geef ons waarheid!’ riep Göthe hem toe, en Schiller gehoorzaamde. Hij schilderde nu geen onmogelijke halfgoden meer, hij schilderde menschen, met een gevoel als het onze, menschen van inderdaad dezelfde bewegingen als wij - en toch zijn het geen slaafsche portretten van de werkelijkheid, toch zijn het scheppingen zijner fantazie, toch zijn het menschen wier aanblik ons verheft en veredelt. Hij is nu getrouw aan de natuur, maar tegelijk aan het ideale niet ontrouw, werpt over alles het bekoorlijk waas der echte poëzie, en stort in alles iets over van dien reinen, edelen, liefelijk verhevenen geest, die hem-zelf vervulde.
Ik ben dan ook niet voornemens om mij te mengen in den ijdelen twist over den voorrang aan een der beide vrienden en dichters toe te kennen. Wie de meerdere was, Schiller of Göthe? Die ons zeggen kan, wat Schiller geworden ware, zoo hij een opvoeding als die van Göthe genoten, en in bijna ongestoorde gezondheid als Göthe een meer dan tachtigjarigen ouderdom bereikt had, wat Göthe zou hebben voortgebracht, indien hij vele jaren lang met armoede en tegenspoed, en eindelijk met een uitterende ziekte had moeten worstelen; die ons dit zeggen kan, mag ons zeggen, wie van beiden de meeste is. Wij willen geen van beiden ontberen. Zonder Göthe zou Schiller zeker niet geworden zijn die hij is; zonder Schiller zou menig meesterstuk van den ongestadigen Göthe, die alles tegelijk aanvatte en dikwijls even spoedig liet varen, in de pen zijn gebleven. Zij behooren bij elkander. Zij hebben - en zelven hebben zij 't gevoeld, - zij hebben elkander aangevuld. Te zamen zijn zij een nieuwe Shakespere geweest, een grooter Shakespere, omdat zij de ontwikkeling van een later geslacht in zich hadden opgenomen. Dat heeft ook de duitsche natie begrepen, toen zij meende niet genoeg te hebben gedaan met voor beide dichters afzonderlijk een standbeeld in hun geboorteplaats op te richten, en hun beider beelden in éen monument vereenigde. De kunstenaar, aan wien zij opdroeg, dit grootsche denkbeeld te verwezenlijken, was die onderscheiding waardig. Rietschel's Denkmal is een karakterschets van Göthe en Schiller, en van hun vriendschap tevens. Schiller, de oogen ten hemel geslagen, treedt moedig vooruit, de dichterrol in de eene hand,

{==574==} {>>pagina-aanduiding<<}
en de andere hand aan den lauwerkrans geslagen, dien Göthe vasthoudt. De andere hand van Göthe rust op Schillers schouder, als om hem zacht te weêrhouden. Göthe daarentegen staat, als een beeld van rustige kracht, slechts de oogen opwaards gericht, met ernstig denkenden blik. Zoo waren zij inderdaad. Zoo leven zij voort in de herinnering van allen, die hun werken genoten.
Nog eens, wij geven geen van beiden prijs. Wij stellen ze nevens elkander. Als wij de wereld om ons heen willen kennen, als wij vooral de geheimenissen van het menschelijk hart willen doorgronden, als wij niet vreezen na te denken over de hoogste, ernstigste vraagstukken des levens, en tevens met de werkelijkheid verzoend willen worden, door het opmerken van de schoonheid, die zich ook daarin openbaart; dan openen wij de werken van Göthe. Maar als ook dit zelfs ons niet meer met het werkelijke kan verzoenen, als wij teleurgesteld en bedroefd en onbevredigd, een verlangen naar iets hoogers, naar iets beters in ons gemoed voelen ontwaken, dan nemen wij de gedichten van Schiller ter hand. En de adem eener hoogere wereld verkwikt ons. Onze geest schiet vleugelen aan, en heft zich voor een wijle op van deze schoone, deze heerlijke, deze gezegende, en nochtans wederom zoo droevige en zoo gebrekkige aarde,
und des Erdenlebens

Schweres Traumbild sinkt und sinkt und sinkt.
Als Göthe voelen wij ons door den vurigen Schiller verjongd. Idealen worden wakker, worden levendig in ons, die verbleekt waren, sedert de dagen onzer hoopvolle jeugd. Het is ons, als riep de dichter ons uit elk zijner scheppingen, met zijn Johanna toe:
Seht ihr den Regenbogen in der Luft?

Der Himmel öffnet seine goldnen Thore.

en wij voelen iets van die Sehnsucht, dat heimwee dat niet altijd dweeperij, niet altijd krankheid is, en dat hij haar laat uitspreken in die prachtige woorden:
Wie wird mir? - Leichte Wolken heben mich -

Der schwere Pantzer wird zum Flügelkleide.

Hinauf - hinauf - die Erde flieht zurück -

Kurz ist der Schmerz, und ewig ist die Freude.


{==575==} {>>pagina-aanduiding<<}

Het magnesiumlicht.

Het magnesiumlicht, dat, door zijn groote intensiteit en prachtig effekt, op het tooneel en bij groote openbare feesten een magtige mededinger dreigt te worden van het elektrische licht, is den meesten onzer lezers althans bij name of welligt uit kleine proeven bekend. Wij vertrouwen echter velen geen ondienst te zullen doen, zoo wij hier omtrent den aard en de geschiedenis van dit licht eenige nadere bijzonderheden mededeelen.
Het magnesium is een metaal, dat in onderscheidene eigenschappen het zink zeer nabij komt. Gelijk dit smelt het bij matige rood-gloeihitte; ook is het vlugtig, zoodat het gemakkelijk kan worden gedestilleerd. Daarentegen is het witter en laat zich ligter bewerken en schooner polijsten. Vooral echter onderscheidt het zich van het zink door zijn opmerkelijk gering specifiek gewigt (1,75); het is viermaal ligter dan het geplette zink.
Het allereerst is het door professor Bunsen in Heidelberg, ongeveer tien jaren geleden, in grootere hoeveelheid afgescheiden en ook als lichtbron gebruikt. Een dunne magnesiumdraad ontbrandt namelijk reeds bij een zwakke rood-gloeihitte en verbrandt dan met een buitengewoon sterk licht. Dit verrassend verschijnsel wordt verklaard door de zeer hooge temperatuur die bij deze verbranding ontstaat en door de volkomen vuurvastheid van het verbrandingsprodukt, het magnesiumoxyde. De intensiteit van het zonlicht zal ruim 524 maal zoo groot zijn als die van het magnesiumlicht.
Een magnesiumdraad van 0,136 par. liniën in doorsnede, waarvan eene lengte van 0,458 liniën in de minuut verbrandt, geeft een

{==576==} {>>pagina-aanduiding<<}
even sterk licht als 75 stearinekaarsen (5 in een pond). Om zulk een licht 10 uren lang te onderhouden zijn 20 pond stearinekaarsen noodig, terwijl in denzelfden tijd slechts 4⅓; lood magnesiumdraad wordt verbruikt. Ongetwijfeld is deze kleine hoeveelheid magnesiumdraad altijd nog veel duurder dan eene - naar het licht gerekend - gelijke hoeveelheid stearinekaarsen. Intusschen is het te hopen, dat de prijs van het magnesiumdraad, als de produktie daarvan eerst een bijzondere tak van industrie zal zijn geworden, belangrijk dalen zal, even als dit met het aluminium is geschied. Sedert 1854 namelijk is de prijs van dit laatste metaal van ƒ 660,- tot op ƒ 36, - per pond verminderd.
Te Salford in Engeland wordt de afscheiding van magnesium reeds op grootere schaal gedreven, en dientengevolge is dan ook de prijs reeds tamelijk veel lager geworden. Een engelsche voet dun magnesiumdraad kost in de fabriek 3 stuivers. Om dit dunne draad te verkrijgen bedient men zich van een hollen stalen cylinder, in welks bodem een klein gat is geboord. Door middel van een naauwkeurig sluitenden stempel, waarop een zeer krachtige hydraulische pers werkt, wordt het metaal door deze opening heengeperst. Professor Roscoe legde onlangs aan de ‘Royal Institution’ te Londen een stuk magnesium voor van 2½ pond, dat in de genoemde fabriek in zijne tegenwoordigheid binnen den tijd van een half uur was gefabriceerd. In den laatsten tijd is de aanvraag zoo groot dat de fabriek er niet aan kan voldoen.
Het zou van belang wezen eene proeve te nemen, of het magnesium niet even gemakkelijk zou kunnen worden afgescheiden als het zink. De ervaring zelve schijnt daarop te wijzen. Het dolomiet namelijk, eene verbinding van koolzure magnesia en koolzure kalk komt bijna altijd in vereeniging met het zinkerts voor, en is dikwijls in de zinksmelterijen uit onkunde in plaats van het Galmei (zinkerts) in den smeltoven geworpen. Dat daarbij het magnesium gelijktijdig met het zink gereduceerd en overgedestilleerd wordt, blijkt uit het vinden van het eerstgenoemde metaal bij het bereiden van chemisch-zuiver vitriool uit zink, - een feit dat vroeger niet kon worden verklaard.
Het dolomiet komt in de meest onderscheiden soorten van gebergten in zoo groote hoeveelheid voor, dat dit erts zeer goed als grondstof tot een goedkooper voortbrenging van het magnesiummetaal zou kunnen dienen. Intusschen zal deze nieuwe lichtbron toch slechts tot buitengewone doeleinden bruikbaar zijn,

{==577==} {>>pagina-aanduiding<<}
even als het elektrische licht. Boven dit laatste heeft het magnesiumlicht het groote voordeel, dat het bij het ontsteken veel minder omslag en dus ook veel geringer kosten vordert.
De magnesiumlamp, zooals zij in Engeland gebruikelijk is, is zeer eenvoudig. De draad is om eene spoel gewikkeld, en deze wordt door een uurwerk langzaam omgedraaid. Het uiteinde van den draad is door een draadnet heengeleid en wordt door de beweging der spoel langzaam voortgeschoven. Onder het draadnet is een gaspit aangebragt, waardoor de magnesiumdraad wordt aangestoken. Het licht dat nu van dezen afstraalt is glanzend wit maar zacht, zoodat het zeer nabij komt aan het licht der maan.
Eene belangrijke verbetering van de magnesiumlamp is van Leroux te Parijs afkomstig. In plaats van met een enkelvoudigen draad is de lamp toegerust met een vlecht van drie draden, waarvan de middellijn ⅙ of ⅛ linie bedraagt. Bij zulk een vlecht gaat de verbranding regelmatiger en gelijker voort dan met den enkelen draad. In eene minuut verbrandt men ongeveer ¼ wichtje magnesiumdraad en dit kost ongeveer 14 à 15 cents. Dat is zeer zeker nog altijd eene dure verlichting. Maar genomen proeven regtvaardigen toch reeds de verwachting, dat deze wetenschappelijk zoo merkwaardige lichtbron op den duur het elektrische licht althans op het tooneel zal verdringen.
En niet alleen op het tooneel. Ook bij verlichting van groote terreinen bij feestelijke gelegenheden, op lichttorens, voor signalen bij mistig weder, enz. Evenzoo kan men het magnesiumlicht aanwenden tot verlichting der bekende gasmikroskopen. Van groot gewigt zou het voor de fotografie kunnen worden, daar het spektrum van de magnesiumvlam zich voornamelijk door de blaauw-violette en ultra-violette, en dus door de chemisch werkende, stralen kenmerkt. Door deze bijzonder krachtige chemische werking vooral onderscheidt zich het magnesiumlicht op zeer voordeelige wijze van alle andere kunstlichten. In dit opzigt wordt het door het zonlicht - bij onbewolkten hemel - niet meer dan 36 maal overtroffen.
Bij een magnesiumlamp van Leroux zijn voor een negatief beeld slechts 30 seconden en voor een vergroot beeld twee of hoogstens drie minuten noodig. En al moest men hier tot drie of vier lampen zijn toevlugt nemen, dan zouden nog de kosten lager zijn dan die van het elektrisch licht, dat tegenwoordig reeds meermalen bij het nemen van fotografische afbeeldingen wordt

{==578==} {>>pagina-aanduiding<<}
gebruikt. In het bijzonder zou het magnesiumlicht dus goede diensten bewijzen bij het maken van afbeeldingen in onderaardsche ruimten of van zaken die voor het zonlicht ontoegankelijk zijn. Zulk eene toepassing, en wel op groote schaal, die zeer belangrijke resultaten belooft, heeft men dan ook reeds op het oog. De schotsche astronoom Piazzi-Smyth, die voor eenige jaren astronomische waarnemingen deed op de Piek van Teneriffe, heeft van den Pacha van Egypte de vergunning bekomen tot een naauwkeurig onderzoek van de pyramiden. Hij is namelijk van gevoelen dat deze grootsche gebouwen niet enkel graven zijn maar de gansche mathematische en astronomische wetenschap der oude Egyptenaren in zich bevatten. Hij is dan ook van voornemen om binnen in de pyramiden fotografische afbeeldingen te maken, tot welk einde hij zich van een grooten voorraad van magnesiumdraad heeft voorzien.
Keizer Napoleon heeft 40 centenaars magnesiumdraad bij de engelsche fabriek besteld, als deze ze hem voor den halven prijs wil leveren. Toch zou hij hiervoor nog altijd meer dan ƒ 594.000 moeten betalen.
Het magnesiumlicht zal zich natuurlijk, even als alle nieuwe zaken, slechts zeer langzaam den weg kunnen banen tot een algemeen en veelvuldig gebruik. Van den anderen kant stelt men zich in Engeland reeds groote dingen voor van de aanwending van het magnesiummetaal in de industrie. Vooral zijne buitengewone ligtheid, die nog belangrijk grooter is dan die van het aluminium, leidt tot deze verwachtingen. Ja, men droomt in dat land reeds van geheel uit magnesium vervaardigde of althans met magnesiumplaten beslagen pantserschepen! Zelfs voor de engelsche energie echter zal de vervulling van dien droom eene zware taak wezen, ja, wel altijd tot de onmogelijkheden blijven behooren.
(Monats-hefte.)





{==579==} {>>pagina-aanduiding<<}

Het proces eener koningin.

Door Dr. J. ten Brink.


‘(De koningin) ontlook gelijk een wereltwonder 
In rozen ging zij op, in tranen dook zij onder!’ 
Vondel. 



XI.

De Assemblée Législative had eindelijk besloten, dat de vorstelijke personen naar den Temple zouden worden overgebracht. Toen men derwaart vertrok, toonde de koningin, dat haar schoen gescheurd was en zeî ze glimlachend: - ‘Wie zou gelooven, dat de koningin van Frankrijk gebrek aan schoenen had!’ Reeds den 19 Augustus werden de princesse de Lamballe en Madame de Tourzel van de koningin gescheiden en naar den kerker la Force overgebracht. Dit was het eerste droevige afscheid van trouwe vrienden, om ze nooit weêr te zien, een gering voorspel van wat nog volgen zou. En reeds nu was de smart der koningin zoo hartroerend en dieptreffend, dat een vurig republikein als Manuël, prokureur-generaal van het gemeentebestuur, zich tot tranen bewogen gevoelde en zich geweld moest aandoen, om uiterlijk de ruwe ongevoeligheid te vertoonen, waarop hij zich zoo dikwerf beroemde.
Iederen morgen, als de koningin in haren kerker ontwaakte, kwamen, zoo ras haar toilet voltooid was, de soldaten van de wacht binnen en den gantschen dag lang was er geen woord, geene beweging, geen blik der vorstelijke personen, die niet door dezen werd bespied. Zelfs des nachts bleven zij in de antichambre - eenige dagen geleden door Madame de Lamballe be-
{==580==} {>>pagina-aanduiding<<}
trokken - en bespiedden zij de koningin in haren slaap. Marie-Autoinette gevoelde de hevigste verontwaardiging over dit stelsel van spionneeren. Hare fierheid, als vrouw, als koningin, kwam er met heftigheid tegen op. Geene klacht mocht baten - zij moest de bewaking ondergaan. Zij was in de hoogste mate prikkelbaar en zenuwachtig; haar gemoed was vol bitterheid over de duldelooze jammeren, die thands met onafgebroken felheid tegen haar voortwoedden. Zij kon het hoofd niet buigen als Madame Elisabeth, eene heilige vrouw - zij behoorde nog aan de waereld door haar echtgenoot en hare kinderen.
Toen op den derden September de koninklijke familie aan tafel zat, deed zich eensklaps weêr het akelig gejoel en het woest gedruisch der volksheffe hooren. Aanstonds ging men naar de kamer der koningin. Een soldaat komt met vier koppensnellers binnen en eischt, dat de gevangenen zich aan 't venster voor het volk vertoonen. De koning wil weten waarom. - ‘Welnu, als ge 't weten wilt -’ zegt een dier kerels - ‘'t is om u het hoofd van Mevrouw de Lamballe te toonen!’ Niet éen kreet, niet éen snik ontsnapt der koningin, die versteend van schrik naar buiten staart. Het schoone blonde hoofd der princesse, door de doodstrekken misvormd en met bloed bemorst, wordt op eene piek rondgezwaaid. Dien gantschen dag zat Marie-Antoinette in sprakelooze vertwijfeling; geen enkel geluid rolde van hare lippen.
Maar weldra heeft het eentoonige kerkerleven de eerste heftige smart doen bedaren. De koning houdt zich bezig met den dauphin Latijn te leeren. Marie-Antoinette voltooit het godsdienstig onderwijs harer dochter. Zij poogt haren echtgenoot verstrooying te verschaffen door schaakspel of lektuur - eindelijk houdt ze zich onledig met de noodzakelijke herstellingen van het linnengoed; want de koninklijke familie zal thands voor 't eerst gebrek leeren kennen. 's Nachts, als Lodewijk XVI slaapt, herstellen de beide gevangen koninklijke vrouwen zijn eenigen rok - zijn rok, die de modekleur dier dagen vertoonde, de couleur cheveux de la Reine. En als eindelijk eenig linnengoed aan de gevangenen werd toegestaan, noodzaakte de pas ingestelde Republiek de koningin, om eigenhandig de kroonen boven de merkteekenen weg te tornen. Want Lodewijk Capet en Marie-Antoinette zijn van de koninklijke waardigheid vervallen verklaard - de kroon is van hun hoofd gevallen! Maar reeds lang was dit cieraad van hun rang voor hen allen overbodig geworden - zij

{==581==} {>>pagina-aanduiding<<}
droegen eene andere kroon, de bloedige doornkroon van hun Verlosser!
Op den 30 September besluit de Republiek, om Lodewijk Capet van zijne echtgenoote te scheiden. Nieuwe, ondragelijke smart! De hartstochtelijke droefheid der koningin weet van een stompzinnigen en bestialen sansculotte, als Simon, de gunst te verwerven, dat men elkander ten minste gedurende den maaltijd mag zien. Twee lange maanden kruipen in dien toestand met loomen tred voorbij. De koning wordt ziek, wat later de dauphin - op last van het gemeentebestuur naar den kerker zijns vaders overgebracht. De smart der koningin wordt dagelijks somberder, wanhopiger. Den 7 December deelt de koning haar mede, dat hij weldra voor de Konventie zal moeten verschijnen, dat zijn proces aanvangt. Dienzelfden dag komt eene kommissie uit den gemeenteraad den gevangenen alle snijdende of scherpe voorwerpen ontnemen - als hadde men met krimineele misdadigers te doen. Zelfs de schaar der koningin werd weggenomen en men zag Marie-Antoinette, als ze haar linnengoed verstelde, haar draad met de tanden afbreken!
Geene enkele marteling werd der koningin gespaard gedurende het proces des konings. Sints zijne terugkomst uit de Konventie had zij hem niet gezien - hare dochter wordt ziek van angst, zij zelve brengt elken nacht slapeloos door. Soms ook steeg het keizerlijk bloed haar naar 't voorhoofd; dan barstte haar lang bedwongen toorn los en vol majesteit, met vlammende blikken, vroeg ze den leden van den gemeenteraad, volgens welke wet zij het recht hadden echtgenooten van elkander te scheiden, en beval ze met de edelste verontwaardiging, dat men haar aanstonds met den koning zou vereenigen! Op den 20 Januari 1793 wordt haar eindelijk eene bijeenkomst toegestaan - want Lodewijk Capet was wegens hoogverraad door de nationale Konventie ter dood veroordeeld.
Treffend tooneel, dit laatste afscheid van den geliefden echtgenoot, van broeder en vader! De soldaten der wacht kunnen voor eene glazen deur dit tafereel der uiterste menschelijke ellende beschouwen. De koningin zit aan de linkerzijde des konings, Madame Elizabeth aan zijne rechter. De kinderen staan bij den koning, de dauphin tusschen zijne knieën. Eerst spreekt de koning - daarna barsten allen in tranen uit. Eene pooze later klinken weder de woorden des konings en nogmaals over-
{==582==} {>>pagina-aanduiding<<}
stemmen hem de snikken der zijnen. Daarop buigen allen het hoofd. - De koning zegent zijne vrouw, zijne zuster, zijne kinderen. De kleine hand van den dauphin heft zich op - Lodewijk XVI doet hem zweren, dat hij den moordenaars zijns vaders vergiffenis zal schenken. Daarna werd geen woord meer gesproken - het gantsche gezin slaakte slechts een lange smartkreet om erbarming!

XII.

Onder het Paleis van Justitie, in het hart van Parijs aan de oevers der Seine gebouwd, bevindt zich de kerker der Conciergerie. Het gebouw zelf is eeuwen oud. Oorspronkelijk was het een versterkte burcht der eerste fransche koningen - later veranderde het van bestemming en op den tweeden Augustus 1793 werd het de laatste gevangenis van Marie-Antoinette. Treffende les der geschiedenis! Het bolwerk van 't koningschap en 't féodalisme werd de kerker eener koningin, eener martelaresse, die onschuldig en vreeselijk zou lijden voor de onderdrukking van twintig koningen. In den nacht van den tweeden Augustus, omstreeks drie uren werd Marie-Antoinette daar overgebracht.
Er was veel geschied in de zeven maanden, die verloopen waren, sints de Republiek Lodewijk Capet had geguillotineerd. Bij al haar lijden had de koningin sommige trekken van edelmoedigheid en trouw mogen waardeeren. Er waren vele pogingen aangewend, om haar te doen ontsnappen. Eerst was het een edelman, de heer de Jarjayes, toen een lakei Turgy, toen een lid van den parijschen gemeenteraad, de boekverkooper Toulan, eindelijk een adellijk avonturier, de baron de Batz, allen werden ontdekt - aller plannen mislukten, sommigen van hen werden geguillotineerd. Daarna had het Comité de salut public goedgevonden: ‘om den zoon van Capet te scheiden van zijne moeder. Op den 3 Juli 's avonds te tien uren was men gekomen, om moeder en zoon van elkander te rukken. De koningin was naar haar kind gevlogen, had hem in hare armen gekneld en met haar lichaam beschermd, tegen wien hem aan haar wilde ontnemen. Een uur lang wordt er geworsteld tusschen de koninklijke moeder en de gemeene soldaten, die ten slotte dreigen den knaap te zullen vermoorden - daarop is den dauphin vrij en wordt hij weenende naar zijn cipier Simon gesleurd. Den 1 Augustus

{==583==} {>>pagina-aanduiding<<}
des nachts te twee uren wordt de gevangene uit haar slaap gewekt, daar de nationale Konventie een nieuw dekreet heeft vastgesteld: ‘Marie-Antoinette wordt naar de revolutionnaire rechtbank verwezen: zij zal oogenblikkelijk worden overgebracht naar de Conciergcrie!’
Zij kleedt zich in de tegenwoordigheid der soldaten. Men vordert haar alles af, wat ze bij zich heeft. Zie hier den kompleeten katalogus der voorwerpen, welke Marie-Antoinette op dat oogenblik bezat: - de archivaris Emile Campardon deelt ze ons meê volgens de brutale formule uit het procesverbaal van de terechtstelling der weduwe Capet:

a.‘Een klein boekjen met een omslag van groen moiré, waarin acht bladzijden met eenige adressen.

b.‘Een kleine portefeuille van rood marokijn.

c.‘Eene nécessaire van groen marokijn.

d.‘Een klein doosjen met twee vrouwenportretten’ - de vriendinnen der koningin in hare jengd, de princessen van Mccklenburg en Hessen.

e.‘Een ander klein doosjen met een vrouwenportret, 't welk het portret blijkt te zijn van Lamballe.

f.‘Een rol van vijf-en-twintig gouden louis.

g.‘Een klein ivoren doosjen met spiegel en eenig papier, waarop niets geschreven is.

h.‘Nog eenige kleine pakjens met hair - welke de beschuldigde verklaart afkomstig te zijn van haar echtgenoot en kinderen.’

Na al deze heilige voorwerpen, als zoovele bewijsstukken van schuld te hebben verzegeld, wordt de koningin genoodzaakt hare dochter Marie-Thérèse en hare zuster Elisabeth te verlaten. De zieleangst en de smartkreten dier vrouwen te beschrijven, gaat boven elk menschelijk vermogen. Toen de koningin de lage poort van den Temple verliet, stiet zij het hoofd tegen het kozijn. Men vroeg haar of ze zich had zeer gedaan. ‘O neen!’ - andwoordde zij - ‘op dit oogenblik kan mij niets ter waereld meer zeer doen!’

XIII.

Marie-Antoinette bleef in de Conciergerie van den 2 Augustus tot den 16 Oktober 1793. De naauwkeurigste en trouwste

{==584==} {>>pagina-aanduiding<<}
berichten over dit tijdvak worden gevonden in de verklaringen van Rosalie Lamorlière, dienstmaagd van de cipiers der Conciergerie, gedurende de gevangenschap der koningin. Het onderzoek van den keizerlijken Archivaris Campardon omtrent de geloofwaardigheid harer berichten gaf volkomen voldoende uitkomsten - het ontbrekende kan gemakkelijk uit de officiëele bescheiden der revolutionnaire rechtbank worden aangevuld. Voor eene pooze geven wij het woord aan de dienstmaagd uit de gevangenis, daar hare eenvondige vertelling het ontzettende van den toestand op het helderst doet uitkomen.
- ‘Den eersten Augustus 1793’ - vangt Rosalie Lamorlière aan - ‘des namiddags zeî Madame Richard fluisterend tegen mij: ‘Rosalie, we zullen van nacht blijven waken, ge kunt op een stoel wat slapen - want de koningin zal uit den Temple naar deze gevangenis worden overgebracht.’ En aanstonds zag ik, dat zij orders gaf, om den generaal Custine uit de raadkamer (chambre du conseil) te brengen, ten einde er de vorstin in te plaatsen. Een stokbewaarder werd naar den meubelmaker der gevangenis gezonden. Hij bestelde er eene krib, eene peluw, eenig licht deksel en eene waschkom. Men bracht dit weinige in de vochtige kamer van den generaal Custine - men voegde er eene gemeene tafel en twee gevangenis-stoelen bij. Zoo was het amenblement, 't welk men voor de koningin van Frankrijk gereed maakte. - Omstreeks drie uren des morgens was ik in een fautenil in slaap gevallen, toen Madame Richard mij bij den arm trok en mij plotseling deed ontwaken: ‘Kom Rosalie!’ - zeî ze. - ‘Spoedig, spoedig, word wakker! Neem dit licht! Daar zijn ze!’ Ik ging bevende naar beneden met Madame Richard naar het vertrek van den generaal Custine - achter in een zwarten gang. De koningin was er al. Eene menigte gendarmen stond voor de deur. Verschillende officiers en administrateurs der gevangenis waren binnen in de kamer, waar ze zacht met elkaâr praatten. De dag begon aan te breken. Eindelijk ging men heen en bleef Madame Richard met mij alleen bij de koningin. Ik bemerkte dikke zweetdroppels op het gelaat der vorstin. Zij wischte ze twee of drie maal af met haar zakdoek. Ze beschouwde de akelige naaktheid van het vertrek met verbazing - eindelijk zag ze met eenige oplettendheid naar mijne meesteresse en mij. Daarna steeg de koningin op een klein taboeret, dat ik uit mijne kamer gebracht had en hing haar horloge op aan een

{==585==} {>>pagina-aanduiding<<}
spijker, dien zij op den muur ontdekte en begon zij zich uit te kleeden, om zich naar bed te begeven. Ik naderde eerbiedig en bood mijne diensten aan. - ‘Dank u mijn kind!’ - zeî ze zonder boosheid of trots - ‘ik help mij zelve, sints ik geene bedienden meer heb.’ Het was helder dag. Wij brachten onze lichten weg en de koningin legde zich op een voor haar wel zeer ellendig bed, maar waarover wij ten minste zeer fijn linnen hadden gespreid en waaraan we een hoofdkussen hadden toegevoegd. - Des morgens plaatste men twee gendarmen in het vertrek der vorstin en gaf men haar eene oude vrouw van tachtig jaren, om haar te bedienen. In de eerste 40 dagen kwam ik niet veel bij de koningin. Ik vergezelde Madame Richard of haar man, als we een déjeuner brachten om negen uur, of het diner, 't welk gewoonlijk om twee uren-halfdrie bediend werd. Madame Richard plaatste het couvert en ik bleef uit eerbied dicht bij de deur staan. Maar hare Majesteit was zoo goed er op te letten en bewees mij de eer te zeggen: ‘Kom nader Rosalie! wees niet bang.’ De oude vrouw, die den zwarten japon der koningin zeer netjens had versteld, werd als ongeschikt weggezonden en vervangen door eene jonge vrouw, Harel genaamd, tegen wie de koningin bijna nooit sprak. - De beide gendarmen (altijd dezelfden) heetten Dufrêne en Gilbert. Deze laatste was ruwer dan zijn kameraad de brigadier. Soms keek de koningin - als wij de tafel dekten - uit verveling naar hun spel, zoolang Madame Richard of de Concierge er bij waren. - Eens bracht Madame Richard haar jongste kind meê, 't welk er zeer aardig uitzag met blond hair en mooye blaauwe oogen, hij heette Fanfan. De koningin sidderde hevig, toen zij het mooye kind zag, nam hem in hare armen, kuste hem en begon te weenen, terwijl ze van Monsieur le Dauphin vertelde, die bijna even oud was, en waarover ze dag en nacht peinsde. Deze ontmoeting deed haar zeer smartelijk aan. Madame
Richard zeide mij, toen wij boven waren gekomen, dat ze haar zoon nooit weêr zou meênemen. - Omstreeks half September gebeurde er iets zeer ongelukkigs, dat zeer onaangename gevolgen voor de koningin had. Een vermomd officier, Monsieur de Rougeville, werd in den kerker der vorstin gebracht door een officier der municipalen, Michonis geheeten. De Rougeville, die de koningin kende, liet eene bloem bij haar japon vallen, waarin een brief was, naar ik vernam. Vrouw Harel zag alles - en maakte er rapport van aan Fouquier-Tinville, die altijd voor middernacht de gevangenis kwam

{==586==} {>>pagina-aanduiding<<}
inspekteeren. De twee gendarmen werden ook gehoord. Het goevernement meende, dat er een groot komplot gesmeed werd, om de koningin te doen ontvluchten - en aanstonds gaf men strenger en wreeder orders. Madame Richard en haar man werden gevangen genomen - vrouw Harel kwam niet terug, en we zagen als nieuwe concierge der gevangenis den cipier van la Force komen, Bault geheeten. Op het eerste gezicht scheen Bault ruw en streng, maar innerlijk was hij een goed man. De administratie liet toe, dat ik als keukenmeid in zijne dienst bleef, daar er geen reden was, om mij te verdenken. Toen Bault voor de eerste reis bij de koningin kwam, ging ik meê en bracht der koningin de gewone bouillon voor haar déjeuner. Zij zag Bault aan, die naar republikeinsche mode gekleed was met een pantalon en vest uit een stuk, carmagnole-pantalon genoemd - en die, met zijne sleutels in de hand, bij de deur tegen den muur stond. De koningin zette hare nachtmuts af, nam een stoel en zeide met hare aangename stem: - ‘Rosalie, gij zult me van daag kappen!’ De cipier liep ijlings op die woorden toe, greep den kam en zeî tot mij: - ‘Laat staan, laat staan, ik zal het wel doen!’ De koningin ten hoogste verbaasd, zag Bault met een blik vol majesteit aan - een blik, dien men onmogelijk zou kunnen beschrijven. - ‘Ik dank u!’ voegde zij er bij, stond dadelijk op, scheidde heur hair zelve en zette hare muts op. Haar kapsel was zeer eenvoudig - zij scheidde heur hair op 't voorhoofd en deed er eenig welriekend poeder over. Datzelfde oogenblik nam de koningin een stuk wit lint van de tafel en zeî me met een treurig vriendelijken blik, die mij tot in het diepst der ziel roerde: - ‘Rosalie, neem dit lint en bewaar het altijd als een souvenir van mij!’ De tranen sprongen mij uit de oogen en ik bedankte Madame met eene buiging. Toen de cipier met mij op het corridor was gekomen, nam hij mijn lint
en zeî me boven op zijne kamer: - ‘'t Spijt me wel, dat ik die arme vrouw verdriet moet doen - maar mijne pozitie is uiterst moeyelijk. Richard en zijne vrouw zijn gevangen. In Godsnaam, Rosalie, wees voorzichtig of ik ben verloren!’ - Den 2 Augustus, den nacht, toen de koningin van den Temple kwam, merkte ik op, dat zij geene kleederen of linnengoed had meêgenomen. Den volgenden dag en later vroeg de ongelukkige vorstin om linnengoed, maar Madame Richard durfde haar niets leenen. Eindelijk ging de municipaal Michonis, die een edel mensch was, naar den Temple

{==587==} {>>pagina-aanduiding<<}
en den tienden dag bracht men der koningin een pak, dat zij dadelijk opende. 't Waren fraaye batisten hemden, zakdoeken, fichus, zijden kousen, een wit négligé voor 's morgens, een paar nachtmutsen en verscheiden stukken lint. De koningin werd aangedaan en zeî tot Madame Richard en mij: - ‘Ik herken aan de zorg, waarmede dit alles is ingepakt, de lieve attentie mijner arme zuster Elisabeth.’ - De koningin had groot gebrek aan naalden en ander werkgereedschaap - want ze hield zich gaarne met handwerk bezig. Ik bemerkte, dat ze van tijd tot tijd dikke wollen draden trok uit eene soort van tapisserie, welke aan den muur bevestigd was. Zij maakte er vlechtwerk van met behulp van eenige spelden, terwijl haar knie haar tot speldenkussen diende. - Hare liefde voor bloemen, was, naar hare eigene bekentenis, een ware hartstocht. In den beginne plaatsten we van tijd tot tijd een bouquet op hare kleine eikenhouten tafel. Bault durfde dit niet meer toestaan. - 's Morgens als ze opstond, trok ze kleine pantoffels aan, en om den anderen dag poetste ik hare fraaye zwarte schoenen, waarvan de hak, à la Saint-Huberty, twee duim breed was. Soms kwam men den concierge uit zijne loge halen voor noodzakelijke dingen in de gevangenis - dan liet hij mij alleen onder toezicht van een officier der gendarmerie. Eens nam, tot mijne groote verwondering, de officier een der schoenen van de koningin en krabde hij met de punt van zijn degen de roestvlakken weg, die door de vochtige steenen zich aan de zool vertoonden. De priesters en edelen, die als gevangenen op het binnenhof wandelden, zagen dit door het tralievenster. Toen ze ontdekten, dat de officier een braaf man was, verzochten ze mij, naderbij te mogen komen, om de schoenen van de koningin te zien. Daarop namen zij de schoenen in handen, lieten ze aan elkander zien en overdekten ze met kussen. - Madame Richard had, tengevolge van een dekreet,
haar zilverwerk weggeborgen - de koningin moest zich van tinnen lepel en stalen vork bedienen, die ik altijd zoo zindelijk en helder hield, als mogelijk was. De koningin at met vrij grooten eetlust - en deelde haar kip in twee stukken, om voor twee dagen te dienen. Zij liet van den tweeden schotel, van hare groenten nooit iets over. Als ze gegeten had, zeî ze zacht een klein dankgebed en stond ze op, om heen en weêr te wandelen. Dit was voor mij het teeken om heen te gaan. Ik mocht nimmer een glas in hare gevangenis laten. Eens kwam de ridder de Saint-Leger mij tegen, uit de

{==588==} {>>pagina-aanduiding<<}
griffie naar de binnenplaats gaande, en zag, dat ik een glas half vol water droeg. - ‘Heeft de koningin uit dit glas gedronken?’ - vroeg hij mij. Ik andwoordde ja. Oogenblikkelijk nam de ridder de Saint-Leger zijn hoed af en dronk het glas met eerbied en vreugde leêg. - Hare Majesteit had, zooals ik gezegd heb, noch kast, noch kommode in haar vertrek. Toen haar kleine voorraad linnen van den Temple gekomen was, vroeg ze mij om eene doos, ten einde het er in te bergen. Madame Richard, die dit niet aan 't bestuur der gevangenis vragen durfde, gaf mij verlof, om aan de vorstin eene hoedendoos te leenen, welke zij met evenveel plezier ontving, alsof deze het allerschoonste meubel geweest ware. De reglementen lieten niet toe, om spiegels te geven en iederen morgen vroeg de koningin er om. Madame Richard vergunde mij een klein spiegeltjen aan de koningin te leenen. Ik kreeg eene kleur, toen ik het haar aanbood. Dat spiegeltjen was op straat gekocht en had maar 25 sous in assignaten gekost. Ik herinner het mij nog zeer goed, het was met een rand van grof rood papier en van chineesche letters voorzien. De koningin nam dat spiegeltjen met onderscheiding aan en bediende er zich van tot op den laatsten dag. - Zoolang Madame Richard er was, bleef het diner der vorstin zeer fatsoenlijk - ik durf zeggen, dat het zelfs zeer zorgvuldig was klaar gemaakt. Men kocht het beste voor haar en telkens kwamen drie of vier koopvrouwen, die den cipier herkenden, hem schreyende het fraaiste wild en de mooiste vruchten brengen. ‘Voor onze koningin!’ zeiden ze. Toen de Richards gevangen genomen waren, veranderde dit alles. De koningin kon het gemakkelijk bemerken, maar ze liet zich geene enkele klacht ontsnappen. Ik bracht haar alleen soep en twee schotels - ieder dag een schotel groenten en voorts een kip of kalfsvleesch om den anderen dag. Maar ik maakte het zoo goed mogelijk klaar. Hare Majesteit, die buitengewoon net en delikaat was, merkte
op, dat mijn linnengoed altijd helder wit was en scheen met hare blikken mij te bedauken voor deze attentie. Soms bood ze mij haar glas aan, om haar in te schenken. Zij dronk nooit iets anders dan water, zelfs te Versailles, zoo als ze soms vertelde. Ik bewonderde de schoonheid van hare handen, wier blankheid en fijnheid boven alle beschrijving verheven waren. - Voordat de familie Richard gevangen genomen was, werd het linnengoed der koningin gewasschen door Madame Saulieu, onze gewone waschvrouw - maar na de gebeurtenis

{==589==} {>>pagina-aanduiding<<}
met de bloem kwam onze waschvrouw niet terug. De griffier van de revolutionaire rechtbank nam het linnen der koningin in beslag, behalven de mutsen en de fichus, en schoon men haar later een en ander terug gaf, geschiedde dit echter bij lange tusschenpoozen en had de koningin de nijpendste behoefte. Ik bemerkte het, scheurde stil mijne hemden stuk en verborg het linnen onder haar hoofdkussen. Den vierden of vijfden dag namen de inspekteurs haar een gouden nurwerk af, dat ze nog uit Duitschland had meêgenomen, om onze dauphine te worden. Ik was er niet bij, toen zij haar dit uurwerk afnamen, maar Madame Richard sprak er van, dat ze zeer geweend had, toen ze het horloge had moeten afstaan! Gelukkig wisten de kommissarissen niet, dat zij een zeer kostbaar medaljon om den hals droeg aan een klein zwart koordjen. Dit medaljon bevatte eenige lokken hair van den dauphin en zijn portret. De koningin had nog twee diamanten ringen en haar trouwring, toen zij in de Conciergerie kwam. Deze twee ringen waren, zonder dat zij er zich rekenschap van gaf, een soort van amuzement voor haar. Als zij stil zat na te denken, deed zij ze van haar vinger af en stak ze aan andere vingers. Na de affaire met de bloem zagen de ellendelingen de diamanten schitteren en namen zij ze haar af, met het zeggen, dat zij ze later terug zou ontvangen. - De koningin leed grooten last van de vochtige koude der eerste dagen van Oktober. Zij beklaagde er zich over op minzamen toon en het deed mij buitengewoon groot verdriet haar lijden niet te kunnen verzachten. Ik nam 's avonds altijd haar nachtgewaad onder de peluw weg. Dan liep ik spoedig naar boven, om het te verwarmen en keerde ik zoo gaauw mogelijk terug naar de gevangenis, om het op nieuw onder het kussen te leggen. Zij merkte deze kleine zorgen en mijne eerbiedige trouw en bedankte mij met een blik vol genegenheid alsof ik iets anders gedaan had dan mijn plicht. Men gaf haar noch lamp noch toorts en ik bleef zoo lang mogelijk bij
haar, opdat mijne achtenswaardige gebiederesse nog een oogenblik zou bevrijd blijven van hare duisternis en hare eenzaamheid. Om naar bed te gaan, had ze alleen den flaauwen lichtstraal, welke de réverbère van de binnenplaats soms in haar kerker zond.’
Tot dus ver de verklaringen van Rosalie Lamorlière.


{==590==} {>>pagina-aanduiding<<}

XIV.

Eene poging tot ontsnapping was alzoo mislukt. De heer de Rougeville, aide-de-camp van Washington, later luitenant-kolonel der nationale garde te Parijs, was in zijn hart een vurig royalist. Hij had de koningin op den 20 Juni bijgestaan in de Tuileriën en poogde, met gevaar van zijn leven, haar uit de Conciergerie te doen ontsnappen. Zijn ontwerp mislukte. Het eenvoudigroerend verhaal der trouwe dienstbode heeft het ons geleerd. De dag van het proces der koningin was eindelijk nabij gekomen. Op den 12 Oktober des nachts onderging zij een geheim verhoor voor de revolutionnaire rechtbank - twee uren, nadat zij zich te bed had begeven. Zij kwam zeer ontsteld terug en liep den volgenden dag haar kerker steeds driftig op en neêr.
Op den 15 Oktober zou de groote procedure tegen de weduwe Capet aanvangen. Des morgens te negen uren trad zij de gerechtzaal binnen. We nemen even het procesverbaal der terechtzitting ter hand. ‘Procesverbaal der zitting van den 23 dag der eerste maand van het tweede jaar der Republiek. De zitting wordt geopend voor het publiek en is saâmgesteld uit Amand Martial Joseph Hermann, voorzitter, uit Pierre André Coffinhal, Antoine Marie Maire, Joseph Francois Ignace Donzé-Verteuil en Gabriël Deliège, rechters, voorts uit Antoine Quentin Fouquier-Tiuville, openbaar aanklager, en uit Nicolas Joseph Fabricius, griffier. Zijn binnengekomen de burgers Antonelle, Renaudin, Souberbielle, Fiévé, Besnard, Thoumin, Chréstien, Gauney, Trinchard, Nicolas, Lamière, Desboisseaux, Baron, Sambat en Devèze, gezworenen, welke geplaatst zijn midden voor de balie, op de plaatsen voor hen aangewezen en bepaald; vervolgens is binnengebracht Marie-Antoinette, weduwe van Louis Capet, vrij en zonder boeyen, en is geplaatst op den gewonen fauteuil, waarop de beschuldigden plaats nemen, zoodanig, dat ieder haar zien kan. Ook zijn binnengekomen de burgers Tronson-Ducoudray en Chauveau-Delagarde, rechtsgeleerden, raadslieden en officiëele verdedigers der beschuldigde.’
Tot hiertoe het proces-verbaal. Wij kennen thands de akteurs van deze afschuwelijke juridische tragoedie. Het ontzettend kontrast tusschen de keizerlijke beschuldigde en al die anderen: rechters, jury, openbaar ministerie en publiek, is uiterst moeyelijk beknopt en volledig te beschrijven. Op den 15 Oktober werd bij die

{==591==} {>>pagina-aanduiding<<}
terechtzitting eene ontknooping voltooid, welke met den staatkundigen moord van Lodewijk XVI was aangevangen - het eeuwenheugend drama van tyrannische onderdrukking en morrend volkslijden werd eindelijk uitgespeeld. Maar juist het meest kenmerkende van die ontknooping bestond in dit feit, dat al wat nobel, ontzachwekkend, verheven, schoon en heilig was, zich in de rampzalige beschuldigde openbaarde, terwijl al wat laag, terugstuitend, gemeen, leelijk en verfoeilijk was, zich door rechters, gezworenen en omstanders deed vertegenwoordigen. De koningin had zich voor de zitting met alle mogelijke zorg gekleed: zij wilde der Republiek niet verwijten, dat men haar in de uiterste armoede en schamelheid deed verkwijnen. Zij droeg haren langen zwarten japon, dien ze na den dood des konings van het gemeentebestuur had verzocht en verkregen. Heure grijze hairen waren zorgvuldig gescheiden en gepoeyerd. Op haar hoofd had ze hare batisten muts met geplooide strooken en zwarte krippen barbes. Haar gelaat was uiterst bleek en, zoo het mogelijk was, nog vermagerd, sints zij de Conciergerie binnentrad. Hare schoone blaauwe oogen hadden al hun vuur in bittere tranen weggeweend. Zij waren als verglaasd, maar zagen toch met kalme waardigheid in 't ronde, breede zwarte kringen getuigden van bovenmenschelijke angsten en lange slapelooze nachten. Toch was hare gantsche houding majestueus, aandachtig, kalm. Soms scheen ze in gedachten verzonken en speelde zij met hare vingers over de leuning van haar armstoel, alsof zij de toetsen eener piano aanraakte.
En wie zijn de rechters, wie zijn de gezworenen? Hermann - een slecht jurist, later geguillotineerd - Coffinhal, een verloopen medicus, geguillotineerd na den negenden Thermidor - Maire, advokaat bij 't parlement, oud-royalist - Donzé Verteuil, een man, die tapisserie maakte op die banken - en Deliège, een onbekend man uit eene provinciestad. Wie was de openbare aanklager? Fouquier-Tinville, een bekend, oud jurist met het gemoed van een Caligula, later geguillotineerd. Wie waren de gezworenen? Oud-soldaten, muziekhandelaren, chirurgiens, limonadeverkoopers, pruikenmakers, dragonders en straatzangers werden opgeroepen om te oordeelen. Wij hebben hunne obskure namen uit het proces-verbaal meêgedeeld.
Het proces vangt aan:
- ‘Hoe is uw naam?’ vraagt Herman.

{==592==} {>>pagina-aanduiding<<}

- ‘Ik heet Marie-Antoinette van Lotharingen van Oostenrijk!’
- ‘Wat is uw beroep?’
- ‘Weduwe van Lodewijk, vroeger koning der Franschen.’
- ‘Uw leeftijd?’
- ‘Zeven-en-dertig jaren!’
Daarna vangt Fouquier-Tinville aan eene even ongunstige als laaghartige akte van beschuldiging voor te lezen. Wij sparen u de byzonderheden. Het waren eenvoudig de grieven van een republikein tegen eene jonge, schoone, geestige koningin - het waren de natuurlijke eigenschappen van haren rang voorgesteld als misdaad. Het tweede deel der beschuldiging behelsde eene herhaling van de gewone leugenachtige lasteringen, die sints vele jaren tegen Marie-Antoinette in omloop waren. Het derde deel ging alle menschelijke verbeeldingskracht te boven. Het was de bekende beschuldiging van Hébert - van Hébert, den man, wiens naam alleen genoeg is om de Muze der Geschiedenis schaamrood en met walging het hoofd te doen afwenden - van Hébert, den exkontroleur van sorties aan het Théatre des Variétés, later lid van den gemeente-raad en redakteur van het slijk- en bloedjournaal le Père Duchesne - van Hébert, wien de heilige wraak der Voorzienigheid tot ieders satisfaktie op dezelfde guillotine bracht, waardoor hij zoo menig onschuldig slachtoffer deed vallen! Hébert beschuldigde de koningin, dat zij haar achtjarig kind had verdierlijkt, om over zijne ziel te kunnen heerschen - de vrome Madame Elisabeth zou medeplichtig geweest zijn aan die afgrijselijke wandaad. Juist hierover had gedurende de terechtzitting een zeer merkwaardig incident plaats. Een der gezworenen vroeg, waarom de beschuldigde niet op de verklaring van Hébert had geandwoord. Hierop interpelleerde de voorzitter de beschuldigde. Maar Marie-Antoinette, die hare lippen niet had willen bezoedelen met een andwoord op zulk eene aanklagt zeide thands met al de majesteit der onschuld en al de verontwaardiging van een rein gemoed: ‘Ik heb niet geandwoord, omdat er beschuldigingen zijn, waarop het menschelijk gevoel het andwoord moet schuldig blijven. Eene moeder kan zoo
iets niet doen!’ - En zich vervolgens wendende tot de vrouwen onder het publiek en der tribune, voegde zij er bij: - ‘Ik beroep mij op al de moeders, die hier tegenwoordig zijn!’
Een luid gemurmel van afgrijzen tegen den ellendigen Hébert doortrilde de gantsche menigte.


{==593==} {>>pagina-aanduiding<<}

XV.

Het was vier uren des nachts. De afloop van 't proces kon niet twijfelachtig zijn. De gezworenen hadden geandwoord. En de prezident ‘rechtsprekende op het requisitoir van den openbaren aanklager, volgens de wetten door dezen aangehaald, veroordeelt gezegde Marie-Antoinette, genaamd van Lotharingen van Oostenrijk, weduwe van Lodewijk Capet, tot de straffe des doods.’ De koningin stond op en steeg van de trappen der balie zonder eenige ontroering - zij opende zelve de ballustrade. Het laaghartige graauw der tribunes applaudisseert - applaudisseert tot de galm onder de gewelven in den kerker der koningin eene echo vindt. De arme keukenmeid Rosalie Lamorlière barstte in onstuimig geween uit, toen zij het vonnis vernam. Eerst hield de koningin zich bezig met een langen brief aan Madame Elisabeth, waarin ze al de fijnheid van heur liefderijk hart openbaarde, al de tranen van hare laatste wanhoop uitstortte. Tegen half zeven uren des morgens trad Rosalie in hare kamer en vroeg haar of ze niets noodig had. De koningin lag geheel in 't zwart gekleed op haar leger, met het gelaat naar het venster, het hoofd op de hand. - ‘Mevrouw!’ - zeide Rosalie sidderend - ‘gisteren avond en gisteren heeft u niets gebruikt! Wat mag ik u van morgen brengen?’ - Toen schreide de koningin hartstochtelijk en andwoordde: - ‘Mijn kind ik heb niets noodig, het is met mij gedaan!’ - Maar de trouwe dienstbode sprak van een goeden bouillon, welken ze gereed had gemaakt en de koningin stond haar toe dien te brengen. Daarna gebruikte Marie-Antoinette eenige lepels vol. Tegen zeven uur kwam er een door de Republiek erkende priester, waarmeê de martelaresse niet wilde spreken. Rosalie kwam nu ook terug, om haar te helpen kleeden naar haar laatsten wensch. Daartoe begaf ze zich in de opening tusschen de kribbe en den muur. - Laatste onmenschelijke wreedheid van de eene en ondeelbare Republiek! Toen
Marie-Antoinette zich gereed maakte, om voor 't allerlaatst van kleeding te verwisselen, trad aanstonds de officier der gendarmerie naar de krib om de koningin ook thands nog te bespieden. Oogenblikkelijk trok ze een doek over hare schouders en zeî ze met de grootste zachtmoedigheid: ‘In naam der eerbaarheid verzoek ik u, jonkman! mij alleen te laten, terwijl ik mij kleed!’ - ‘Ik kan het niet toestaan!’-
{==594==} {>>pagina-aanduiding<<}
andwoordde de gendarme ruw - ‘Mijne orders bevelen, dat ik al uwe bewegingen in 't oog moet houden!’ De koningin zuchtte - en kleedde zich zoo omzichtig mogelijk in haar wit négligé van des morgens met een mousselinen doek onder de kin over elkander geslagen. Voorts zette zij eene eenvoudige batisten muts op, zonder strooken - zij hield hare zwarte zijden kousen en hare beste schoenen aan.
Omstreeks acht uren kwam de beul Sanson. - ‘Gij komt vroeg, mijnheer!’ - zeide de koningin - ‘Kunt gij niet wat later terugkomen?’ - ‘Neen mevrouw. Ik heb last hier te zijn!’ De koningin was geheel gereed, zij zelve had zich het hair afgeknipt. Omstreeks elf uren leidde men de ter dood veroordeelde uit haar vertrek naar de griffie tusschen twee rijen gendarmes. Daar buiten was eene onafzienbare menigte saâmgestroomd. Dertig duizend man linietroepen en nationale garden stonden op straten en pleinen, waar de stoet moest voorbijtrekken. Om tien uren werd het rijden verboden in al de straten, die van de Conciergerie naar het Plein der Revolutie voerden. Ieders oog was in de nabijheid van het paleis der justitie op de vreeselijke kar des doods gevestigd. Het groote witte paard, de zitbank van ruwe planken, de wielen vol slijk en vuilnis - alles trok voortdurend de aandacht. Er wordt een bevel gegeven door een officier, het hek van 't paleis wordt geopend - de koningin verschijnt, geheel in 't wit gekleed. Hare armen zijn gebonden, de beul houdt het eind van een touw vast, 't welk de ellebogen der koningin naar achteren trekt. Sanson helpt haar met zorg in de kar klimmen, de priester, in burgerkleeding, zet zich naast de ter dood veroordeelde, de beul en diens knecht plaatsen zich staande achter in de kar. De reize begint langzaam. Marie-Antoinette is doodsbleek - ze ziet met onverschilligheid op de soldaten, op het volk, naar de opschriften der huizen. In de straat Saint Honoré heft eene moeder haar kind op - en de kleine zendt eene kushand naar de koningin. Dit was het eenige oogenblik, waarin ze gevaar liep in tranen uit te barsten. Het volk schreeuwt en applaudisseert. De akteur Grammont rijdt te paard onder het publiek en gilt met uitgetrokken sabel de laaghartigste scheldwoorden. Het schokken van de kar en de vastgebonden armen doen de martelaresse elk oogenblik vreezen, dat ze haar evenwicht zal verliezen -
ze bijt zich daarom soms heftig op de lippen. Zoo langzaam gaat de kar vooruit, dat het twaalf uren

{==595==} {>>pagina-aanduiding<<}
slaat, als men op het Plein der Revolutie (Place de la Concorde) aankomt. Met onverschrokken tred bestijgt ze het schavot. Een blik naar de Tuileriën, een blik naar de zijde van den Temple, waar hare kinderen toeven - en aanstonds knielt ze neêr, om een kort gebed te doen - daarop valt de bijl.
‘Leve de republiek!’ klinkt het eensklaps uit duizenden raauwe keelen. En Sanson vertoont het hoofd van de weduwe Capet aan het nieuwsgierige publiek.

XVI.

Zoo stierf Marie-Antoinette, omdat zij van keizerlijken bloede stamde, omdat men haar tot koningin van Frankrijk verheven had, omdat zij jong, schoon, geestig en beminnelijk was - omdat zij den geest der revolutie niet begrepen, maar gehandeld had, als de dochter van Maria-Theresia naar rang en traditie handelen moest. Haar dood was een gerechtelijke moord - te meer verfoeyelijk, naarmate de gewaande tuchtiging van 't koningschap reeds met den dood van Lodewijk XVI was voltrokken. De fransche revolutie moge voor den dood van ieder harer slachtoffers een geldigen grond aanvoeren - voor de terechtstelling der kouingin is geene geldige verontschuldiging mogelijk - zij is een moord in naam van vrijheid, gelijkheid en broederschap gepleegd. En naarmate die moord nog meer de treurige kleur eener laaghartige wraakoefening draagt, naar diezelfde mate klimt de zedelijke waarde der koninklijke martelaresse. Zij was in voorspoed onnadenkend en vermaaklievend geweest - in den kerker en op het schavot was zij edel en ontzachwekkend. Was het hare fout, dat zij de nieuwe orde van zaken noch voorzien, noch leiden kon - het volk maakte haar tot de levende inkarnatie van alle onrecht en tyrannie. En de Muze der Geschiedenis wier rechtmatige gramschap over de hoofden harer vijanden en rechters blijft zweven - stort tranen van eeuwige droefheid op het schavot dier rampzalige vorstin.
De doodgraver van het kerkhof de la Madelaine de la Villel'Évêque schreef aan den avond van den 16 October in zijn register:
- ‘De weduwe Capet.
Voor de baar..........6 livres.
Voor den kuil en de doodgravers 25 livres.’
Merkwaardig is voor ons het oordeel van een geschiedschrijver als Ernest Hamel, de enthousiastische biograaf van Saint-Just en

{==596==} {>>pagina-aanduiding<<}
Robespierre - die aldus over het proces der koningin spreekt: (Histoire de Saint-Just. Tom. I. Livr. III. p. 301).
‘Naar de meening der rechters was de exekutie van Marie-Antoinette eene nieuwe oorlogsverklaring aan de dwaze vorsten, die op het kongres van Pilnitz er van droomden Frankrijk te verdeelen. In de oogen der nakomelingschap zal deze dood een ontzettende dwaling blijven, minder misdadig dan de veroordeeling van den hertog van Enghien of van Maria Stuart, maar veel onstaatkundiger.
‘De koningin was schuldig - schuldig van hulp in den vreemde gezocht te hebben, schuldig omdat ze haren echtgenoot op den weg der reaktie had doen voortgaan, op den weg, die het koningschap ten verderve had geleid. Maar zoude men der arme vrouw niet veel moeten vergeven om de wille der vooroordeelen aan haar rang en familie verknocht, waarin men haar had opgevoed? Hoeveel wijzer en waardiger voor Frankrijk ware het geweest haar eenvoudig te hebben teruggegeven aan hare familie. Maar men waande het noodzakelijk zich even onverbiddelijk te toonen als de vijanden der republiek. Wij beklagen de koningin, als alle slachtoffers van politieke wraakzucht. De doodstraf werpt een sluyer over hunne fouten en schenkt hun de wijding van het martelaarschap. En Saint-Just bedroog zich, toen hij meende, dat het schavot hen met schande bedekt, - zij zijn het, die het schavot adelen. Hij zelf is er een voorbeeld van.’
Men bedenke, dat Ernest Hamel, de bloedverwant is van den terrorist, dat zijn vonnis eene uitspraak is van de uiterste linkerzijde der moderne republikeinsche partij.





{==597==} {>>pagina-aanduiding<<}

Het achtste Nederlandsch taal- en letterkundig kongres te Rotterdam.

Brief aan den redacteur.

Mijn waarde Redacteur!

Gij vraagt mij, of ik weêr t'huis ben na de Kongresfeesten te Rotterdam te hebben bijgewoond, en geeft niet onduidelijk te kennen, dat ge, in zoodanig geval, wel een artikeltje, laten we zeggen van een bladzij of acht, over die luisterrijke bijeenkomst van mij zoudt willen ontvangen. Gij werkt op mijn gevoel, door het verhaal der omstandigheden, die u van den tocht naar de Maasstad terughielden. Met twee woorden doet ge mij inzien, hoe onmogelijk, neen, hoe ondankbaar het zijn zou, dat de Vaderlandsche Letteroefeningen, door u in eere hersteld, over een zoo vaderlandsche en voor de letterkunde zoo gewichtige zaak het stilzwijgen bewaarden. Ik moet dus zwichten. Doch vergun mij, om u, in plaats van een volledig kritisch-historisch artikel, een eenvoudigen, wellicht wat verwarden brief te zenden, waarin ik alles maar neêrschrijf, zooals 't mij in de pen komt.
Wij hebben Kongres gehouden in het zweet onzes aangezichts. Het was heerlijk weêr, het was warm, en de zaal ‘de Maas’ - hoe verfrisschend anders het denkbeeld was, om bij zulk een temperatuur in de Maas te vergaderen - de zaal was overvol. Iets opgewekts heerschte er niettemin. Daar waren tweeduizend taal-
{==598==} {>>pagina-aanduiding<<}
en letterkundigen alleen uit Rotterdam, of althans zij hadden er kunnen wezen, want men vermoedt, dat een groot gedeelte van deze letterlievende Rotterdammers slechts de avondzittingen onder het presidium van Dunkler of van Luers heeft bijgewoond. Daar waren de gasten, van heinde en verre
Ute Hollant ende Vlaenderlant
saamgestroomd, en door de gulle gastheeren met bijzondere onderscheiding behandeld. Daar was - ik klim al hooger - een ‘aanzienlijke vrouwenschaar’, aangroeiend met elken dag, en zich uitbreidend tot op de zetels van 't bestuur. Daar waren niet alleen de borstbeelden van hunne belgische en hanoversche majesteiten, maar hun levende vertegenwoordigers in de personen van den beminnelijken brusselschen ambtenaar en letterkundige Delcroix, en van professor Müller uit Göttingen, type van den duitschen professor, zooals geen beter kan worden gevonden. Daar was nu en dan de eerwaardige burgervader der Rottestad, die na een wijle vertoevens de bijeenkomst verliet, ten einde aan zijn niet-letterkundige kinderen ook een deel zijner zorgen te kunnen wijden. Daar was de graaf van Hohenberg, gezant van den koning van Hanover in den Haag, die zijn liefde voor de nederduitsche taal en letteren niet slechts door zijne tegenwoordigheid bij de eerste zitting maar bijna meer nog door een welwillend schrijven bewees, dat hij den volgenden dag, verhinderd de vergadering bij te wonen, aan haar had gericht. (De brief van den duitschen graaf was in 't hollandsch opgesteld; de koning die over twee en een half millioen Vlamingen en Brabanders regeert, had goedgevonden voor zijn antwoord aan de kongreskommissie de fransche taal te gebruiken). Daar waren twee onzer ministers, de heeren Betz en Fransen van de Putte en verscheiden leden van eerste en tweede kamer. Daar was - vind mij toch niet al te verward, ik schrijf voort niet in hierarchiesche maar in geografiesche of beter topografiesche orde - daar was de pers, Sem ter eenre, Jafet ter andere zijde. Daar waren, op een verhevener standpunt - ik spreek weder topografiesch - de uitgelezenen, de keurbenden, de Krethi en Plethi van 't congres, leden der regelingskommissie met de kleuren hunner stad in 't knoopsgat, zonder twijfel allen letterkundigen van naam of bekende dilettanten; leden van 't bureel - men zegt
bureel op 't kongres - de voorzitter, de grijze historiesche Mees, die in 't vredejaar van Amiens geboren is, en de sekretaris mr. L.G. Greeve, aan wien in gemeld vredejaar

{==599==} {>>pagina-aanduiding<<}
nog niet werd gedacht, doch die in 't vak van sekretaris een man van veel ondervinding en talent bleek te zijn; naast deze beiden een reeks van ondervoorzitters en ondersekretarissen, de twee leiders der noord- en zuid-nederlandsche taalkundigen, de Vries en Heremans, de oud-voorzitter der regelingskommissie naast den welbekenden Nolet de Brauwere van Steelant, de ijverige en geleerde de Jager, en twee jeugdige vlaamsche dichters, wier poëtiesche gaven en schoone voornamen zeer weinig in overeenstemming zijn met het onwelluidende der familienamen, die zij van hun vaderen erfden: de heeren Emmannel Hiel en Karel Versnaayen. En om deze bestuurders heen verdrong zich een schare van letterkundigen, in bonte mengeling dooreen, onze vorsten en onze hope, beroemden, bekenden en tot nog toe onbekenden, van den ceder des Libanons tot den hysop die aan den wand wast. Broederlijk zaten ze daar ondereen en hieven somwijlen hunne spreuke op - de aanhaling is van Beets - en zwegen ook, doende alsof zij luisterden, of spraken althans fluisterend onder elkander, terwijl de tweeduizend Rotterdamsche letterkundigen en de dames een hunner met aandacht volgden. Men zag er - ik noem slechts de sprekers en eerbiedig het incognito der zwijgende personen - men zag er, ‘ab Jove principium!’ Mr. J. van Lennep en Nikolaas Beets, Dr. te Winkel, de wederhelft van Prof. de Vries, Alberdingh Thijm en van Vloten, pastoor Wessels van Hilversum en den Antwerpschen blijspeldichter Rosseels, ten Kate en Pierson, Hasebroek en Tiele, den herleefden Wessel Maubach in den persoon van den Directeur der Delftsche burgerschool, die eene poging aanwendde om den dooden Doctor Swinnas te doen herleven en Julius Vuylsteke, de hoop van 't jonge Vlaanderen, vol leven en vuur; pastoors en predikers. antieke en moderne theologen, klerikalen en radikalen, konservatieven en konstitutioneelen, die allen uit liefde tot de taal en letteren van Nederland een wapenstilstand van drie dagen
hadden gesloten.
Een wapenstilstand op het gebied, waar zij elkander gewoonlijk ontmoeten althans, want ook op het Kongres werd gestreden - ofschoon de strijd geheel het karakter droeg van een ridderlijk toernooi. Er zijn, dat is waar, verschillende redevoeringen uitgesproken, voorgelezen, opgesneden, die tot geen de minste wisseling van gedachten aanleiding gaven. Van sommige was dat te verwachten, niet van alle, en soms, vooral in de derde

{==600==} {>>pagina-aanduiding<<}
zitting maakte de President zulk een haast, dat de eene voordracht zonder tusschenpozing op de andere volgde. Zal ik u van elk dezer voordrachten verslag geven? Ik heb ingeteekend op de Gedrukte Handelingen van het Kongres, die, naar men mij verzekert, nog vóór de zamenroeping van het negende Kongres het licht zullen zien. Gij kunt dus, zoodra deze verschijnen, met de stukken zelve kennis maken. Misschien hebt gij bemoediging noodig als gij denkt aan de uitkomsten der zeven reeds vroeger gehoudene, en van het achtste nu onlangs geslotene nederlandsche taal- en letterkundig kongres; misschien slaat gij die uitkomsten niet hoog genoeg aan, en behoort gij tot die kritische naturen, die ook door hetgeen zij hebben opgeleverd niet geheel bevredigd werden; de inleidende rede van den wakkeren de Jager zal u dan zeker bemoedigen. Misschien hebt gij u nooit zeer vermoeid over de vraag, hoedanig verband er tusschen de taalwetenschap en mythologie bestaat; doch zoo gij begeerig zijt dat te weten, de spreker die op Dr. de Jager volgde zal u in dit gewichtig vraagstuk kunnen voorlichten; zijn stuk had de verdienste van binnen den gestelden termijn van vijftien minuten af te loopen, en zeker moet hij de kwestie hebben uitgemaakt, daar de tweeduizend voornoemd hem toejuichten en geen der krethi en plethi zijn stemme er tegen verhief. De verhandeling van Prof. Brill, uw geleerden stadgenoot over Vondel - neen, het is geen schrijffout!...over de vraag, wilt gij zeggen, ‘hoe een juist inzicht in het wezen der taal menige theoric aangaande de vorming der taal en de ontwikkeling der menschheid doet vervallen’....en gij houdt den vinger op het programma, waar dit als het onderwerp van den geachten taalkenner staat aangekondigd; ik verzeker u niet te min, dat de heer Brill daarover geen woord heeft gerept; hij vreesde te afgetrokken te worden, en nam dus liever een tijdperk uit het leven van den vorst onzer dichters; - ik zeg dan, de verhandeling,
- want verhandeling was het - over Vondel, bezat de verdienste der kortheid niet, en moest dan ook, hoeveel wetenswaardigs zij bevatte, op verzoek van den voorzitter, en na herhaalde blijken van ongeduld door het gehoor aan den dag gelegd, in het midden worden afgebroken. Wijzer deed een paar dagen later de heer T. van Westhreene, die met loffelijke zelfverloochening, zeldzaam in sprekers en auteurs, zijn geheele voordracht achterwege liet, en alleen de slotsommen daarvan

{==601==} {>>pagina-aanduiding<<}
mededeelde, waarin hij de zeker niet onbelangrijke vraag opwierp, of sommige onderschriften van oude prenten, thans voor ons onverklaarbaar, ons niet op het spoor kunnen brengen van verloren sprookjes of blijspelen. Verzuim vooral niet in de gedrukte handelingen het stuk van Beets over Neologismen te lezen, waarin verscheidene uitdrukkingen, die gij en ik wellicht argeloos bezigen, en bij velen onzer nieuwere schrijvers zeer geliefd zijn, met den fijnen humor dien gij kent, aan de kaak gesteld, schoon somtijds wel eens wat onverdiend in kwaden naam gebracht worden. Dit laatste was ook het gevoelen van Dr. Pierson, die, toen hij ons den volgenden dag over de Arthurromans onderhield, en daarbij vergat, zooals hij beloofd had, van hun weêrklank in de Nederlandsche Letterkunde te gewagen, niet kon zwijgen over het onrecht door Dr. Beets aan enkele uitdrukkingen, waarvan hij zich zoo gaarne bediende, aangedaan. Evenmin als met het purisme van den utrechtschen dichter kon Pierson zich vereenigen met den stilzwijgenden lof door onzen voorzitter, Mr. G. Mees Az. aan eenige onzer dichters in de 17e eeuw, wegens hun politieke verdraagzaamheid gegeven. Pierson meende, dat die verdraagzaamheid wel iets van kleurloosheid had, en ik vrees dat wij hem gelijk moeten geven. De heer Mees, juist omdat zijn lof enkel stilzwijgend was geweest, redde zich met het beweeren, dat hij slechts had gerefereerd, en uit de werken van Westerbaen, Huyghens en Cats had bewezen, dat zij als dichters zich boven de partijen verhieven. Ik geloof, mijn waarde Redacteur! ik geloof twee dingen, vooreerst, dat er tegen de stelling van den heer Mees, met name ten opzichte van Westerbaen nog al het een en ander zou zijn in te brengen; en ten tweede, dat een eeuw als de onze, waarin men elkander dikwijls aanvalt met de pen, doch overigens zijn tegenstanders niet vervolgt, verre te verkiezen is boven een eeuw, waarin men elkander op rijm allerlei beleefdheden zeide, maar
op het Binnenhof of op het Groene Zoodje des te bloediger afrekende.
Vier dichters hebben de redevoeringen en debatten door hun verzen afgewisseld. Ik verlang zeer die te lezen. De heer Nolet de Brauwere, die van 't luimige, niet altijd hoog komische, zijn vak maakt, begon met een verontschuldiging over de zwakte zijner stem, en was dan ook grootendeels onverstaanbaar; de heer Versnaayen was dat zonder voorbereiding, en hetgeen wij van zijn dichtstuk verstonden deed ons dat te meer bejammeren. Wellicht zal Hasebroeks Waterloo-vers - nog eenmaal een Waterloo-vers! -
{==602==} {>>pagina-aanduiding<<}
ons minder gezwollen toeschijnen, als wij 't lezen, dan toen hij 't voorlas, en zeker zal de prachtige: ‘Schepping’ van ten Kate, waaruit hij eenige stukken mededeelde, bij eene kalme lezing moeten winnen. De dichterlijke bijdragen van Elliot Boswell en Cremer zult gij waarschijnlijk zelf kunnen hooren, als ge 't volgende Taalkongres bijwoont. Ons zijn ze beloofd, doch niet gegeven.
Doch ik heb u zoo straks gezegd, dat er op het Kongres ook gestreden is, en gij wacht nog altijd op eenig bericht van dezen kamp. Vergun mij slechts van twee worstelingen te gewagen, in welke beide de heer te Winkel een der hoofdstrijders was. Sprekende over de waarde der taal had de tweede Redacteur van het Nederlandsche Woordenboek de stelling geuit, dat de mensch zonder taal het kenmerk zijner menschheid mist, omdat denken zonder taal niet mogelijk, en alzoo de mensch die dit vermogen ontbeert, geen denkend wezen is. Indien men taal niet met spraakvermogen verwart, dan is deze stelling voor elken taalkundige een axioma. Maar zij was dat niet voor den heer Hirsch, den waardigen directeur van de Doofstommeninrichting te Rotterdam, en voor den heer Beets, die zich beiden tegen den leidschen spreker verhieven. Een bedaarde lezing der debatten zal u overtuigen, dat te Winkel gelijk had, en dat noch Hirsch, wiens mededeelingen omtrent zijn methode zeer belangrijk waren doch niets bewezen, noch Beets hem begrepen had. Evenwel, te oordeelen naar de onstuimige toejuichingen waarmeê de opmerkingen van te Winkels tegenstanders begroet werden, en naar het gemompel, dat ik hier en daar onder mijn buren opving, had een mensch die zulke ergerlijke dingen verkondigde het grootste ongelijk van de wereld. Misschien wel omdat Dr. Beets zich op Genesis II beriep, om te bewijzen dat Mozes beter taalfilosoof was dan te Winkel, hetgeen door de vergadering met meer dan gewone stichting werd aangehoord. Ik echter, waarde vriend! toen ik deze woorden uit zoo welsprekend een mond vernam, ik sidderde. Ik zag in mijn ontstelde verbeelding het broederlijk Kongres in een Koncilie veranderd. Ik zag artikel 5 der bepalingen van orde, houdende, ‘dat alle punten tot de tegenwoordige staatkunde of godsdienst betrekking hebbende, niet zullen - mogen - worden - besproken,’ ik zag dat heilzaam artikel door het vuur van den hartstocht geschonden. En mijn onrust nam niet weinig
toe, toen een waardig pastoor, de heer Wessels uit Hilversum, onmiddellijk na deze geloofsbelijdenis des heeren Beets het

{==603==} {>>pagina-aanduiding<<}
spreekgestoelte beklom, en ons een preekje gaf, waarin hij al weder het mozaïesche scheppingsverhaal op den voorgrond stelde, en de onloochenbare waarheid, dat werkwoorden een latere formatie der taal zijn, trachtte omver te stooten door het beweeren, dat de mensch volwassen en met alle vermogens begaafd uit de hand van zijn schepper moest gekomen zijn.
Welke taal de mensch toch tegen de beesten gesproken heeft, en of hij veel behoefte voelde aan vervoeging, toen hij hen bij name noemde, daarover lieten noch Dr. Beets noch pastoor Wessels zich uit. Maar ongestraft hebben beiden hun theologiesch stelsel misbruikt, om de wetenschap te belemmeren. De meermalen genoemde tweeduizend juichten; misschien weenden de dames; maar zeker gaf zich niemand de moeite de twee godgeleerde sprekers te weêrleggen. Was het lauwheid? Was het wijsheid? Laten we het laatste veronderstellen, en de lankmoedigheid prijzen van de taalkenners, die zich ditmaal met dogmen lieten afschepen.
Intusschen dit was slechts een der onweders, die over het hoofd van Dr. te Winkel zouden varen. In de tweede zitting, zoo wat tegen den middag, geloof ik, ontstond er eenige opschudding in de zaal, en zag men een rijzig man met lange blonde lokken, bleek maar geestig gelaat en fijnbesneden mond door de menigte heen worstelen, en zich een plaats nabij een der katheders veroveren. Het was de groote vriend der basterdwoorden, de groote vijand van het spellingstelsel door de heeren de Vries en te Winkel op deze vreemdelingen toegepast, en die nu gekomen scheen om met zijn twee ‘waarde vrienden’ een lans te breken. De lans was scherp, en van Alberdingh Thym laat zich niet anders verwachten. Wij hadden den ganschen ochtend reeds over basterdwoorden gehoord, maar met zulk een geest en puntigheid had nog niemand daarover gesproken. De spelling der basterdwoorden is de Achilleshiel van het spellingsysteem der redactie van het Woordenboek; er heerscht een zekere onzekerheid in, een weifelen, een geven en nemen, dat ongetwijfeld voor zijn juistheid niet pleit, en het is bovendien op sommige punten zoo spitsvindig, dat men noodzakelijk in verwarring moet komen. En meesterlijk wist Alberdingh Thym van die zwakheden gebruik te maken. Hij verdedigde zijn z, zijn k en zijn f met een vaardigheid en scherpte, die het pleit in de meening van een groot deel der hoorders reeds deden be-
{==604==} {>>pagina-aanduiding<<}
slechten, voordat de andere partij was gehoord. Smakeloos had men hem genoemd, en de kunstenaar was door dit verwijt op de teêrste plek getroffen. Smakeloos inderdaad, omdat hij een stelsel verdedigde, dat de smaakvolle Italianen reeds sedert eeuwen volgden! Smakeloos, maar dan met van Lennep, die zich den volgenden dag als zijn bondgenoot deed kennen, schoon hij de basterdwoorden niet met Alberdingh als gasten, maar als gevangenen beschouwd wilde hebben, waarmeê men doen kon, wat men wilde. - De heer te
Winkel had tot den anderen morgen tijd, om zich op de beantwoording van dezen hevigen aanval voor te bereiden. En hij heeft alles gezegd, wat er voor zijn stelsel te zeggen was. Maar hij zeide het noch sierlijk, noch geestig, noch krachtig. Onder de vele loffelijke eigenschappen van den verdienstelijken Doctor behoort de welsprekendheid niet. Hij is geen groot debater. En ik vrees, dat hij hier een zeer zwakke zaak te verdedigen had. Ik althans, ik wil het gaarne bekennen, ik ben door den heer Alberdingh Thijm bekeerd - tot zijn basterdwoordenspelling, wel te weten. En ik hoop dat de geleerde samenstellers van het Woordenboek, aan wier gezag ik mij reeds met een impliciet geloof had onderworpen, op dit punt althans hun spelling nog zullen herzien. Dit zal mijn ontrust geweten eenigszins tot kalmte brengen.
Ik moet van dat Woordenboek nog met een enkel woord spreken. Voor de laatste maal las Prof. de Vries een verslag over de voorbereidende werkzaamheden tot dien reuzenarbeid, die nu is aangevangen, en langzaam vordert. Brengen wij onze nederige hulde aan de ijverige mannen, die daaraan een groot deel van hun leven gewijd hebben. De aanval die op hen gericht werd geldt een der uiterste buitenwerken, maar de vesting zelve staat ongedeerd, en het zal een machtige vijand moeten zijn, wien het gelukt in de muren der sterkte een bres te schieten. Indien zij op het punt der basterdwoorden zwak zijn geweest, zij hebben duizend goede werken die deze eene zwakheid kunnen bedekken.
Trouwens het laatste verslag van dit woordenboek is gelezen, maar hoevele verslagen zie ik in 't verschiet. De heer van Geetruyen uit Rotterdam wil een kategoriesch woordenboek der taal op last van het kongres bewerkt zien. In handen eener kommissie. De heer van Lennep wil een woordenboek voor de uitspraak, een nederlandsche Walker, doen samenstellen. In handen

{==605==} {>>pagina-aanduiding<<}
wederom eener kommissie. Dat zullen dan nieuwe vruchten zijn van die kongressen, die men zoo dikwijls als onvruchtbaar heeft uitgekreten. En wat hebben wij voor de toekomst van deze bijeenkomsten niet te wachten, als het voorstel van den heer Vuylsteke, dat hij nu slechts welsprekend verdedigen konde, te Gent aangenomen, en alzoo de geheele inrichting van het kongres gewijzigd wordt. Dan zullen er afdeelingen zijn, voor taalkunde, letterkunde, tooneel, boekhandel, geschied- en oudheidkunde. Dan zullen er bijzondere zittingen en openbare zittingen worden gehouden. Dan zal men jaarlijks bijeenkomen. Dan zal er een bestendige kommissie zijn, zoodat een kongres niet na een kortstondig leven voorbijgaat zonder sporen natelaten....De heer Alberdingh Thijm vreest deze omwenteling zeer, om licht te bevroeden redenen. Ik niet. Gij zeker ook niet. Spreken wij alvast af, om samen naar Gent te gaan, en er voor te stemmen.
Mijn brief is reeds onmatig lang geworden. Ik mag dus van de schitterende ontvangst die Rotterdam ons bereidde niet meer uitvoerig gewagen. Wij zijn op 't stadhuis met muziek, en eerewijn, en welkomstgroeten en gedrang ontvangen. Wij hebben vrijen toegang gehad overal. Wij hebben de wakkere grenadiers van Dunkler tweemalen gehoord. De societeit Harmonie en de Diergaarde hebben hunne tuinen ter onzer eere verlicht, en de leden der officieren-societeit lieten hun muziekkorps voor ons blazen en schonken ons champagne. En champagne vloeide er bij stroomen op het Diner in de Yachtclub, dat bij uitstek luidruchtig was, en te midden van het ijs werd opgeheven. Laat mij u slechts met een enkel woord van de voorstelling in den schouwburg mogen spreken. Ieder rechtgeaard kongres gaat van zulk een voorstelling vergezeld. Gewoonlijk is zij nationaal, in dien zin dat een hollandsch stuk door hollandsche vertooners wordt opgevoerd. Hier was zij dat slechts ten halve. De Rotterdamsche opera is te beroemd, dan dat men ons daarvan niet een proeve zou hebben gegeven, een ketterij, die wij met dankbaarheid gedoogden. Voor een tijd waren wij dan maar Germanen. Maar Figaro's Hochzeit werd voorafgegaan door een langen zegenwensch, dien de heer Moor zoo eenvoudig als dat op het tooneel mogelijk is, en dus niet onverdienstelijk, voordroeg, en door een hollandsch blijspel. Dî boni! Wie is op het rampzalig denkbeeld gekomen, dit oude in lange jaren

{==606==} {>>pagina-aanduiding<<}
niet vertoonde, en reeds vergeten Blijspel bij deze gelegenheid weêr ten tooneele te brengen? Willem van Focquenbroch of de hollandsche Rederijkers in de vorige eeuw, Blijspel met zang in één bedrijf, zoo heette het ding. De schrijver werd niet genoemd, en de katologus der Maatschappij van Letterkunde, die ik, t'huis gekomen, opsloeg, leerde mij, dat een zekere G.K. te Moordrecht - ik zeg, te Moordrecht - zich een vijftig jaar geleden door dit kunstgewrocht aan de kunst had vergrepen. Het is een zinneloos en geesteloos stukje, dat geheel boven water moet worden gehouden door de eindelooze straatuiën - vergeef mij het plompe woord, - van zekeren bakker, die er behagen in schept om vreemde woorden te verhaspelen, en daarbij dikwijls nog al vies is. Indien men dan een blijspel, en indien men voor deze gelegenheid juist rederijkers wilde, was Langendijks Krelis Louwen niet meer dan tienduizendmaal beter? Als ik aan die vertooning denk, dan roep ik nog menigmaal op de wijs van Krezus in de klassieke anekdote, niet o. Solon! Solon! maar o Rosseels, Rosseels! De heer Rosseels heeft op een der zittingen van het Kongres het woord gevoerd over den huidigen, ellendigen toestand van ons nationaal tooneel. Hij trachtte de oorzaken op te sporen van het diep verval, waarin dat nog altijd verkeert. En hij meende dat de Directeurs, de Vertooners, de Schrijvers en het Publiek elk een deel der schuld moeten dragen. Ik zal het niet beoordeelen. Alleen vraag ik: wie heeft hier de schuld? De directeur, die wellicht ditmaal geen vrije keus heeft gehad? De vertooners, die van het armzalige stuk gemaakt hebben wat zij konden? De schrijver, die waarschijnlijk reeds lang tot zijn vaderen verzameld is, en op het moordrechtsche kerkhof rust van zijn dramatischen arbeid, tutus inter latrones, veilig onder de moordenaars, zooals het kerkezegel dier plaats het heeft? Zeker het publiek niet, dat er in dit geval niets aan doen kon. En allerminst de
ondergeteekende, die op zijn nederig dorp geen gelegenheid heeft om de komedie te bezoeken, doch ook, in navolging van den auteur van Focquenbroch, zich aan dramatische uitspanningen overgeeft, maar die nu door het knikkebollen zijner lieve wederhelft wordt gewaarschuwd, dat het meer dan tijd is, om u hartelijk te groeten en dezen te verzegelen.
De uwe als altijd,
Q.N.






{==607==} {>>pagina-aanduiding<<}

De Israelietische wijzen.

Door Dr. W. Scheffer. 1)

Alwie eenigszins met de kaart van Palestina bekend is, weet, dat dit land onder Israël bestond uit twee deelen: het eene aan deze, het andere aan gene zijde der Jordaan. Trouwens, dan weet hij ook, des noods bij zich zelven, dat het andere deel, het dusgenoemde Overjordaansche, doorgaans weinig of niet in aanmerking komt. En toch heeft daar twee en een halve stam zijne tenten uitgebreid en er de steden bewoond; twee en een halve stam, welks loten mede hebben gestreden voor de verovering van het nieuwe land, mede hun aandeel hebben geleverd in de strijdkrachten van David, soms den broederen aan de andere zijde tot een muur hebben verstrekt tegen hunne roofzieke oostelijke naburen. Ze zijn dus waarlijk niet zonder beteekenis in de geschiedenis van Israël geweest, maar ze zijn eenvoudig vergeten geraakt. Door hunne overige volksgenooten ver overschaduwd, trekt alleen het Israël aan deze zijde der Jordaan onze aandacht, en is er van het Overjordaansche in onze herinnering weinig meer overgebleven, dan een afgelegen landstreek, die toevallig eens mede behoorde tot Israël's erflijke bezitting.
Zoo gaat het meer in de wereld! Een dergelijk lot als het Overjordaansche land, heeft in de geschiedenis de Israëlietische

{==608==} {>>pagina-aanduiding<<}
Wijzen getroffen. Op de lijst der geschriften van het Oude Testament komen ook voor: het boek Job, de Spreuken van Salomo, de Prediker. Dit weet ieder. Maar dat deze drie geschriften bijzondere letterkundige gewrochten zijn van een bepaalde richting onder Israël, die het dagelijksche leven in al zijne betrekkingen zocht te regelen en te besturen door den inhoud der dagelijksche levenservaring, schijnt weinig of niet begrepen te worden. Dat er onder Israël priesters, propheten en koningen bestaan hebben, en dat deze drie onderscheiden mogendheden een allergewichtigste plaats in de geschiedenis van Israël's godsdienst beslaan, is ieder bekend. Maar dat er evenzeer een bepaalde klasse van wijzen ontstaan is, die in het bijzonder de dagelijksche opvoeding des volks behartigde, er schijnt weinig of niet aan gedacht te worden. De Spreuken en de Prediker - nu ja, Salomo was een wijs koning en heeft de proeven zijner wijsheid in die geschriften neêrgelegd, of, zoo ze niet geheel van hem zijn, dan anderen met hem, in navolging van zijn voorbeeld! En het boek Job - nu ja, dit bevat de dichterlijke behandeling van eene treffende geschiedenis, of anders van een treffend vraagstuk, door de omstandigheden des tijds tijdelijk in het leven geroepen! Zoo wordt er gewoonlijk geoordeeld. En toch geheel ten onrechte. En toch hebben Israël's wijzen een macht onder Israël's volk gevormd, even goed als de priesters, propheten en koningen, en even onmisbaar als dezen voor Israël's volledige volksontwikkeling.
Met deze voorloopige opmerking rekent zich onze studie over Israël's wijzen voldoende gerechtvaardigd. - Hier en daar volgt ze het academische proefschrift van Dr. Hooijkaas over de ‘geschiedenis der beoefening van de wijsheid onder de Hebreën.’
Wij beginnen met het brandpunt van oud-Israël's openbaar gezellig verkeer: de stadspoort - voor den Israëliet hetzelfde wat de markt was voor oud-Griekenland's stedelingen. Daar kon hij in gemakkelijke rust menschen zien. Daar stroomden de inwoners samen bij elk gewichtig voorval. Daar hadden de volksvergaderingen plaats. Daar dreef de koopman zijn handel. Daar deed ieder zijne zaken af. Daar werd gericht gehouden. Daar lieten koningen zich huldigen. Daar kwamen de mannen van levenservaring, om uit hun schat mededeeling te doen aan allen die zich rondom hen verzamelden. Voor alle openbare dingen waren die poorten uitnemend geschikt, door de groote ruimte, die ze bevatten, en de zitplaatsen waarvan ze aan de muurzijde voorzien waren.

{==609==} {>>pagina-aanduiding<<}

Vraagt ge: wat die poorten met Israël's wijzen gemeen hebben? Hoort dan het antwoord uit het bijbelsche Spreukenboek: ‘Aan de deuren der poorten spreekt de wijsheid hare redenen in de stad.’
Toch heeft de wijsheid dáár ter plaatse nog niet gesproken door Salomo, den koning, maar eerst door zijne navolgers. Met Salomo begint zij alleen, als richting, hare geschiedenis.
Wat is het beloop harer geschiedenis?
De Semietische volkengroep, waartoe Israël behoorde, is niet wijsgeerig van natuur. In dit opzicht onderscheiden zich deze volken van de Jafetieten op dergelijke wijze als de vrouw zich, uit een zielkundig oogpunt, onderscheidt van den man. Wat voor den Jafetiet eerst bereikbaar is langs den weg van onderzoek en nadenken, moet voor de Semieten bereikbaar zijn door zeker onmiddellijk gevoel, of zij komen er niet. En wat de Jafetiet eerst grijpen kan met zijn verstand, moeten zij weten te grijpen met hun verbeelding, of het ontgaat hun. Het afgetrokken denken behoort hij hen niet te huis, maar wel, evenals bij de vrouw, de gave der opmerking. Groot is hun vermogen om waar te nemen en het waargenomene te bewaren in hoofd of hart: zij winnen het van de Jafetieten in practische schranderheid, in dagelijksche levenswijsheid, juist in datgene waarin de vrouw over het geheel den man overtreft. Wat bij de Semieten bijzonder te huis behoort, is: de godsdienst. Dit wil niet zeggen, dat zij juist persoonlijk in godsdienst des levens boven de Jafetieten uitmunten, maar, door de kracht van een onmiddellijk gevoel gedreven, hebben zij het Wezen der wezens gegrepen met hun verbeelding, waar de Jafetiet Hem nog zal zoeken met zijn verstand, en houden Hem vast als den Heer des hemels en der aarde, zonder over den aard Zijner betrekking met hemel en aarde na te denken. Een wereldbeschouwing, gelijk dit heet, hebben zij niet, maar alleen een levensbeschouwing. Wat een ‘heer’ is, weten zij en wat zijn rechten zijn. Nu is God hun zulk een heer in het groot - God, de Heer van wien alles uitgaat en aan wien alles toebehoort. Zij hebben dus slechts hun volksbetrekking met God in het oog te houden, en dienovereenkomstig hun doen en laten te regelen.
Het Semietische karakter, waarvan Israël het uitnemendste voorbeeld is, bestaat derhalve uit twee hoofdtrekken: onmiddellijk gevoel en opmerkingszin. Wat dit tweezijdige karakter in zijn geheel kan voortbrengen in één persoon, zullen wij later zien; voorshands zij alleen opgemerkt, dat Israël het als volk werkelijk in

{==610==} {>>pagina-aanduiding<<}
zijn beide trekken heeft vertegenwoordigd: het onmiddellijk gevoel door de propheten, den opmerkingszin door de wijzen.
De Wijzen. - De opmerkingszin der Semieten spitst zich bij voorkeur op puntige gezegden, kernachtige spreuken en vernuftige raadselen. Hun letterkunde, voor zoover zij onder ons bereik ligt, behelst er menige proeve van, gelijk we dit vooral van de Arabieren weten, en van de Israëlieten, onder anderen, door hun bijbelsch Spreukenboek. Ook wordt in den Bijbel zelven nog de wijsheid van twee, afzonderlijk bij elkander behoorende Semietische volken geroemd, van Edom en Theman. Uit deze gemeenschappelijke eigenaardigheid der Semieten laat zich volkomen verklaren wat wij lezen: ‘dat de koningin van Scheba, het gerucht Salomo's hoorende, uit gelukkig-Arabië kwam, om hem met raadselen te verzoeken, ja, dat de gansche (Semietische) aarde het aangezicht Salomo's zocht om zijn wijsheid te hooren, die God in zijn hart gegeven had.’ Maar uit welk beginsel deze soort van wijsheid elders opzettelijk mocht beoefend worden en in eere gehouden, hetzij om aan een natuurlijke neiging te voldoen, hetzij tot opscherping van den geest, hetzij om leven te geven aan het gezellig verkeer, nergens heeft ze zich zoo aan de opvoeding des volks gewijd als onder Israël. Onder Israël deed zij zich eenmaal gelden, niet eenvoudig als teeken van het volkskarakter, maar bepaald in de kracht van een volksdoel.
Er zijn onder Israël, zoowel als onder elk volk, altijd wijze menschen geweest. Bezaleël's en Aholiab's, uitmuntende in hun kunstvak. Rechters, ervaren in het recht doen. Propheten, kloek van raad. Koningen, vol doorzicht in het beoordeelen van personen en zaken. Vrouwen, bedreven in vrouwelijken arbeid. Maar sedert Salomo is de naam van ‘wijzen’ een titel geworden, de naam der vertegenwoordigers van een bijzondere geestesrichting onder Israël, de titel van mannen, die als een bepaalde klasse hun plaats naast de priesters, propheten en Koningen innamen.
Er zijn onder Israël, zoowel als onder elk volk, ten allen tijde spreekwoorden bekend geweest, korte zinrijke uitspraken van het gezond verstand, die, uit den boezem des volks geboren, of bij het volk in zwang geraakt, daarom ook aan het volk eigen waren. Maar Spreuken, zooals wij ze in het bijbelsche Spreukenboek en bij Job vinden, spreukmatige gezegden van dichterlijken toon en vorm, blijkbaar met zorg bewerkt, en dus opzettelijk bedacht

{==611==} {>>pagina-aanduiding<<}
of vervaardigd voor hunne bestemming tot volksopvoeding, beginnen eerst met Salomo hunne dagteekening.
Salomo is de vader der spreukenpoëzie geworden, gelijk David de vader der psalmpoëzie. Aan het hoofd der ‘wijsheid’, als richting onder Israël, staat Salomo's naam.
En geen wonder!
Met Salomo's regeering ontsloot zich een nieuw, geheel ongekend tijdperk in Israël's geschiedenis. Al zijne vijanden waren overwonnen, machteloos gemaakt door de overmachtige heldenkracht van koning David. Voor het oorlogsrumoer heerschte thans de stilte des vredes. Als koning des vredes knoopte Salomo vriendschapsbetrekking aan met naburige vorsten, en Israël liet zich wikkelen in het verkeer met de naburige volken. Phenicische kunstmeesters en bouwlieden kwamen naar Jeruzalem over. Uit Edomietische havens stevenden Salomo's schepen naar Indië heen en terug. Met Egypte dreef hij een levendigen handel. Alles de bron van een geheel nieuwen levenstoestand onder zijn volk. Rijkdom en weelde klommen van dag tot dag. Beschaving drong door van stand tot stand. Er begon een geest te ontwaken, meer dan ooit op het maatschappelijke en burgerlijke welvaren gericht. De gave der opmerking vond steeds nieuwe stof voor hare ontwikkeling en nieuwen voorraad voor hare verzameling. Onder den invloed der vreemde volken scherpte zich de blik, verruimde zich de gezichtskring, verlevendigde zich het nadenken. De wijsheid der Arabieren, Pheniciërs en Egyptenaren woei bij rijke vlagen tot Israël over. Toen was ook voor hen de tijd der wijsheid gekomen!
Wat toch wilde, wat bedoelde deze richting? Wat was haar onderwerp, wat haar strekking?...Haar onderwerp: het maatschappelijk en burgerlijk, of, in één woord, het dagelijksch leven; haar strekking: de regeling van dit leven volgens de lessen der ervaring.
Voor het godsdienstige leven zorgden, wat de eeredienst betrof, de Priesters, op grond der bestaande instellingen; wat Israël's volksroeping betrof, de propheten, in naam der Theocratie, Godsheerschappij. Voor het staatkundige leven zorgden de koningen, als Gods vertegenwoordigers op hun troon. Voor het practische volksleven van den dag zorgden de wijzen. Dit leven verkreeg eerst, door den aard der omstandigheden, een bepaalde beteekenis onder de regeering van Salomo.
Als een richting, die zich onmiddellijk aan het practische volksleven van den dag aansloot, droeg de wijsheid een geheel bijzon-
{==612==} {>>pagina-aanduiding<<}
der karakter. Haar kleur was rationalistisch; haar leidend beginsel: practische levenswijsheid. Door haar kruisten zich de Israëlieten met de naburige Semieten, als gezamenlijk één in behoefte aan practische levenswijsheid, schoon onderling onderscheiden in practischen levenstoestand. Immers, de koningin van Scheba kon er belang in stellen, zich persoonlijk van Salòmo's wijsheid te komen overtuigen. En nu de wijsheid alzoo haar stof putte uit de ervaring, niet sprak in den naam van God maar krachtens eigen nadenken, d.i. zoo ge wilt, in den naam van het gezond verstand, nu lag ook de Tempeldienst buiten haar sfeer, en desgelijks de Theocratie. Van de offeranden des altaars gewaagt zij niet, en van de Messiasverwachting rept zij niet. Het was bij de wijzen, niet als bij de propheten: ‘God wil dít; God wil dát’, noch als bij de priesters: ‘Dít of dát eischt het huis Gods en zijn bediening’, maar: ‘Dít leert de ervaring het best te zijn, of dát het verstaudigst voor den mensch in het leven’. Verdenkt daarom hun richting geenszins van ongodsdienstigheid. Zij kon niet ongodsdienstig zijn onder een volk, dat de godsdienst met zich omdroeg als het hoofdbestanddeel van zijn volksleven, zijn algemeen volksgenie. Alleen dacht de wijze, evenmin als eenig ander Israëliet, over het wezen van de godsdienst na. Hij erkende eenvoudig Jahve (Jehova) als God, en deelde met allen het geloof aan een rechtvaardig Godsbestuur en een stellig Godsgericht onder de levenden op aarde: de wijze, die dit geloof verloochende of liet varen, zooals met sommigen inderdaad het geval werd, daalde af tot de klasse der spotters en dwazen. Anders erkende de richting onverholen de hooge waarde van het prophetisme, zoodat het een harer spreuken is
geworden: ‘Als er geen prophetie is, wordt het volk ontbloot’, en de Prediker, die uit den mond der wijsheid over alles den storm van een diepen twijfel liet gaan, geeft nogtans voorschriften, hoe men zich in het huis Gods te gedragen hebbe. Maar in de godsdienst volgen de wijzen een vrije denkwijze, geheel zelfstandig tegenover propheten-gezag en priesterwet. Leidden de propheten hun orakeltaal rechtstreeks van God af, de wijzen brachten allengs evenzeer hun wijsheid tot God terug: - Hiermede begonnen beiden, in weêrwil van hun wezenlijk verschil, elkander op het gebied van den godsdienst te ontmoeten.
Voor de wijsheid in dezen zin schijnt Salomo juist de rechte persoon geweest te zijn. Psalmist kon hij niet worden: daarvoor ontbrak hem die godsdienstige geestdrift, die zijn vader het bloed

{==613==} {>>pagina-aanduiding<<}
deed bruisen door de aderen. Alleen ontbrak hem niet het vaderlijk dichtvuur, dat bij hem echter slechts ontgloeiend werkte op een fijnheid van opmerking, die, ongekend onder Israël, heel het volk in verbazing bracht en velen moest uitlokken om hun vernuft aan het zijne te scherpen voor hetzelfde doel. De overlevering zegt van hem, ‘dat hij sprak 3000 spreuken, en dat hij sprak ook van de boomen en van het vee en van het gevogelte en van de kruipende dieren en van de visschen.’ Ongodsdienstig was hij niet: daarvoor was hij te veel Semiet, hoewel persoonlijk zonder vaste godsdienstige beginselen, maar in elk geval te weinig Israëliet in zijn hart, om de bestaande godsdienst zijns volks lief te hebben. Al de waarde, die hij daaraan hechtte, stond in verband met zijn koninklijke staatkunde. Hij geloofde aan Jahve en Zijn bestuur; maar dat dit geloof in zijn hart zetelde als een levendige overtuiging zijner ziel, heeft hij nooit getoond. De practische mensch ging in hem den godsdienstigen mensch ver te boven. Hij liet Jahve een tempel bouwen, alleen om de Jahvedienst te centraliseeren, tot één middelpunt terug te brengen, en zoo Israël ook godsdienstig één te maken, gelijk het door den koninklijken regeringsvorm één als volk was geworden. Overigens liet hij in zijn rijk ook die godsdiensten toe, die zijne Heidensche vrouwen en de ingekomen vreemdelingen van elders hadden medegebracht. Hij was wereldburger, universalist, zoo geheel practisch in den gewonen zin des woords, als een Semiet dit zijn kon - geen koning, derhalve, naar het hart der propheten, die hem reeds bij zijn leven hun tegenstand deden ondervinden. Hij wilde niet, in zijn politiek belang kon hij het niet willen, dat het volk den tempel voorbij ging en de tempelvoorhoven ledig liet; maar de lijn, door de Profeten tusschen Israël en de volken getrokken, zag hij voorbij of telde hij niet. Hij reikte aan ieder de
hand, aan Heiden en Israëliet, zonder onderscheid. Alleen op het practische leven richtte zich zijn geest; dat leven bepeinsde hij even ernstig, als de priester de wet der ceremoniën en de Propheet de wet der Theocratie; en met zijne spreuken voerde hij Israël op een terrein, waarop de propheet zich niet bewoog en de priester zich niet liet zien. Toch vond hij navolgers, gelijk ook over het geheel geestverwanten. De algemeene wereldburger-zin, die hem dreef, viel te veel in den geest des tijds, om niet door te dringen bij groot en klein. En allen die nu in zijn geest en naar zijn voorbeeld iets te zeggen hadden tot

{==614==} {>>pagina-aanduiding<<}
het volk, ter besturing van het practische volksleven, gingen naar de poorten der stad, waar zij dagelijks hoorders genoeg aantroffen. Daar waren zij ook welkom. Zij brachten hunne hoorders in verrukking met hunne spreuken; nog nooit had iemand gesproken als zij; nog nooit was er in de stadspoort iets dergelijks vernomen - zulke heerlijke woorden, zoo prachtig en zoo wijs, even lieflijk om aan te hooren als gemakkelijk te vatten. Spraken de propheten altijd uit de hoogte van hunne theocratische verhevenheid: de wijze plaatste zich met zijn wijsheid op het waterpas van 's volks standpunt. Klonk het bij de propheten altijd zoo plechtig: ‘Jehova's volk, en Jehova's eer’: bij de wijzen in de poort ging het zoo huiselijk toe, zoo vaderlijk van toon tot ieder belangstellende: ‘Mijn zoon, leer de vreeze Gods verstaan.’ Was bij de propheten God het wachtwoord, uitsluitend God: bij de wijzen de mensch onder God. Gold voor de propheten het volk alleen, het volk in zijn geheel met zijn gemeenschappelijke volksroeping: aan den wijze der poort had ieder wat, overeenkomstig zijn eigen behoefte; - geen maatschappelijke of burgerlijke betrekking bleef er onbesproken, en gesproken werd er over deze betrekkingen alleen. Trok de propheet het volk gedurig terug in een nevelachig verleden van Jahve's daden, om het vandaar met te meer kracht de duistere toekomst in te werpen: de wijze bepaalde zich bij het werkelijke heden alleen, om dit van alle zijden te beschouwen en er den geur zijner wijsheid over uit te gieten. Van den wijze hoorden zij eerst recht, wat er noodig was voor een recht gelukkig, maatschappelijk en huiselijk leven, en - hier kwam er weêr toenadering van de zijde der wijzen tot de priesters en propheten - welk een belang zij ook voor de dagelijksche levensbetrekkingen bij de godsdienst hadden. En dit hoorden zij op gronden, die voor aller oogen lagen, die zij voelen en
tasten konden met eigen hand, gronden der ervaring; en dit hoorden zij in spreuken, kernachtig en schoon, die zij gemakkelijk in hun geheugen prenten en bewaren konden! Het is waar, op zulk een voet werd de godsdienst niets dan een zaak van practisch nut, een dienstbare godsdienst onder de macht van 's menschen eigenbelang; maar een veel verhevener denkbeeld omtrent de godsdienst konden de propheten ook al niet inboezemen, omdat zij, naar het standpunt der wet, hunne drangredenen ook al niet anders dan aan 's menschen hoop op loon en vrees voor straf wisten te outleenen.

{==615==} {>>pagina-aanduiding<<}

Wij hebben over Salomo in het algemeen gesproken, als hoofd der wijzen, die zich in zijn geest en naar zijn voorbeeld als spreukendichters lieten hooren in de poorten der stad. Bij dat algemeene moesten wij ons bepalen, omdat het moeilijk valt uit te maken, welke spreuken van hem tot ons zijn overgekomen. Dat er in het bijbelsche Spreukenboek ook eenige van hem bestaan, lijdt geen twijfel: maar dit boek stamt daarom van hem niet af, al is het met zijn naam gedoopt. Reeds in het begin geeft het zelf te kennen, dat het woorden van wijzen (in het meervoud) bevat; gelijk het ons ook later, volgens eigen getuigenis, woorden van Agur en Lemuël laat hooren. In het eerste tot het tiende hoofdstuk hebben wij bovendien geen woorden in de poort of elders gesproken, maar geschreven woorden der wijsheid, die hier in persoonlijke gestalte onder den titel van ‘opperste wijsheid’, vermanend en waarschuwend op het tooneel van Israël's practisch leven verschijnt. Eerst van hoofdstuk X-XXII vinden wij een bundel werkelijke spreuken, maar door onderscheiden wijzen uitgesproken, en verzameld óf uit het geheugen, zooals ze gehoord waren, óf uit overlevering van degenen die ze gehoord hadden. Voorts vinden wij van hoofdstuk XXV-XXIX weêr een bloemlezing van spreuken, door een kring van wijzen onder koning Hiskia bijeen gebracht. Nogtans kon het Spreukenboek met grond den naam van Salomo als titelnaam aannemen, omdat heel zijn inhoud den stempel draagt van Salomo's geest.
Van dit bijbelboek willen wij niets meer zeggen, omdat al het overige hier niets ter zake dient. Maar nu wij toch van een letterkundig voortbrengsel der Israëlitische wijsheid gewagen, mogen wij ook een ander boek niet onvermeld laten, het boek Job - in vorm en inhoud geheel verschillend van het Spreukenboek, maar in oorsprong en strekking er meê verwant; beide vruchten van één boom, loten van één wortel, en beide uit één tijdperk vóór de babylonische ballingschap.
Verplaatsen wij ons, met onze verbeelding, midden in dat tijperk, onder de regeering van koning Manasse. Dat was een tijd, dat waren dagen donkerder dan de nachten, dagen die voor goed de zon des koningrijks deden zinken ten ondergang, maar die ook het geloof van vele vromen deden ondergaan in een afgrond van twijfelmoedigheid. De adem van 's konings goddeloosheid had Jahve als weggevaagd uit het midden Zijns volks. Zijne geloovigen waren dagelijks geacht als schapen ter slachting. Reeds

{==616==} {>>pagina-aanduiding<<}
stroomde hun bloed door Jeruzalem's straten. Van dag tot dag ging de goddeloosheid met klimmende razernij voort op haar bloedig spoor. En Jahve zweeg! Als ware Hij evenzeer uitgebannen van den hemel, als Zijn dienst was uitgebannen van de aarde, zoo zweeg Hij! Hoe moesten de vromen zich dat zwijgen verklaren? Hoe de wijzen onder dat zwijgen het geloof aan Zijn heilig en rechtvaardig bestuur toepassen op de werkelijkheid? Er waren, die den opdoemenden twijfelgeest bestreden met het oude volksgeloof, dat ieder lijden komt als straf voor feitelijk kwaad, hetzij gepleegd ten gevolge van een algemeene zondige gesteldheid des menschelijken geslachts, hetzij als schuld overgegaan van den vader op de kinderen, hetzij bestaande in verborgen zonden der vromen die hunne verootmoediging vorderden. Doch er waren ook, die zich tegen den twijfelgeest met het schild van zulk een geloof niet meer konden beveiligen, en een andere oplossing van het groote levensraadsel des tijds zochten. Toen verscheen het boek Job, ‘een ster in dien nacht,’ hoewel nog geen morgenster. Was het nu voor den trouwen Israëliet geen tijd, om te gaan naar de stadspoort, en voor de wijzen geen tijd om zich te doen gelden, toch konden dezen niet nalaten te letten op de teekenen des tijds, en de geest van hun nadenken bracht, voor mondelinge spreuken, het geschreven boek Job voort. Het boek Job, één met het Spreukenboek wat zijn practisch karakter betreft. Maar, terwijl de spreuken het oog vestigen op de verschillende practische levensbetrekkingen des volks, bepaalt Job zich bij het groote vraagstuk, dat toen alle trouwe zielen beroerde, het raadselachtige levenslot der vromen.
Het boek Job maakt één geheel uit, dat wil zeggen: zijn inhoud wordt door één hoofdgedachte beheerscht. Anders is er althans het gesprek van Elihu, als Job en zijne drie vrienden hun redetwist geëindigd hebben, door een andere hand ingelascht. Op dit toevoegsel komen wij aanstonds terug.
Het boek Job bevat een hoogst-dichterlijk drama, vol verheven gedachten en bezielde trillingen van een overstelpend diep bewogen gevoel. Een werkelijk drama - want onder de slingerbeweging der beurtelings terugkeerende samenspraak gaat intusschen het vraagstuk in ontwikkeling vooruit. De stof voor dit drama mag ontleend zijn aan een oude volksoverlevering, de bewerking zelve is in elk geval van den schrijver. - Satan, hier nog geen duivel, maar de engel der beproeving, heeft op Job, een toon-
{==617==} {>>pagina-aanduiding<<}
beeld van vroomheid zonder wederga, het oog laten vallen, en breidt, onder Gods goedkeuring, de donkere vleugelen der beproeving met zwaren slag over hem uit. De vrome wordt onschuldig door alle mogelijke rampen getroffen; en, al kan hij zich deze treurige lotsverandering niet verklaren, nogtans wankelt hij niet in zijn geloof aan het rechtvaardig bestuur van God. Drie zijner vrienden, die van zijne rampen gehoord hebben, komen om hem te vertroosteu: maar nauwelijks zien ze hem, of zij blijven stom van verbazing op hem zien. Job gevoelt, dat zij zijn onschuld verdenken. In de smart van dat gevoel barst hij eindelijk los, met vervloeking van zijn leven, dat God hem toch in het eind had geschonken tot ongeluk. Nu beginnen ook zijne vrienden, Eliphaz, de oudste voorop. Door hunne gesprekken vertegenwoordigen zij het heerschende overgeleverde geloof omtrent de beteekenis van het lijden voor den lijdenden mensch. Vooreerst blijft Job's deugd onbesproken, maar, aangezien het nu eenmaal vaststaat, dat lijden niets is dan straf voor de zonde, wordt het zijne wel niet aan eigen bijzondere overtredingen toegeschreven, maar aan de algemeene zondige gesteldheid van het menschelijk geslacht, waarbij Gods rechtvaardigheid gehandhaafd en het morren bestraft wordt. Erkent nu de lijder nederig zijn nietigheid, en neemt hij tot God zijn toevlucht, dan zal hij, na het dragen van zijn straf, weêr gelukkig worden, als hij zoo de tucht niet verworpen heeft. Durft hij echter God
trotseeren, dan toont hij door zijn overmoed te meer zijn boosheid en wordt hij verdelgd. Zoo oordeelt, in en door hen, de traditie. Job daarentegen zweert bij zijn onschuld, die hem recht geeft om met God te twisten, hoewel zijn geloof aan Gods rechtvaardigheid hem dit twisten weêr pijnlijk maakt. Is de mensch zulk een nietig schepsel, waarom spaart God hem dan niet in zijne broosheid; waarom draagt God hem niet met geduld en barmhartigheid, liever dan zoo streng op hem te letten of hij misdoet, en zoo streng hem te straffen? Hij beklaagt zich over zijne vrienden, begint den spot met hen te drijven: en eindigt met Gods rechtvaardigheid en wijsheid bijna te betwijfelen. - In de tweede samenspraak, die nu volgt, beginnen de vrienden Job te berispen over zijne hooghartigheid, en zonder hem te sparen stellen zij hem het vreeselijk einde der boozen voor, om hem af te schrikken. Doch juist deze harde miskenning van hunne zijde maakt Job sterker en kalmer in God, die zijne onschuld kent en aan het

{==618==} {>>pagina-aanduiding<<}
licht zal brengen. En toch kan hij Gods rechtvaardigheid in de wereld niet vinden. Hij wijst op het doorgaande geluk der boozen, en beklaagt zich bitter over zijne vrienden om de houding die zij tegen hem aannemen. - Nu spreken weêr de vrienden hem rechtstreeks toe als een boosdoener en schijnvrome. Job beroept zich tot zijne rechtvaardiging op zijn geweten en op de ervaring, die der goddeloozen voorspoed leert. Hij wil toegeven, dat de boozen op hun beurt omkomen, maar dan is zulks geen bewijs van Gods rechtvaardigheid, maar eenvoudig iets wat alle menschen wedervaart. Overigens huldigt ook hij Gods majesteit, die hij in grootsche trekken schildert. - Als nu de vrienden hierop zwijgen, wordt Job rustiger en kalmer. Plechtig betuigt hij zijn onschuld. Hij erkent, dat het oordeel Gods dikwijls de boozen treft, maar dit neemt niet weg, dat ook het lijden der vromen een feit is; en in zijn wanhoop, om ooit de reden van zijn eigen lijden en den gang van het Godsbestuur te doorgronden, verklaart hij, dat de wijsheid niet is te vinden. Nadat hij nu nog eens zijn vorig geluk en zijn tegenwoordig ongeluk met elkander vergeleken en zijn onschuld betuigd heeft, wordt de strijd beslecht door een verschijning van God, die, op grond van de wonderen der schepping, den vermetelen mensch tot inzicht van zijn onwetendheid, tot beschaming en onderwerping brengt, en Zijn wereldbestuur voor ondoorgrondelijk verklaart, zoodat niemand van Hem eenige rekenschap mag vragen, maar ieder slechts te gelooven hebbe en te buigen. In zoover Job, op grond der ervaring, eindelijk en na veel strijd ongeveer tot dezelfde slotsom gekomen was, wordt hij geprezen en de dwaasheid zijner vrienden bestraft. Job treedt biddende voor zijne vrienden tusschenbeide. Nu wendt God zijn lot, en vermeerdert al hetgeen Job gehad heeft tot dubbel zooveel.
Tot dusver de schrijver van het boek Job - dat drama zijner eigen gedachten. De oude vergeldingsleer onwaar. Tusschen zonde en lijden geen algemeen verband. Gods rechtvaardigheid niet te vinden in de wereld der dagelijksche ervaring. De menschelijke wijsheid onmachtig, om over Gods rechtvaardigheid en wijsheid te oordeelen. Alleen staat Zijne majesteit vast. Daarom aangebeden en geloofd. De vrees des Heeren, dat is voor den mensch wijsheid, en van het kwade te wijken, verstand. Maar het raadsel van het Godsbestuur blijft onopgelost bestaan. - Tegen deze slotsom komt de schrijver op, die zich in de persoon

{==619==} {>>pagina-aanduiding<<}
van Elihu doet hooren. Hij heeft met dien Job geen vrede. Hij meent, dat God genoeg te zien geeft, om het lijden der vromen te begrijpen. En dit is: dat het lijden een reinigende kracht oefent; dat het in Gods hand dient om den mensch te louteren, om ook den vrome te reinigen van verborgen zonden. Het lijden is, bij hem, een zedelijk opvoedingsmiddel in de hand van God.
Kwam Job uit den strijd des twijfels tot vrede, door zich van den weg der ervaring in de armen des geloofs te werpen: Elihu vindt ook op den weg der ervaring steunselen genoeg voor den vrome, om zijnen vrede onder het lijden niet te verliezen.
Een Duitsch geleerde van onzen tijd (J.F. Bruch) roept den schrijver van Job, als een andere Elihu uit de verte der eeuwen toe: ‘Neen, verheven wijze, gij hebt het raadsel van het Godsbestuur niet opgelost, hoe geweldig gij er ook om worsteldet. Nogtans wankeldet gij niet in uw overtuiging van de Goddelijke rechtvaardigheid, maar boogt u in diepen ootmoed voor de oneindige grootheid des Eeuwigen en Zijn ondoorgrondelijken raad. Wij scheiden van u met eerbied, maar tevens met droefenis, omdat gij tot het licht, dat gij zoo vurig zocht, niet kondet komen. Uw werk is een feitelijk bewijs, dat dit licht slechts voor hem opgaat, die over het graf heen een toekomstig leven te gemoet ziet,’ of, - zouden wij er kunnen bijvoegen, - die al vast in de wegen Gods den blik van Elihu heeft leeren slaan.
Maar dit ter zijde. Een andere zaak van bedenking kan het zijn, of er van zulk een toekomstig leven niets in het boek Job te lezen staat? Antwoord: ‘neen, wat ook sommigen er van zeggen, neen.’ Reeds geheel het beloop van Job's gedachten spreekt er tegen met klemmende kracht. De Wijzen uit Israël hebben aan zulk een toekomst nooit geloofd, gelijk wij dit nog later zien zullen. En vóór de ballingschap heeft geen enkel Israëliet er iets van geweten, ook geen Propheet. Niemand make hier eenige dubbelzinnige gevolgtrekking nopens mijn onsterflijkheidsgeloof: ik vermeld slechts een historisch feit. Voor den Propheet bleef alleen het volk voortbestaan, terwijl inmiddels het eene geslacht het andere opvolgde; voor hem had alleen het volk zijn bestemming, waarin zich de bestemming van ieder in het bijzonder oploste. De wijzen, op hunne beurt, bepaalden zich bij den mensch in zijne betrekking met het werkelijk bestaande leven, en bleven daarom, ook na de ballingschap, vreemd zoowel aan de Messiasverwachting als aan het toenmalige opstandings-
{==620==} {>>pagina-aanduiding<<}
geloof. Zij kenden slechts - en hierin stemden wijzen en propheten weêr samen - een zielloos doodenrijk, en erkenden Gods gerichten onder de levenden op aarde. Kortom, vinden wij bij de propheten een ideaal, dat de werkelijkheid verloochende en met de werkelijkheid den individu: bij de wijzen ontmoeten wij een werkelijkheid, die het ideale ook voor den individu ophief. Uit dezen verschillenden karaktertrek laat zich beider eigenaardig standpunt voldoende verklaren.

De vloek van Manasse's werk werd vervuld. Gelijk hij was voorgegaan, zoo volgden zij hem na, die hem opvolgden op Juda's troon. En in Nebucadnezar of Nebucadrezar, den koning van Babel, zond Jahve den engel Zijns gerichts over vorst en volk.
De dagen der ballingschap kwamen, en de dagen der ballingschap gingen voorbij. Maar met deze dagen was ook de heerlijkheid van het oude Israël voor altijd voorbijgegaan. De harp der Psalmisten was reddeloos ontstemd, al bleven er nog vingeren over die haar bespeelden. In den tempel geen arke des verbonds meer, al verrees er weêr een nieuw heiligdom met zijne voorhoven. De geest der prophetie uitgebluscht, al liet zich nog een nagalm der oude prophetenstem hooren. Alleen de wijzen waren met hun volk uit de ballingschap wedergekeerd, maar hoe?...dat het boek ‘de Prediker’ op deze vraag het antwoord geve!
Er is groote overeenkomst tusschen den Prediker en Job, ofschoon beiden ook weêr grootelijks van elkander verschillen. Beiden hebben den levendigen weg van 's menschen practische levensbetrekkingen verlaten, waarvan de Spreuken niet afwijken, en zich teruggetrokken naar het eenzame pad van 's menschen levenslot. Beiden verloochenden hun karakter als ‘wijzen’ niet - zij bewaarden het geloof aan God en Zijne gerichten, bewaarden ook hun onafhankelijkheid in het denken tegenover priesterwet en propheten-gezag. De practische wereldburger-geest van Salomo, die overal in het Spreukenboek den toon geeft, leefde steeds in beiden voort. Beiden behandelen dezelfde levensvraag: het groote raadsel van het Godsbestuur. Maar terwijl Job het Godsbestuur beschouwt met het oog op God zelven en Zijne wijsheid, de Prediker daarentegen met het oog op den mensch en zijne bestemming, kunnen beiden het raadsel niet oplossen. Maar terwijl bij Job de godsdienst nog machtig genoeg is, om den twijfel voor het minst te bezweren en tot

{==621==} {>>pagina-aanduiding<<}
zwijgen te brengen, blijven bij den Prediker twijfel en godsdienst onverzoend tegenover elkander staan. Bij Job de slotsom: ‘'s menschen nietigheid en Gods ondoorgrondelijke majesteit’ - bij den Prediker: ‘vreest God, want Hij zal u doen komen voor het gericht,’ en dit thema afgewisseld met het onophoudelijke referein: ‘ijdelheid der ijdelheden, zegt de Prediker, alles is ijdelheid.’ Bij Job het drama van den strijd tusschen twijfel en geloof, met de zegepraal van het laatste - bij den Prediker, in weerwil van zijne prozaïsche nuchterheid, de lyriek van den twijfel in zijn geweldigste deining. Ja, de lyriek; want in den inhoud van zijn boek geeft hij zijn eigen photographie; het is de onmiddellijke en onbedwongen uitstorting van de geheimste gedachten zijner ziel. De Prediker heeft voor mij iets vreeselijks. Zijne oogen staan open voor al de ellende des werkelijken levens: voor het lijden en strijden der menschen heeft hij een hart, een warm hart: maar het is niet de warmte van de godsdienst, het is de vuurgloed van een vulkaan. Wij zijn bijna geneigd hem het ‘enfant terrible’ van Salomo te noemen. Heeft Salomo in zijn leven getoond, wat er van den wijze wordt, in wien de godsdienst geen vast levensbeginsel is geworden: de Prediker toont, wat er van de wijsheid wordt, zoo zij het doopsel mist van een levenden godsdienstigen geest - niets dan twijfel, sombere onoplosbare twijfel, en een buigen voor de macht van de godsdienst uit vrees, omdat de tuimeldrift des twijfels nog huiverend stand houdt voor God.
Wij vereenzelvigen den Prediker niet met Salomo, zoo volstrekt niet, dat wij hem na de ballingschap plaatsen, schoon hij zich zelven aankondigt als den zoon van David, koning te Jeruzalem. Maar zijn boek bevat meer dan duidelijke sporen, dat het niet van Salomo herkomstig, en van veel lateren oorsprong is. Hoe hebben wij dan over den letterkundigen vorm van dit boek te oordeelen? Dat de schrijver aan alles twijfelde, wat de werkelijkheid des levens voor den mensch bevat en oplevert, behoeft niet gezegd te worden. Wijsheid, genot, schatten - alles gaf hem niets dan ijdelheid en kwelling des geestes. En om nu de oorzaak van zijn zwaarmoedigen twijfelgeest levendig te doen uitkomen, voert hij Salomo sprekende in, den koning van wien ieder wist, dat hij meer dan iemand wijsheid bezeten, genot gesmaakt, schatten vergaderd had.
De Duitsche geleerde van onzen tijd, dien wij zoo even Job hoorden toespreken, zegt van den Prediker: ‘Dit boek laat een ontmoedigenden indruk na. Het verklaart niets; het lost geen enkel

{==622==} {>>pagina-aanduiding<<}
raadsel des levens op, maar brengt slechts in de war en kan bij den onvoorzichtigen lezer zwaren twijfel doen ontstaan. Daarom is het te begrijpen, dat er reeds in vroegeren tijd bij de Joden bedenkingen tegen dit boek zijn opgekomen, waarin ook vele christelijke lezers deelden. Intusschen is het een zeer merkwaardig geschrift, daar het duidelijker dan ieder ander geschrift uit dien tijd bewijst, dat het eenig en alleen de overtuiging van persoonlijke onsterflijkheid is, die de raadselen des levens bevredigend oplost en over alle ervaringen van het aardsche bestaan het noodige licht verbreidt.’
Wij zouden kunnen vragen, of Bruch hier niet te veel zegt?...Of er uit de slotsom des Predikers voorshands iets meer blijkt, dan dat wijsheid zonder godsdienst het middel niet is, om zich aan de oplossing van de raadselen des levens te wagen. Maar dit ook hier ter zijde.
Een andere vraag is het: of werkelijk bij den Prediker het onsterfelijkheidsgeloof gemist wordt? Antwoord: ja. ‘Het stof keert wederom tot de aarde als het geweest is, en de geest weder tot God, die hem gegeven heeft,’ dat wil in goed Hollandsch zeggen: ‘alles gaat, zooals het gekomen is; met den dood is het uit.’ Eenerlei lot wedervaart, volgens den Prediker, mensch en beest. Er is geen werk, noch verzinning, noch wetenschap, noch wijsheid in het graf, daar hij heengaat.
Met den Prediker zong Israël's wijsheid haren zwanenzang, haar graflied. Haar stof was haar ontvallen met het vervallen practische volksleven; en haar godsdienstig geloof, voor zoover zij dat bezat, vond nu voortaan geen steunsel meer in de uitkomsten der praktische levenservaring.

Over Jezus Sirach spreken wij niet. Want vooreerst is hij bij de meeste bijbellezers niet bekend, omdat hij tot de apocryphen des O.T. behoort; en dan, al is de inhoud van zijn boek waardig gelezen te worden, zijne wijsheid is inderdaad weinig meer dan een afgietsel of aftreksel der oude wijsheid in een nieuw vat. Zoo niet met beide voeten, staat hij ten minste met den éénen voet geheel buiten den kring dier wijzen, die wij in Spreuken, Job en Prediker hoorden; het is bij hem de wijsheid in een huiskamer, wel nog zonder Messias-verwachting en opstandingsgeloof, maar overigens onder den invloed der streng theocratische synagoge.

{==623==} {>>pagina-aanduiding<<}

Nu volgt de zeer natuurlijke vraag: wat die wijzen, als vertegenwoordigers van een bepaalde richting onder Israël, in hunne volksgeschiedenis beteekenden? welk nut zij alzoo gesticht hebben?...Het antwoord is, nagenoeg geheel met woorden van Dr. J.C. Matthes: ‘Het nut, dat de wijzen onder Israël gesticht hebben, is groot geweest. Vooreerst hebben zij in de spreuken, die wij van hen bezitten, en ook in hun andere letterkundige voortbrengselen, verheven levenswaarheden nedergelegd, die vaak van een diepen blik in het menschelijk hart en van een fijn zedelijk gevoel getuigen. De uitnemendste vermaningen, de treffendste gezegden uit het O.T., tot besturing des levens, zijn wij aan hen verschuldigd. “Indien uw vijand hongert, geef hem brood te eten; indien hem dorst, geef hem water te drinken, zoo zult gij vurige kolen op zijn hoofd hoopen.” - “Zeg niet: ik zal kwaad vergelden; wacht op den Heer, Hij zal u helpen.” - “Mijn zoon, verwerp de tucht des Heeren niet, en wees niet verdrietig over Zijn kastijding; want de Heer kastijdt dengene dien Hij lief heeft, ja, gelijk de vader den zoon in wien hij een welbehagen heeft” - deze en dergelijke lessen, die wij in het N.T. wedervinden, zijn de vruchten van hun arbeid. Om niet te spreken van de waarschuwingen tegen menige grove zonde, die maatschappijen en gezinnen ongelukkig maken; ontucht, overspel, onmatigheid, verkwisting, oneerlijkheid, enz. Wel staan hier tegenover andere uitspraken, uit zekere wereldsche voorzichtigheid geboren, en daardoor te zelfzuchtig of ook niet geheel zedelijk. Wij denken bijv. aan de woorden des Predikers: “Weest niet al te rechtvaardig, noch houdt u zelven al te wijs. Weest niet al te goddeloos, noch weest al te dwaas.” Maar aan deze zijde oefende toch de godsdienst een heilzamen invloed op de wijsheid; de godsdienst voorkwam meestal de nadeelige gevolgen, die een voorzichtigheids- of nuttigheidsmoraal had kunnen
bewerken. Geen wonder, dat de ernstige wijzen de godsdienst zoo hoog stelden en voor de beoefening der wijsheid onmisbaar reken den. - Een tweede, niet minder groot voordeel, dat de wijzen in Israël aanbrachten, was: zij handhaafden, wat er zoo noodig was, de rechten van den mensch als zelfstandig en zelfbewust wezen. De propheten stelden zich in de bres voor de theocratie, de Jahve-heerschappij; de priesters voor den tempel, de eeredienst. Deze machten hadden den bloei van het Godsrijk op aarde tot hun gemeenschappelijk doel. Voorwaar, een

{==624==} {>>pagina-aanduiding<<}
heerlijk doel! Maar aangezien daarbij alles werd aangelegd op de afgetrokken verheerlijking van Jahve, wien gansch Israël zich ten eigendom moest geven, kwam de individu, de enkele mensch hier minder tot zijn recht. De handhavers der theocratie waren minder geroepen en geschikt tot de aankweeking van menschelijke deugden bij het volk. Het persoonlijk gemoedsleven, zoowel als het huisgezin en het gezellig verkeer, werden uit den aard der zaak door hen verwaarloosd; - dit toch zonk alles weg en verloor zijn gewicht bij die ééne groote zaak, wier handhaving hun was opgelegd. Zou nu hier het eene niet aan het andere worden opgeofferd en het menschelijke geen schade lijden om den wil van het Goddelijke, dan moesten er mannen zijn, die zich tot taak stelden, den mensch in betrekking tot zich zelven en tot zijnen naaste te leiden. Deze mannen waren de wijzen. Zonder hen zou de ontwikkeling van Israël éénzijdig geweest zijn. Het volk zou in zedelijk opzicht veel lager gestaan hebben, en daardoor tevens ongeschikt zijn geworden voor zijne roeping als handhaver van de ware, d.i. ook echt-menschelijke godsdienst.’
Tot dusver onze Matthes, met een paar bijvoegselen van mijne hand.
De godsdienst boven het werkelijke leven (de propheten), en de wijsheid in het werkelijke leven (de wijzen) - ziedaar de twee groote hefboomen in het raderwerk van Israël's volksontwikkeling. Ze werkten ieder afzonderlijk, soms naast elkander, maar soms ook tegen elkander in: hoe zou hier het tegenstrijdige verzoend, het tweeslachtige tot één worden? En wie zou als de vertegenwoordiger van deze éénheid optreden?
Wij weten van Jezus van Nazareth, hoe hij kwam met een godsdienst in het hart en een wijsheid op de lippen, overvloediger dan die der leeraren van het Jodendom. Hij, op wien de geest der vreeze Gods rustte en de geest der wijsheid tevens; propheet en wijze te gelijk, maar beiden in het groot. Hij, de stichter van het koningrijk Gods, dat ideaal der propheten, maar dat ideaal, in den geest der wijzen, practisch zoekende te verwezenlijken in maatschappij en huisgezin, in hoofd en hart van ieder mensch. In onzen Christus zien wij de wijsheid door de godsdienst geheiligd en de godsdienst door de wijsheid vruchtbaar gemaakt voor het werkelijke leven. Zoo is de godsdienst der menschheid in de wereld gekomen!

{==625==} {>>pagina-aanduiding<<}

Onder den hoofdtitel: de ware godsdienst, is er in dit jaar, bij B.L. van Dam te Kampen, verschenen: eene studie over Lessing's drama Nathan de Wijze, door Kuno Fischer, uit het Hoogduitsch door A.G. van Anrooij. Heeft Lessing zelf boven dat drama, of juister gezegd, dramatisch gedicht, de woorden van een oud wijsgeer geplaatst: ‘Treedt binnen, want ook hier zijn Goden’; dit motto deed mij, met het oog op Fischer's studie, aan een ander ‘Treedt binnen’ denken, uit Bilderdijk's vertelling, de Waarheid en Esopus: ‘treedt binnen - hier ziet ge.....uw inborst in een glas.’ Fischer's studie is een karakterstudie, die van Lessing's Nathan de Wijze een stichtelijk stuk maakt. De karakters, die in dit stuk voorkomen, worden door Fischer op zulk een wijze beschreven, ontwikkeld en verklaard, dat hij ons dwingt tot de vraag der zelfbeproeving: ‘Tot welke categorie behoor ik? Vind ik ook in het eene of andere van deze karakters het mijne terug?’ Indien ge van den modernen tijd geleerd hebt, uw hoogste leven te zoeken in de reine godsdienst van Jezus, en niet in eenig dogmatisme hetzij van kerkelijken of van schoolschen aard, dan kunt ge u bij het lezen van Fischer's studie aan deze vraag niet onttrekken, omdat zij juist hare studie maakt van de betrekking, waarin al de personen uit Lessing's stuk zich rondom zijne idee van de ware godsdienst of het ware Christendom bewegen. ‘Bij den Patriarch het egoïsme des geloofs met zijn eigendunk en zijn hoogmoed; geloofswaan en geloofsegoïsme zonder het geringste spoor van vroomheid en zelfverloochening. Bij Daja geloofswaan en geloofs-egoïsme in vromer vorm; gehechtheid aan een geloof, dat zij intusschen minder door levenservaring dan door onderwijs heeft leeren kennen, eenvoudig een van buiten geleerde les, dat de mensch slechts in hare
godsdienst zalig worden kan. Bij den Tempelheer verachting van den geloofswaan uit hoogmoedige zelfverheffing omdat men zelf door dien waan niet bevangen is; de hoogmoed van den vrijgeest, die zich boos maakt over de onverdraagzaamheid en het fanatisme der menschen, en zich in zijn drift zoo ver vergeet, dat hij zelf onverdraagzaam en fanatiek wordt. Bij den Kloosterbroeder vrome zelfvernedering, wier hoogste wensch het is, zich zoo diep mogelijk te verbergen; een eenvoud, die, zonder de wereld te overwinnen, het liefst de wereld ontvlucht, en meent nooit gering genoeg van zich zelven te kunnen denken; een ootmoed, die zich in kleinmoedigheid oplost. Bij den Derwisch een volkomen onge-
{==626==} {>>pagina-aanduiding<<}
kunstelde, ongedwongen, naïeve afkeer van de wereld, uit het verlangen naar vrijheid, omdat er in de gansche wereld niets is, dat hem aan haar gekluisterd houdt; geen hartstocht, die hem in zijne strikken vangt; geen goed, dat hem behoort, geen heer, van wien hij afhangt: maar juist de wereldvliedende richting, die dat verlangen naar vrijheid neemt, maakt het onpractisch. Bij Saladin koninklijke zelfverloochening, niet gedrukt door de kluisters der bekrompenheid; ongekunstelde en ongedwongen zelfbeheersching; een toestand, waarin de ziel zich krachtig en vrij gevoelt, en die in staat stelt om ook anderen te beheerschen; een grootmoedigheid, die evenwel te groot is, om niet onder de dingen rondom zich het geringe, dat haar in den weg staat en haar te onbeduidend schijnt om het op te merken, licht over het hoofd te zien. Bij Recha een zoo sterke neiging tot overgave van zich zelve, dat zij gevaar loopt om het bewustzijn van haar eigen persoonlijkheid te verliezen, om haar geheele wezen met haar gevoel te doen samensmelten, om onder de macht harer phantasie over te slaan tot dweeperij. Bij Nathan een zelfverloochening en algemeene menschenliefde, die op hechten grondslag rusten, niet op natuurlijke neigingen die licht van het eene tot het andere uiterste overslaan,
maar op echte wijsheid en waarachtige menschenkennis, zoodat ze tegen elk gevaar om aan zich zelven ontrouw te worden veilig zijn; - bij hem is de zelfverloochening in waarheid deugd, door hare menschenkennis beveiligd tegen het gevaar om de wereld ontijdig te ontvlieden, en door hare wijsheid behoed tegen verblinding door hartstocht, tegen matelooze inwilliging van neigingen en tegen ontaarding in dwaasheid; - bij Nathan eene zedelijke volkomenheid, die de rijpe vrucht is van een rijke en alzijdige levenservaring, te midden van de werkelijke wereld verkregen. - Het goede, dat bij de overige karakters meer met hun natuur samenhangt, is bij Nathan de vrucht van zelfoefening, van strijd en overwinning, en daarom door en door zedelijk.’
Of nu Lessing's idee van de ware godsdienst of het ware Christendom het volkomen ware is, dienen wij hier aan ieder's oordeel over te laten. Dat in elk geval Lessing's Nathan met zijn levenspraktijk aan de godsdienst van Jezus zeer nabijkomt, zal wel niemand tegenspreken.
Maar geeft Lessing zelf ons wel recht of maar aanleiding, om de levenspraktijk van zijnen Nathan met de godsdienst van Jezus te vergelijken? Heeft hij niet in dien Nathan het Joden-
{==627==} {>>pagina-aanduiding<<}
dom ten koste van het Christendom zoeken te verheerlijken, zelfs tot diepe vernedering en beschaming van het laatste?...Men leze, hoe Fischer deze verdenking van Lessing's bedoeling ten krachtigste wederlegt. En dat ik het hierin volkomen met Fischer eens ben, dat Lessing zich volstrekt niet kantte tegen den Christus maar alleen tegen de Christenen, zal ieder begrijpen, die acht neemt op de woorden van Saladin's zuster Sittah:

Du kennst die Christen nicht, willst sie nicht kennen. 
Ihr Stolz ist: Christen seijn; nicht Menschen. Denn 
Selbst das, was, noch von ihrem Stifter her, 
Mit Menschlichkeit den Aberglauben würzt, 
Das lieben Sie, nicht weil es menschlich ist: 
Weil's Christus lehrt; weil's Christus hat gethan. - 
Wohl ihnen, dass er ein so guter Mensch 
Noch war! Wohl ihnen, dass sie seine Tugend 
Auf Treu' und Glauben nehmen können! - Doch 
Was Tugend? - Seine Tugend nicht, sein Name 
Soll überall verbreitet werden, soll 
Die Namen aller guten Menschen schänden, 
Verschlingen. Um den Namen, um den Namen 
Ist ihnen nur zu thun. 

Lessing kant zich bepaald tegen het kerkelijke pedantisme der Christenen, zelfs tegen de Daja's, anders niet van de kwaadste soort, een vrome vrouw, maar

eine von den Schwärmerinnen, die 
Den allgemeinen, einzig wahren Weg 
Nach Gott zu wissen wähnen! 
Und sich gedrungen fühlen, einen jeden, 
Der dieses Wegs verfehlt, darauf zu lenken. 

Dat anders Lessing het Christen zijn wel degelijk op prijs stelt, in den zin van een ‘gottergebene Mensch’ te zijn, bewijst genoeg het gesprek tusschen Nathan en den Kloosterbroeder in het 7de tooneel van het 4de bedrijf.
Doch, wij willen niet vergeten, dat wij hier minder met Lessing te doen hebben, dan wel met Fischer's studie over Lessing's Nathan. Daarom bepalen wij ons bij Fischer's oordeel over de hoofdpersoon van het stuk, een Jood, maar die volstrekt niet als een type van het Jodendom gelden kan. Moet reeds Mendelszoon, de tijdgenoot en vriend van Lessing, opgemerkt hebben, dat de auteur van den Nathan, indien hij zelf Jood geweest ware, zulk een Jood niet zou hebben kunnen scheppen, en heeft Strauss in een opstel over dit stuk aangemerkt, dat bij Nathan

{==628==} {>>pagina-aanduiding<<}
de Jood op weinig sporen na, die alleen op den vorm betrekking hebben, verdwenen is, zoo ziet Fischer in Nathan geen werkelijken Jood, omdat de Joodsche godsdienst juist het tegendeel van de godsdienst der verdraagzaamheid is. Hij erkent er evenwel bij, dat Lessing in zijn oog een groote dichterlijke fout zou begaan hebben, indien hij den held van het stuk niet tot Jood gemaakt had, omdat nu de verdraagzaamheid, waarvan deze de type is, het krachtigst uitkomt als de vrucht van strijd en zelfverloochening, dus als deugd in den waarachtigen zedelijken zin des woords, - als de vrucht der zege, die hij bevocht op dien godsdienstvorm, die van nature niet verdraagzaam is, die van allen de hooghartigste is en het meest is vervolgd en geplaagd geworden. Hier is het nu, dat Fischer mij aanleiding heeft gegeven, nog versterkt door Mendelszoon en Strauss, om, met zijne studie over dezen Nathan, van mijne zijde een studie over de Israëlitische wijzen te verbinden. Mag Nathan niet als een eigenlijke Jood kunnen gelden, niet als een type van het Jodendom uit de school van Ezra, hij heeft toch te veel verwantschap met de oude Israëlitische wijzen, om niet als een hunner zonen aangemerkt te worden, al zij hij, in onderscheiding der vaderen, blijkbaar gevormd en opgegroeid onder den invloed van het Christendom. Tot de teekenen van zijne verwantschap met die wijzen rekenen wij:
zijn geest van practische levenswijsheid, duidelijk te bemerken in zijne allereerste gesprekken met Daja en Recha:
zijne rationalistische denkwijze, daar hij, volgens de verklaring van den Tempelheer, zijne pleegdochter, van geboorte een Christenkind, eigenlijk gezegd in geen geloof groot gebracht, en haar van God niets meer noch minder geleerd had, dan voor de rede voldoende is;
zijn universalistisch karakter. De derwisch Al-Hafi getuigt van hem: ‘Jud' und Christ und Muselmann und Parsi, alles ist ihm eins:’ en hij zelf zegt tot den Tempelheer:

‘Wir haben Beiden 
Uns unser Volk nicht auserlesen. Sind 
Wir unser Volk? Was heisst denn Volk? 
Sind Christ und Jude eher Christ und Jude, 
Als Mensch? Ah! wenn ich einen mehr in Euch 
Gefunden hätte, dem es g'nügt, ein Mensch 
Zu heissen!’ 

zijn geloof aan Gods gericht op aarde: ‘Denn Gott lohnt Gutes, hier gethan, auch hier noch.’

{==629==} {>>pagina-aanduiding<<}

Ook geeft hij nergens eenig blijk van instemming met de Joodsche Messiasverwachting. En op het punt van het opstandingsgeloof der Joden schijnt hij ook niet vreemd te zijn aan het ongeloof der Israëlitische wijzen, voor zoover wij dit ten minste kunnen opmaken uit zijn, wel dubbelzinnig klinkend, maar toch zeer nadrukkelijk gezegde, ‘dat God het goede, hier gedaan, ook hier nog beloont.’
Datgene waarin hij zich van de Israëlitische wijzen onderscheidt, is:
zijn zedelijke zin, volgens de beschrijving die Sittah van hem geeft:

wie frei von Vorurtheilen 
Sein Geist; sein Herz wie offen jeder Tugend, 
Wie eingestimmt mit jeder Schönheit seij. 

zijn opvatting van de godsdienst, waarvan zijne pleegdochter getuigenis geeft in de woorden:

Doch so viel tröstender 
War mir die Lehre, dass Ergebenheit 
An Gott von unserm Wähnen über Gott 
So ganz und gar nicht abhängt. 

Ook levert hij, uit zijn eigen levensgeschiedenis, den Kloosterbroeder een bewijs:

was sich der gottergeb'ne Mensch 
Für Thaten abgewinnen kann. 

Wij voor ons zien dus in Lessing's Nathan op voldoende historische gronden: een Israëlitisch wijze, op wien een voornaam deel van Jezus' geest gevallen is.
Lessing heeft zeker van deze gronden niets geweten, omdat ze in zijn tijd nog niet wetenschappelijk gezocht en gevonden waren. Dan heeft hier zijn genie, zijn gemis van historische wetenschap volkomen vergoed, daar het hem zijn Jood Nathan met den echten titel deed bestempelen, als een persoonlijkheid wier bestaan onder de Joden wel tot de uitzonderingen behoort, maar volstrekt niet tot de historische onmogelijkheden.
Om deze, voor zoover wij weten nog niet opgemerkte bijzonderheid in het licht te stellen, hebben wij gemeend onze studie over de Israëlitische wijzen met de hoogstbelangrijke studie van Fischer over Lessing's Nathan de wijze in verband te moeten brengen.






{==630==} {>>pagina-aanduiding<<}

Palaeontologische bijdragen

door Dr. T.C. Winkler.

II. De fossilen in de aardlagen.

In de eerste mijner ‘palaeontologische bijdragen’ hebben wij een vlugtigen blik geslagen op de aardlagen die fossilen bevatten. Wij zagen dat in elke afdeeling der sedimentaire gesteenten bijzondere dieren en planten in versteenden toestand gevonden worden: het bleek ons dat elke vorming overblijfselen bevat van eene bijzondere flora en fauna. Die bijzondere floraas en faunaas der verschillende vormingen zijn, sedert zij wetenschappelijk bestudeerd werden, het rigtsnoer geworden waarnaar de ouderdom eener vorming wordt bepaald. Van hoeveel belang de kennis dier uitgestorvene floraas en faunaas dus is, blijkt daaruit reeds bij den eersten oogopslag. Echter is het verkrijgen dier kennis niet gemakkelijk, want het onderzoek der versteeningen, het bestuderen der fossilen, is een veel moeijelijker werk dan het bestuderen van levende dieren en planten; immers veelal zijn het slechts enkele brokken of enkele deelen van het dierlijke of plantaardige organismus die wij in de aardlagen vinden, en uit die enkele deelen moeten wij het geheele wezen, zoo als het eenmaal was, trachten op te bouwen. Wij willen nu een blik werpen op de fossilen in het algemeen,

{==631==} {>>pagina-aanduiding<<}
om later eenige hoofdgroepen meer in bijzonderheden te beschouwen.
Wat is een fossiel? Een gedeelte van een dier of eene plant dat in de aardlagen bewaard gebleven is. Hoe waar en eenvoudig deze bepaling ook is, er zijn toch natuurkundigen die den naam van fossilen slechts willen geven aan zulke bewerktuigde overblijfselen die volkomen in hunne scheikundige zamenstelling veranderd en tot steen geworden zijn: dus slechts aan de echte versteeningen. Doch ten onregte; want in de zelfde aardlagen vindt men soms overblijfselen die in steen veranderd zijn, nevens anderen die hunne oorspronkelijke scheikundige kenmerken volkomen behouden hebben. Versteening, petrificatie, heeft men een bijzonderen toestand van bewerktuigde ligchamen geheeten, en dit woord versteening mag gemakkelijk zijn om den steenachtigen toestand van een fossiel ligchaam uit te drukken, nooit mag het echter met het woord fossiel verward worden, want het geeft slechts een toestand te kennen die wel is waar veelvuldig voorkomt, maar in geenen deele noodwendig eigen is aan de ligchamen die den naam van fossilen verdienen te dragen. Fossilen moet men noemen alle in de aardlagen begravene overblijfselen van bewerktuigde wezens, zij mogen versteend zijn of niet; want het feit dat zij versteend zijn is van geen het minste belang uit een zoologisch en ook niet uit een geologisch oogpunt, het heeft geen den minsten invloed op de bepaling der soort, het levert geen bewijs voor den ouderdom van het fossiel of den tijd waarin het fossile schepsel leefde.
Doch behalve overblijfselen van bewerktuigde wezens heeft men in de gesteenten der aardkorst ook nog andere bewijzen van het bestaan van dieren en planten in vorige tijdperken der aardgeschiedenis gevonden, namelijk indrukselen, voetsporen enz., in het algemeen sporen die een dier in de aardlagen achter gelaten heeft. Men heeft gevraagd of zulke sporen ook den naam van fossilen verdienden, dan wel of daartoe de aanwezigheid van het eene of andere overblijfsel van het ligchaam eens diers vereischt werd. De tegenwoordige palaeontologen zijn het vrij algemeen eens om op deze vraag bevestigend te antwoorden, dat is om als fossilen te beschouwen elk spoor of indruksel dat duidelijk het bestaan van zekere soort gedurende zeker tijdvak aantoont. En zekerlijk te regt: immers het bestaan van de soort is het groote punt dat bewezen moet worden, en alles wat duidelijk dat

{==632==} {>>pagina-aanduiding<<}
bestaan aantoont, werkt mede tot de bereiking van dat doel. Het komt er niet op aan of dat bewijs steunt op de aanwezigheid van een brok van het dier, of op een spoor dat het in eene aardlaag heeft gedrukt voordat die aardlaag tot een vast gesteente werd: het is genoeg als er slechts bewezen kan worden dat de soort bestaan heeft tijdens het gesteente gevormd werd. Daarom zeide Deshayes: ‘Een fossiel is een bewerktuigd voorwerp dat op een onbepaald tijdstip in de aarde begraven en er in bewaard gebleven is, of dat er ondubbelzinnige sporen van zijn bestaan in achtergelaten heeft.’ 1) Doch ook op deze bepaling heeft men aanmerkingen gemaakt. Zij is te uitgebreid. Immers dan moet men ook fossilen heeten beenderen van dieren en schelpen die dagelijks door de wateren van rivieren en zeeën in slijk en zand begraven worden, zoodra slechts de juiste tijd waarop zij begraven werden onbekend is; zelfs zou men dan fossilen moeten noemen de beenderen van menschen en dieren, in de aarde begraven in tijden waarvan geen overlevering spreekt, en die toevallig ontdekt worden. Zoodoende zouden dus overblijfselen van wezens tot hedendaagsch levende soorten behoorende en die palacontologisch geen het geringste gewigt hebben, toch ook tot de fossilen gerekend worden Het is waar dat het dikwijls moeijelijk is om een grens te trekken tusschen echte fossilen en subfossilen of humatilen. Doch Pictet 2) beweert dat men die moeijelijkheid te boven komen kan door het oog te vestigen op het verschil dat er bestaat tusschen de aardlagen die de fossilen bevatten, in betrekking tot den tijd waarin die aardlagen gevormd werden. Als, zegt hij, het
bezinksel niet ontstaan kan zijn dan ten gevolge van oorzaken die niet meer werkzaam zijn in den tegenwoordigen tijd en in den tegenwoordigen toestand van het land, als het, bij voorbeeld, gevormd is door zeewater of rivierwater op plaatsen die tegenwoordig altijd en volkomen boven water liggen en droog zijn, dan zijn de bewerktuigde ligchamen die dat bezinksel bevat, echte fossilen. Als integendeel de aardlaag ontstaan is door oorzaken die nog steeds voortgaan met op die plaats werkzaam te zijn, dan verdienen de bewerktuigde overblijfselen daarin den naam van fossilen niet. Fossilen zijn dus niet de beenderen van dieren die wij in thans nog gevormd wordende venen vinden,

{==633==} {>>pagina-aanduiding<<}
fossilen zijn dus niet de schelpen van thans nog levende soorten die wij aantreffen in het strand der zee, of in hedendaagsche rivierbezinksels. Maar wel zijn fossilen de overblijfselen en schelpen die men vindt in het diluvium van Europa, fossilen zijn wel de beenderen die in holen en brecciën gevonden worden, omdat de oorzaken waardoor die diluviale vormingen ontstaan zijn, thans niet meer werken op de plaatsen waar wij nu deze en dergelijke vormingen aantreffen. En daarom is zekerlijk de bepaling van het woord fossiel zoo als Pictet die gesteld heeft, eene der besten die er tot heden gegeven zijn. Zij luidt aldus: ‘Een fossiel is elk bewerktuigd ligchaam dat op natuurlijke wijze in de aarde begraven en er in bewaard gebleven is, of er ondubbelzinnige sporen van zijn bestaan in heeft achtergelaten, mits het bezinksel, waarvan het een deel uitmaakt, gevormd is onder den invloed van omstandigheden verschillende van die tegenwoordig aanwezig zijn.’
Zulke fossilen nu zijn veelal ook tevens versteeningen, en derhalve worden beide woorden niet zelden als gelijkbeteekenend beschouwd. De overblijfselen van dieren en planten in de aardlagen zijn gewoonlijk veranderd in de zelfde zelfstandigheid als het gesteente waarin zij voorkomen, dat is: als zij in een kalkgesteente gevonden worden, zullen zij min of meer kalkachtig zijn, in koollagen voorkomende bitumenhoudend, in zandsteen min of meer zandig enz. Doch hoe waar dit in het algemeen ook zij, men moet daarom niet meenen dat een fossiel, omdat het in kalksteen voorkomt, geheel en al uit kalk zal bestaan, of als het in zandsteen wordt gevonden dat het daarom geheel en al in zandsteen veranderd zal zijn. De fossilen verschillen zelfs niet zelden zeer veel van het gesteente waarin zij liggen - in het krijt vindt men bewerktuigde overblijfselen die in vuursteen; in de steenkool die in ijzersteen; in vele leijen die in zwavelijzer of pyriet veranderd zijn. Als voorbeelden noemen wij hier de in vuursteen veranderde zeeëgels en voluten van het gele krijt van Maastricht, de ijzersteenklonters met Amblypterus en andere visschen uit de steenkool van Saarbrücken, de in zwavelijzer omgezette ammoniten en belemniten uit de liasleijen van Lyme Regis.
In vele ja zelfs in de meeste gevallen is gedurende het versteeningsproces de oorspronkelijke vorm van het bewerktuigde wezen volkomen bewaard gebleven; in andere gevallen vindt men slechts het afdruksel van de uitwendige oppervlakte; en ook

{==634==} {>>pagina-aanduiding<<}
is dikwijls de zelfstandigheid ten eenen male verloren gegaan en is er slechts eene holte overgebleven in het gesteente op de plaats waar voorheen het voorwerp gelegen heeft. Maar hoe de toestand ook is waarin het fossiel zich vertoont, met een weinig oefening ontdekt de waarnemer toch weldra elk zelfs het flaauwste spoor van bewerktuiging, van structuur en textuur in eene delfstoffelijke massa. Daar is iets zoo bijzonders in de schikking, iets zoo eigenaardigs in het voorkomen van bewerktuigde deeltjes - het mag de structuur zijn van een been of een schelp, de celachtige of houtachtige textuur van eene plant, de uitwendige versierselen van de oppervlakte eener schelp - dat het oog er terstond door getroffen wordt, en men zelfs bij den eersten blik in staat is een onderscheid te vinden tusschen het bewerktuigde fossiel en de onbewerktuigde delfstof die het omsluit. En waar het bloote oog onvoldoende is zal een gewoon vergrootglas ons in staat stellen om de aanwezigheid van een bewerktuigd overblijfsel in eene minerale massa te ontdekken. In twijfelachtige gevallen, als de loupe te zwak is om de soortelijke kenmerken van het fossiel aan het licht te brengen, zoo als zulks bij voorbeeld bij een stuk steenkool het geval is, kan veelal zelfs de fijnste structuur van het voorwerp duidelijk gezien worden door een dun schijfje daarvan onder het mikroskoop te beschouwen.
In welken toestand een fossiel ook gevonden wordt - hetzij veranderd in zwavelijzer, in eene aardpikachtige massa, in vuursteen of in kalk - men is gewoon het eene versteening te heeten. Hoe worden de bewerktuigde overblijfselen in de aardkorst tot versteening? wat is versteening? De versteening is in het algemeen genomen niets anders dan het indringen van minerale stoffen in de poriën van plantaardige en dierlijke zelfstandigheden. In vele gevalleu is het bewerktuigde ligchaam bijna geheel verdwenen, en de steenachtige of versteenende stof is er zoo volkomen voor in de plaats getreden, dat het versteende voorwerp volkomen gelijk is aan het oorspronkelijke ligchaam zelfs in zijne kleinste deeltjes en fijnste structuren. Men heeft kunstmatige versteeningen gemaakt door beenderen, hout en andere dingen te doordringen met een water dat een mineraal in oplossing bevatte: de beroemde plantenkenner Göppert vooral heeft zich daarmede bezig gehouden. Kalk en kwarts zijn de stoffen die in water opgelost de meest voorkomende oorzaken van versteening in de natuur zijn, hoewel, zoo als wij boven reeds met een enkel woord vermeldden, ook

{==635==} {>>pagina-aanduiding<<}
beenderen en schelpen in zwavelijzer en koolzuurijzer, en planten in aardpikmassaas veranderen, en geheele boomstammen en plantenstengels soms zeer volkomen in fijnkorreligen zandsteen worden omgezet. Het is hier de plaats niet om in eene uitvoerige beschouwing te treden van de verschillende wijzen waarop bewerktuigde overblijfselen in de aardkorst bewaard blijven, maar eene korte aanwijzing van de meest voorkomende omstandigheden waaronder dat bewaard blijven plaats heeft, moge hier toch niet ongevallig zijn. Een schelp van een weekdier, bij voorbeeld, wordt op den bodem der zee overdekt door een massa kalkhoudend slijk; zij bestaat op dat oogenblik, gelijk bekend is, uit koolzuren kalk en een weinig dierlijke stof. Blijft zij zoo begraven dan hebben er weldra scheikundige veranderingen in de schelp plaats: de dierlijke stof wordt ontleed, zij verdwijnt in den toestand van gas, een gevolg van de verrotting, en hare plaats wordt ingenomen door kalk uit het kalkslijk. Was er toevallig eene ijzeroplossing in het slijk, zoo als niet zelden het geval schijnt te zijn, dan zal de zwavelwaterstof die door de verrotting der dierlijke stof ontstaat, zich met het ijzer vereenigen, en de schelp zal omkorst kunnen worden met glinsterende pyriet of kristallen van zwavelijzer. Gesteld nu dat het kalkslijk verhardt tot een kalk- of mergelgesteente, dan zal ook de schelp mede verharden en steenachtig worden, maar zij zal daarbij hare oorspronkelijke gedaante behouden, ja zelfs de fijnste groefjes en kleinste verhevenheden harer oppervlakte blijven vertoonen. En wordt dan naderhand het kalkgesteente opgebroken dan vindt men er de schelp in als eene echte versteening.
Stellen wij eens dat het kalkgesteente waarin versteeningen voorkomen, doordrongen wordt met koolzuurhoudend water. De schelp, grootendeels uit koolzuren kalk bestaande, zal geheel en al opgelost kunnen worden, en er zal dan slechts eene holte overblijven van vorm aan de schelp volkomen gelijk: een afdruksel zal nu de naam zijn van het fossiel. Dan kan er weder iets anders gebeuren: kwartshoudend water kan namelijk door de poriën van het gesteente dringen, de kwarts kan in de holte afgezet worden en zij zoodoende geheel met kwarts worden gevuld. En zoo als die holte met kwarts wordt gevuld, kan het ook gebeuren met gekristalliseerden koolzuren kalk, met zwavelijzer, ja zelfs met een zacht kleiachtig bezinksel dat tot poeder gewreven kan worden. Neemt men dat opvulsel uit de holte waarin het gevormd is, dan noemt men het een kern.

{==636==} {>>pagina-aanduiding<<}

Al zulke veranderingen van de in de aardlagen begravene overblijfselen van bewerktuigde wezens zijn mogelijk, en zijn zelfs zoo dagelijks voorkomende, dat zij bij elken palaeontoloog bekende dingen zijn. Gelijk het met eene schelp gaat, gebeurt het ook met een tand, een schub, een been, een brok koraal, een boomblad, een plantenstengel. De structuur van het organismus blijft steeds min of meer bewaard en vormt den grondslag of de basis voor de versteenende oplossing, eene oplossing van de eene of andere stof die er in dringt en er doordringt en het bewerktuigde vervangt, het eene deeltje na het andere, zonder in het minst de schikking te verstoren van de deeltjes die den kenmerkenden vorm van het wezen bepaalden. Het is die vorm of dat uiterlijke karakter dat den palaeontoloog in staat stelt om de fossile dieren en planten te vergelijken en in de klassificatiën op te nemen met de thans bestaande planten en dieren; het is de innerlijke schikking van cellen en vezels die door het mikroskoop wordt aangetoond, en den palaeontoloog in staat stelt om beenderen te onderscheiden van schelpen, vogelbeenderen van zoogdierbeenderen, vischschubben van schalen van schaaldieren, het weefsel van varens en palmen van dat van tweezaadlobbige planten, enz.
De fossilen die wij in de verschillende aardlagen vinden, moeten op de boven gemelde wijze tot versteeningen geworden zijn, want heden ten dage zien wij dat er in de aardlagen die thans gevormd worden processen plaats grijpen waardoor thans levende dier- en plantsoorten bewaard zullen worden voor de onderzoekingen van onze nakomelingen. De bestudering van feiten die wij dagelijks kunnen waarnemen, kan ons een begrip geven van wat er in vorige tijdperken der aardgeschiedenis in de lagen gebeurd is. Bekend is het dat wij aan Constant Prévost het schrandere denkbeeld te danken hebben van tegenwoordige oorzaken te hulp te roepen ter verklaring van geologische feiten, dat is om uit de kennis van het tegenwoordige besluiten te trekken ten opzigte van het verledene. En wat zien wij tegenwoordig gebeuren? De meeste stroomen en rivieren vervoeren steenbrokken, zand en slijk, en brengen die stoffen naar lager gelegene plaatsen en waar het water tot stilstand komt. Als de voortstuwende kracht van het water afneemt door het geringer worden van de helling des bodems waarover het vloeit, of door andere oorzaken, en het dus niet meer in staat is om

{==637==} {>>pagina-aanduiding<<}
sommige stoffen te vervoeren, dan zinken de zwaarsten naar den bodem, de steenbrokken worden later bij veranderde omstandigheden met zand bedekt, misschien bezinkt er nog later eene laag slijk op, en zoodoende ontstaat er eene reeks van lagen die onderling min of meer in zamenstelling verschillen. Iets dergelijks gebeurt er ook in zee en in meren: de beweging van het water door den invloed van den wind en stroomen knaagt de kusten af, houdt de afgeknaagde deeltjes eenigen tijd zwevende in het water, en zet die af op den bodem als er rust komt in plaats van oproer. Doch genoeg, iedereen weet dat er stoffen in het water bezinken, en dat er door verschillende omstandigheden en door eene opvolging van onderscheidene toestanden bezinksels van verschillenden aard op den bodem der wateren ontstaan en dat die bezinksels laagsgewijs gelegen zijn. Laagsgewijs, in horizontale lagen, liggen de bezinksels.
Het onderzoek van de aardkorst heeft reeds sedert lang duidelijk aangetoond, dat de meeste aardlagen, die haar zamenstellen, op de boven gemelde wijze ontstaan moeten zijn. Alle geologen zijn het eens dat de in lagen liggende gesteenten afgezet zijn door het water, dat zij eens bezinksels zijn geweest afgezet in oorspronkelijk horizontale lagen op den bodem der wateren.
Maar met keijen en zandkorrels en slijkdeeltjes en andere minerale stoffen vervoeren de wateren ook bewerktuigde ligchamen, en laten die bezinken te gelijk met de delfstoffelijke ligchamen. Die bewerktuigde ligchamen zijn dieren of planten, hetzij die in het water leefden, hetzij zulke die er in geraakt zijn door overstroomingen, windvlagen en andere oorzaken, maar die oorspronkelijk op het drooge leefden. De doode dieren verrotten na eenigen tijd in het water gedreven te hebben, dat is de zachte deelen worden ontleed, en de vaste deelen, de beenderen, tanden enz., gewoonlijk zwaarder dan het water, zinken naar den bodem. Nieuwe lagen zand of slijk overdekken hen, en werken mede om die ligchamen in stand te doen blijven. Doch niet lang zouden beenderen enz., zoo in het zand bedolven, in stand blijven als het zand los zand of het slijk een week slib bleef: zij zouden ook weldra der verrotting ten prooi worden. Maar wat gebeurt er: niet zelden worden de in lagen liggende bezinksels vast en hard. Om dat vast worden te verklaren onderscheiden de geologen de bezinksels naar dat zij op scheikundige of op mechanische wijze vast geworden zijn. De eersten

{==638==} {>>pagina-aanduiding<<}
zijn ontstaan uit een water dat sommige stoffen in oplossing bevatte. Als de eene of andere oorzaak het preeipiteren van de vaste deelen dier oplossing bewerkt, dan wordt veelal het bezinksel in eens vast. Zoo scheidt de koolzure kalk, die in oplossing gehouden werd door een overvloed van koolzuur of door een hoogen warmtegraad, zich af als die oorzaken ophouden en vormt min of meer vaste gesteenten op den bodem der wateren, zoo als de travertino in Italie. Mechanisch vast geworden noemt men integendeel een bezinksel welks deeltjes eenvoudig ten gevolge van hunne eigene zwaarte op elkander liggen. In dit geval wordt het niet vast dan tenzij het water eene stof aanvoert die de deeltjes aan een lijmen kan, van welken aard die ook zijn moge.
Volkomen de zelfde of dergelijke verschijnselen en toestanden moeten er geweest zijn gedurende alle vorige tijdperken der aardgeschiedenis. Eene langzame werking van het water is ongetwijfeld de oorzaak van het begraven zijn der meeste fossilen. Men heeft wel eens beweerd dat er herhaalde malen groote omkeeringen en plotselinge veranderingen, katastrophen en kataklysmen op aarde gebeurd moeten zijn - maar de analogie en de bewijzen opgezameld door geologische waarnemingen leeren op overtuigende wijze dat het fossiliseren der bewerktuigde overblijfselen op langzame wijze moet gebeurd zijn. Zoo, bij voorbeeld, vindt men de beenderen van groote dieren verspreid en van elkander verwijderd gelegen, en dit is niet anders te verklaren dan door aan te nemen, dat het dier na zijnen dood verscheidene maanden in een stilstaand of geregeld vloeijend water moet vertoefd hebben, waarin het verrot en uiteen geraakt is. Immers, een plotselinge kataklysme waardoor bewerktuigde en onbewerktuigde stoffen gezamenlijk vervoerd en medegesleept werden, zou het dier in zijn geheel gelaten en het onmiddellijk met stoffen bedekt en begraven hebben, zoodat wij nu zijn geraamte in zijn geheel zouden vinden. Doch er zijn zelfs bewijzen gevonden dat in sommige gevallen het fossiliseren al zeer langzaam heeft moeten gaan. Men vindt somtijds, hetzij op losse beenderen of in het binnenste van tweekleppige schelpen, of op zeeëgels die hunne stekels verloren hebben, kokerwormen, oesters of andere zittende weekdieren. Die dieren kunnen er zich niet op nedergezet hebben dan nadat de beenderen of schelpen van hunne zachte deelen ontdaan waren, of nadat de verrotting de stekels van de zeeëgel had doen vallen. Vooral oesters

{==639==} {>>pagina-aanduiding<<}
schijnen lang op zulke overblijfselen geleefd te hebben: men vindt er soms geheele familiën op, ouden en jongen, eene reeks van geslachten die niet anders geleefd kunnen hebben dan in eene reeks van rustige jaren. En nog andere dingen bevestigen deze meening. Als men op eene enkele plaats duizenden en duizenden volwassene weekdieren van de zelfde soort vereenigd ziet; als men hooge bergen ziet, welker lagen geheel en al bestaan uit koralen die volkomen gelijken op de koraalriffen en eilanden die thans in de Zuidzee ontstaan, en als men nadenkt over den tijd dien er noodig geweest moet zijn voor den groei en de ontwikkeling van die ontzagchelijk groote massaas, dan moet men al moedwillig het oog sluiten voor de waarheid, om niet aan te nemen dat in verre de meeste gevallen de ophoopingen van fossilen ontstaan zijn in stille wateren en door langzaam werkende oorzaken, gelijk aan die welke wij tegenwoordig op aarde werkzaam zien.
Doch hoe waar dit alles in het algemeen ook moge zijn, toch moet men toestemmen dat er in enkele gevallen bewijzen van plotselinge gebeurtenissen gevonden worden, plotselinge omkeeringen waardoor de dieren begraven geworden zijn zeer korten tijd na den dood. Men vindt het bewijs daarvan in sommige zeer teedere en breekbare overblijfselen die zekerlijk niet lang aan de werking van het water overgeleverd zijn geweest. Zoo bevat de lithographische steen van Beijeren en andere landen soms zeer teedere landinsekten, ja zelfs vleugels van vlinders. Die dieren moeten bedekt geworden zijn door eene laag kalkslijk bijna op het zelfde oogenblik waarop zij in het water geraakten. En zekere aardlagen die eene menigte nog met hunne schubben bedekte visschen bevatten, zijn waarschijnlijk ook op eene schielijke wijze gevormd. Misschien zijn die visschen gestorven, hetzij door dat het water in eens met eene groote hoeveelheid minerale stoffen werd bezwangerd, hetzij door eene verhooging van den warmtegraad, en zijn zij onmiddellijk overdekt geworden door het precipiteren of bezinken van die stoffen.
Sommige geleerden hebben een bewijs voor zulk een plotseling sterven van dieren en voor de snelle fossilisatie hunner ligchamen willen vinden in lagen als, bij voorbeeld, de koperlei van Mansfeldt. De visschen die men in dien kupferschieferlaag van den zechstein vindt, liggen veelal ineengekrompen in het gesteente, terwijl de ligchamen der meeste hedendaagsche visschen uitgestrekt zijn na den dood. Men heeft in die ineenkrimping het bewijs van een

{==640==} {>>pagina-aanduiding<<}
hevig lijden willen zien, dat den plotselingen dood dier visschen had vergezeld. Men vergete echter niet dat die visschen uit den mansfelder koperlei tot eene geheel andere orde, tot die der ganoiden of glansschubbigen, behoorden als onze hedendaagsche visschen, die bijna allen kamschubbigen, ctenoiden, of rondschubbigen, cycloiden, zijn.
Ook een zeer beroemd fossiel uit den Monte Bolca bij Verona heeft men langen tijd aangezien als een bewijs voor den plotselingen dood der visschen op het oogenblik waarop het bezinksel gevormd werd dat hunne overblijfselen bevat. Het is een kalkmergelplaat waarin een groote visch gelegen is die een anderen kleineren visch half doorgeslikt in den bek heeft. Men verklaarde dit door den plotselingen dood van beide dieren: thans echter meent men dat de kleine visch zich niet in den grooteren bevindt, maar dat beider geraamten platgedrukt en op elkander gelegen zijn in de kalkmassa.
Maar hoe dit ook zij, uit al het voorgaande blijkt het toch dat alle overblijfselen van dieren die in de aardlagen voorkomen bewaard gebleven zijn in bezinksels door het water gevormd. Die in lagen liggende bezinksels zijn hard en vast geworden, en met de lagen zijn ook de fossilen tot versteeningen geworden en voor ons onderzoek bewaard gebleven.
Medals of creation, de gedenkpenningen der schepping, noemt Mantell de versteeningen der aardkorst, en zeer te regt, want zij zijn volkomen het zelfde en misschien nog meer voor den geoloog wat de metalen gedenkpenningen en munten der oudheid zijn voor den geschiedvorscher: zij geven hem vastc grondslagen voor een echt wetenschappelijk onderzoek, zij regelen zijne studiën naar tijdperken en tijdvakken, zij zijn de getrouwe afbeeldsels van de vormen die er bestonden ten tijde van hun ontstaan. Gelijk gedenkpenningen en munten ons verhalen van lang verledene tijden der menschelijke geschiedenis, zoo verhalen de versteeningen ons van de tijdperken der aardgeschiedenis die voorbij gegaan zijn, millioenen jaren geleden, lang voor dat de mensch op aarde bestond.
Die fossile gedenkpenningen der schepping nu - wij hebben het reeds besproken - worden gevonden in eene reeks van lagen die in eene bepaalde orde op elkander gelegen zijn. Wij willen nu zien hoe de soorten van dieren en planten, die door de fossilen vertegenwoordigd worden, in die verschillende aardlagen en groepen van lagen verspreid zijn.
Zoodra men eenigzins met de fossilen, al is het slechts oppervlakkig

{==641==} {>>pagina-aanduiding<<}
bekend geworden is, valt het terstond in het oog dat zij grootendeels verschillend zijn van de hedendaagsche levende wezens. Dit feit, welks algemeene waarheid het eerst door den grooten Cuvier in zijn Discours sur les révolutions du globe is aangetoond, is de grondslag der palaeontologie geworden.
Door eene vergelijking van de verschillende lagen onderling blijkt het ons tevens, dat er een niet minder groot verschil bestaat tusschen de onderscheidene fossilen die zij bevatten. De fossilen van elke laag verschillen soortelijk van die der andere lagen. Gelijk een reiziger die de gematigde streken van Europa verlaat en naar de brandende woestijnen van Azie trekt, na die woestijnen de heerlijke streken van Indie bezoekt en eindelijk uit Indie reist naar het vasteland van Amerika, gelijk die reiziger in al die landen verschillende dieren ontmoeten zal, zoo ontmoeten ook de geoloog en de palaeontoloog, die van de bestudering der eene laag overgaan tot het onderzoek eener oudere of nieuwere vorming, ook eveneens overblijfselen van dieren van verschillenden aard. Die reiziger zal achtereenvolgend verschillende groepen van dieren en planten te zien krijgen, groepen die bepaald worden door het klimaat, door den vorm of de hoogte van het land, door zeeën en bergen enz., groepen die zamenstellen wat men gewoon is geographische faunaas en floraas te noemen. Zoo ook de palaeontoloog, mits met dit verschil dat hij groepen van wezens vinden zal niet gescheiden door het klimaat, de gedaante van het land enz., maar gescheiden door den tijd waarin zij geleefd hebben. Geologische faunaas en floraas heeft men die groepen van fossilen geheeten, en het boven gemelde feit, namelijk dat de fossilen verschillen van de eene laag tot de andere, kan gevolgelijk uitgedrukt worden door te zeggen, dat elke vorming hare bijzondere fauna of flora bezit, of wel, dat onderling verschillende faunaas en floraas achtereenvolgens elkander op de oppervlakte der aarde hebben vervangen.
De wetenschap nu die zich met de studie dier verschillende fossilen bezig houdt, noemt men, gelijk bekend is, de palaeontologie, van παλαιός, oud, ὄντα, wezens, en λόγος, een gesprek. Haar hoofddoel is de wezens te doen kennen die de aarde bewoond hebben in de verschillende tijdperken der aardgeschiedenis die het onze zijn voorafgegaan, en het aantoonen van de betrekkingen die er bestaan tusschen de fossile dieren en planten en de thans levenden. Zij tracht verder de wijzigingen en ver-
{==642==} {>>pagina-aanduiding<<}
anderingen aan te wijzen die het levensorganismus in den loop der tijden ondergaan heeft, en de algemeene wetten op te sporen die deze wijzigingen hebben bepaald. Zij moet, door het vergelijken van de hedendaagsche levensvormen met de voorwereldlijke, door het tegen elkander over stellen van de embryogenie en de physiologie der levende wezens met de orde van opvolging en de waarschijnlijke toestand der uitgestorvene wezens, gegevens verzamelen om zooveel mogelijk te naderen tot de oplossing van het groote vraagstuk, het ontstaan en de veranderingen der soorten in den loop des tijds.
De pogingen van den palaeontoloog om eene verklaring te geven van den aard en het voorkomen der fossilen, hebben aanleiding gegeven tot het vergelijken en naauwkeuriger bestuderen van de vormen en structuren der levende dieren en planten, en daardoor heeft de wetenschap die men de vergelijkende anatomie noemt een hoogere vlugt genomen, vooral ten opzigte van het dierenrijk; en bovenal heeft men daardoor een betere kennis verkregen van de harde deelen van het dierlijk organismus, zoo als koralen, schelpen, stekels, schalen, schilden, schubben, beenderen en tanden.
De zoologie heeft ook niet minder haar voordeel gedaan met de bepaling der natuur en verwantschappen van uitgestorvene dieren. Ons inzigt in de natuurlijke rangschikking en verdeeling der dierklassen is veel helderder geworden sedert de palaeontologie onzen gezigtskring heeft verruimd. Zoo, bij voorbeeld, hebben wij een betere kennis gekregen van zekere organen, vooral van het geraamte en de tanden der gewervelde dieren.
Maar geen enkele tak van wetenschap heeft zooveel aan de palaeontologie te danken als de geologie, de wetenschap namelijk die zich bezig houdt met het onderzoek van de structuur en de wijze van vorming der aardkorst, of van de betrekkelijke ligging, den tijd, de orde en de wijze van ontstaan der in lagen liggende en niet in lagen liggende gesteenten die de aardkorst zamenstellen. De tegenwoordige geologie heeft thans hare oude mineralogische en lithologische denkbeelden geheel verworpen, en steunt bijna geheel en al op haren jeugdigen en krachtigen telg, de wetenschap der bewerktuigde overblijfselen.
Door deze wetenschap wordt bewezen, dat de wet der geographische verspreiding der dieren in werking geweest is gedurende lange tijdperken, lang voor den tijd waarvan de menschelijke geschiedenis spreekt of waarin er eenig spoor van den mensch

{==643==} {>>pagina-aanduiding<<}
gevonden is, en echter is die wet, in verhouding tot den geheelen tijd waarin het leven op onze planeet bestaan heeft, een betrekkelijk zeer nieuwe uitkomst van de geologische krachten die den tegenwoordigen vorm van landen en zeeën hebben bepaald. En tevens werpt de palaeontologie licht op een zeer belangrijken tak der geographische wetenschap, namelijk op de kennis van de voormalige vormen der aardoppervlakte: zij leert dat er andere vormen van land en zee geweest zijn dan die wij thans kennen.
De palaeontologie heeft bewezen dat de aardbol zijne baan rondom de zon geloopen heeft gedurende een tijdsverloop zoo groot dat het verstand des menschen, om dien duur te bevatten, zich niet minder moet inspannen dan om de ruimte te meten die de zon scheidt van de verst afgelegen nevelvlekken.
De palaeontologie heeft aangetoond dat de aarde altijd sedert den onbegrijpelijk lang verleden tijd waarin de laurentiaansche gesteenten werden gevormd, beschenen en verlevendigd is door het licht en de warmte der zon; dat zij altijd sedert dien tijd bevrucht is geworden door verfrisschende regenbuijen en bespoeld is door getijgolven; dat de oceaan zich zoolang hij bestaat niet slechts geregeld bewogen heeft even gelijk thans onder den invloed van zon en maan, maar dat hij ook steeds bewogen geworden is door winden en stormen; dat de lucht die onze aarde omringt altijd bewolkt was en vervuld met waterdampen, die verdigt werden en nedervielen en weder opstegen in een eindeloozen kringloop. Met die voorwaarden voor het leven leert de palaeontologie dat er leven bestaan heeft gedurende de zelfde tallooze duizendtallen van jaren, en dat van den beginne af nevens het leven de dood heeft bestaan. Het eerste bewijs van een levend wezen, het zij een koraal, een schaal of een schelp in het ondste fossilenvoerende gesteente, is tevens een bewijs dat het stierf. Nooit is het leven eene uitsluitende eigenschap geweest van zekeren levensvorm gedurende een ondenkbaar langen tijd voortbestaande, maar altijd is het overgegeven door de eene generatie aan de volgende, en de tallooze duizenden die de soort zamenstellen, hebben achtereenvolgens het leven genoten. Verder leert de palaeontologie dat ook de soort sterft, dat, gelijk de dood opgewogen wordt door de voortteling, zoo ook de uitsterving opgewogen is geworden door de voortbrengende magt die eene opvolging van soorten heeft doen ontstaan; en niet minder duidelijk leert zij dat er, wat de verschillende levensvormen betreft die op aarde bestaan

{==644==} {>>pagina-aanduiding<<}
hebben, steeds eene vooruitgaande ontwikkeling geweest is. Zoo blijkt het ons dus dat de scheppende kracht op aarde gewerkt heeft gedurende alle tijdperken van de geologie die er gevolgd zijn op de eerste uiting dier kracht, en dat de werking dier scheppende kracht in betrekking tot geene enkele dierklasse bepaald geweest is tot een enkel geologisch tijdvak; dat is: dat de verschillende dierklassen vertegenwoordigd geworden zijn zoowel in het palaeozoïsche als in de mesozoïsche en kainozoïsche tijdperken der aardgeschiedenis.
Na de boven staande vlugtige beschouwing van de fossilen in het algemeen, en na de wetenschap der uitgestorvene wezens kortelijk behandeld te hebben, willen wij nog een kort overzigt nemen van het voorkomen der diergroepen in de aardkorst in verband met de voornaamste schrijvers over fossilen, om in eenige volgende palaeontologische bijdragen meer in bijzonderheden de dieren en planten der aardkorst te beschouwen.
Protozoën, dat is sponsen, foraminiferen, diatomaceeën, infusoriën enz. beslaan eene belangrijke plaats onder de bewerktuigde overblijfselen in de gesteenten. Dikke kalkgesteenten, zoo als krijt, grof kalk, mergelkalk, bestaan grootendeels uit overblijfselen, schalen en pantsers van protozoa. Ehrenberg vooral heeft groote verdiensten ten opzigte van dit gedeelte der palaeontologie.
Polypen bestonden er reeds in de oudste tijden van het dierlijke leven op aarde; men vindt reeds polypen in de oudste silusische lagen. De organisatie dier oude polypen verschilt in geen enkel wezenlijk verschilpunt van de hedendaagsche: de familiën, zelfs sommige geslachten zijn analoog met de hedendaagsche, maar de soorten niet. Zij behouden dat karakter in alle volgende vormingen, ofschoon sommige geslachten uitsterven en andere geslachten de ledige plaatsen innemen. Wat van de polypen der voorwereld bekend is, hebben wij hoofdzakelijk te danken aan Milne Edwards en J. Haime, in de Archives du Musée, aan Goldfuss in zijne Petrefacta Germaniae, aan de beide Römers en eenige anderen.
Ook straaldieren komen in alle vormingen, van de palaeozoïsche tot de tegenwoordige, voor. De belangrijkste straaldiervormen van onze dagen ontbreken wel is waar in de oudste tijden der bewerktuigde schepping, maar er leefden daarentegen toenmaals vormen die later uitgestorven zijn. Daartoe behooren

{==645==} {>>pagina-aanduiding<<}
de cystideeën die Leopold von Buch ons heeft leeren kennen, en de meeste gesteelde crinoïdeeën, die het eerst door Miller beschreven zijn. Bekend is het, dat er in onzen tijd nog slechts eene enkele soort dier crinoïdeeën of haarsterren leeft, de Pentacrinus caput medusae. Thans leven er nevens dit dier slechts ongesteelde radiaten die niet in de oudste vormingen voorkomen, eerst in het steenkooltijdvak te voorschijn komen en niet eerder dan in het juratijdvak in grooten getale leven. Onder deze dieren zijn de echinoïdeeën, die vooral door Agassiz beschreven zijn, de oudste, en de asteroïdeeën waarover J. Müller een uitvoerig, meest over levende soorten handelend werk geschreven heeft, de jongste.
Het ontzagchelijk groote heirleger der weekdieren is in eene groote menigte van soorten overal en door alle vormingen verspreid, en vertoont eenige bijzonderheden die ons leeren: vooreerst dat de armpootigen en de koppootigen in vorige tijden der aarde veel talrijker waren dan in onzen tijd; en ten tweede dat de schelpdieren, zoowel tweekleppige als eenkleppige, vrij gelijkmatig in alle vormingen voorkomen, maar voorheen in andere geslachten en soorten zich vertoonden als tegenwoordig. De bloeitijd der brachiopoden is het palaeozoïsche tijdperk voor en terstond na het steenkooltijdvak: tot in onzen tijd leeft het geslacht Terebratula als de bijna eenige vertegenwoordiger van deze eens zoo rijke orde. Von Buch, de Koninck, d'Orbigny en Goldfuss zijn de mannen die ons de armpootigen het best beschreven hebben. De koppootigen leefden vooral in het mesozoïsche tijdperk. Het is waar, zij ontbreken niet in de oudste lagen, waarin zij zich als orthokeratiten, goniatiten en clymeniën vertoonen, maar den grootsten rijkdom van vormen verkrijgen zij eerst in het jura- en het krijttijdvak als ammoniten en belemniten. Beide familiën leven in onzen tijd niet meer; de laatste, die der belemniten, is tot de jura en het krijt beperkt; de eerste, die der ammoniten, vertoonde zich in de keratiten reeds in het triastijdvak, terwijl hare oudste voorgangers, de goniatiten, het steenkooltijdvak niet overleefden. In het kainozoïsche tijdperk ontbreken zij: in de tertiaire en quaternaire vormingen vinden wij slechts Nautilus, Loligo en Octopus. Over die belangrijke uitgestorvene familiën handelen vele voorname werken der geognostische palaeontologie, vooral die van Von Buch, d'Orbigny,

{==646==} {>>pagina-aanduiding<<}
Quenstedt en Oppel over ammoniten, goniatiten en keratiten; over belemniten vooral d'Orbigny en Owen. Ook de vroegere werken van Voltz, Quenstedt, Blainville en anderen moeten hier vermeld worden. Voor de schelpdieren zijn Zieten's Versteinerungen Würtembergs en Goldfuss Petrefacta van belang, maar vooral ook Sowerby's Mineral Conchology, en de werken van Deshayes.
Onder de gelede dieren der gesteenten spelen slechts de schaaldieren eene belangrijke rol. Zij worden reeds in de oudste vormingen door de zonderlinge familie der trilobiten vertegenwoordigd. De trilobiten zijn voor de vormingen die onder de steenkolen liggen de beste geognostische kenteekenen: zij vergezellen onafgebroken de oudste brachiopoden en kephalopoden. De trilobiten zijn uit een geognostisch oogpunt met zorg bestudeerd door Murchison, Marie Rouault, Barrande en Beyrich, en uit een zoologisch voornamelijk door Dalman, Quenstedt, Audouin, Desmarest, Barrande, Goldfuss, en Burmeister. Boven de steenkolen ontbreken de trilobiten, maar in plaats daarvan verschijnen er andere schaaldieren in vormen als de hedendaagsche, maar in geheel andere geslachten en soorten. Hoe jonger de aardlagen des te talrijker in soorten worden de schaaldieren, totdat zij eindelijk de groote menigte verschillende vormen van den tegenwoordigen tijd vertoonen. Desmarest, de graaf von Munster, Hermann von Meyer en Oppel hebben die schaaldieren beschreven.
Nevens de schaaldieren beslaan de spinnen en insekten der voorwereld slechts eene zeer ondergeschikte plaats. De eersten komen zeer zelden voor: het eerst in het steenkooltijdvak. In de steenkolen vindt men ook de oudste insekten, kakkerlakken, Blatta; talrijker vertoonen zij zich in het juratijdvak, vooral Libellulae; en het talrijkst in de tertiaire vormingen, in bruinkolen en zoetwatermergel. De barnsteen bewaart eene menigte insekten, vooral boschbewoners, zoo als mieren en termiten: zij leefden te gelijk of kort na de insekten der bruinkoolvorming. Over fossile insekten hebben Germar, Marcel de Serres, Charpentier, Heer, Berendt en Göppert, en Brodie geschreven.
De fossile gewervelde dieren zijn van het hoogste belang voor de kennis van het leven der natuur in vroegere tijdvakken der aardgeschiedenis, maar tevens is hunne studie ook de moeijelijkste; want zij is slechts mogelijk als zij gesteund wordt door

{==647==} {>>pagina-aanduiding<<}
groote zoologische kundigheden. Daarom zijn het ook slechts ware zoologen die zich met de fossile vertebraten hebben bezig gehouden, maar daarom staat ook onze kennis dier schepselen thans op zulk eene groote hoogte. Cuvier begon zijn onderzoek met de zoogdieren, maar bragt het niet verder dan tot de visschen, die bijna volkomen onbekend bleven totdat zij door Agassiz op voortreffelijke wijze werden behandeld. Door hem is deze tak der palaeontologie tot eene zeer groote wetenschappelijke ontwikkeling geworden, ofschoon het niet ontkend kan worden, dat zijne stelselmatige rangschikking gebreken heeft, die hare verontschuldiging vinden in de weinige bouwstoffen waarover hij te beschikken had. Had Agassiz, toen hij zijne Recherches sur les poissons fossiles begon, kennis gehad aan de sedert uitgegevene werken van J. Muller en van onzen grooten ichthyoloog Bleeker over onze hedendaagsche visschen, gewis, zijn arbeid zou anders ingerigt zijn geworden! Intusschen, de hoofdzaak heeft daardoor toch geen schade geleden: zijn werk is nog altijd van het hoogste belang voor de palaeozoologie. Agassiz heeft het eerst bewezen dat er onder de steenkolen geen andere gewervelde dieren voorkomen dan visschen, en dat deze visschen, gelijk alle latere tot die van het krijt-tijdvak, andere schubben bezaten dan de meeste visschen van onzen tijd, die grootendeels ronde schubben hebben. Eerst in het krijt verschijnen de cycloïden; alle oudere visschen zijn glansschubbigen of ganoïden, waarvan tegenwoordig nog slechts een paar geslachten leven, of het zijn plaatschubbigen, placoïden, visschen die slechts hier en daar schubben bezitten. Slechts eene enkele vischfamilie, die der cestracionten, vindt men in alle vormingen, van de oudste devonische tot die van den tegenwoordigen tijd; twee anderen, die der haaijen en sauroiden, beginnen in den steenkooltijd en
bestaan tot heden; anderen, zoo als die der cephalaspiden, coelacanthen en hybodonten stierven reeds voor of in den krijttijd uit.
Eene groote plaats nemen de reptilen in de palaeozoologie in, deels ten gevolge van hun voorkomen in verschillende vormingen, deels en nog meer ten gevolge van het groote verschil in bewerktuiging dat zij vertoonen. Reeds Cuvier heeft die groote afwisseling en veelheid der vormen van de voorwereldlijke kruipende dieren opgemerkt, en vond het dus onmogelijk om alle oudere vormen in de tegenwoordige familiën op te nemen; vooral waren het de ichthyosauren en plesiosauren waarvoor hij, steu-
{==648==} {>>pagina-aanduiding<<}
nende op de onderzoekingen van König, de la Beche en Conybeare, geen geschikte plaats wist te vinden. Sedert hebben Hawkins en vooral Owen die dieren nader bestudeerd, en de graaf von Munster en later Hermann von Meyer hebben den langhalzigen Plesiosaurus uit den lias gevoegd bij den eveneens langhalzigen Nothosaurus uit den muschelkalk. Hoe zonderling van vorm die merkwaardige enaliosauren ook zijn mogen, nog zonderlinger zijn de reptilen die den naam van vleugelvinger, Pterodactylus dragen, en de doolhoftandigen of labyrinthodonten die Jäger het eerst als Salamandroïdes en Mastodonsaurus beschreef, en die thans, nadat Owen, von Meyer, Plieninger, Goldfuss en Burmeister hen verder bestudeerd hebben, tot de best bestemde voorwereldlijke reptilen behooren. Vooral in de trias- en juravormingen verspreid, vertoonden de reptilen zich reeds als Archegosauren in den steenkooltijd, en zijn dus de oudsten aller luchtinademende dieren. Veel minder van belang dan de uitgestorvene familiën der labyrinthodonten, enaliosauren en pterosauren zijn de reptilen die tot de hedendaagsche familiën dier klasse gebragt kunnen worden. De oudsten daarvan zijn de echte sauren, die in den dyas en
vervolgens in de jura en het krijt voorkomen. In den lias of onderjura verschijnen de eerste krokodilachtigen, later in de middenjura de schildpadden. De eersten zijn vooral door Cuvier, Buckland, Mantell, Goldfuss en H. von Meyer beschreven; de krokodillen door Geoffroy, Bronn en Kanp; de schildpadden door Owen en den graaf von Munster. Een groot opzien baarde vooral de bekende salamander van Oeningen, die door Scheuchzer Homo diluvii testis werd geheeten, en door Petrus Camper, Cuvier, Tschudi, von Meyer en anderen beter bestudeerd en beschreven is.
Van de voorwereldlijke vogelen valt hier weinig anders te zeggen als dat zij eene zeer ondergeschikte rol spelen. In den rooden zandsteen vindt men wel voetsporen van vogels; de Archaeopteryx macrura uit den lithographischen steen van Solenhofen heeft wel voor eenigen tijd een groot opzien onder de palaeontologen gebaard, maar eerst in den tertiairen tijd worden de overblijfselen van vogels talrijker. Belangrijk vooral zijn de door Owen beschreven reuzenvogels, de Dinornis en Palapteryx.
De voorwereldlijke zoogdieren zijn ons, sedert Cuvier heeft geleefd, het best bekend. Wij weten thans vrij zeker, dat er in de jongste tijden van het tertiaire tijdvak en gedurende het dilu-
{==649==} {>>pagina-aanduiding<<}
vium zoogdiersoorten geleefd hebben die analoog waren aan thans levende soorten; slechts waren zij meestal verder noordwaarts verspreid en enkelen waren grooter van ligchaam. Doch daarnevens leefden ook sommige thans uitgestorvene soorten en zelfs geslachten, zoo als het geslacht Mastodon, Trogontherium, Glyptodon en anderen, ja zelfs de familie der gravigraden of reuzenluiaards met de geslachten Megatherium, Mylodon, Megalonyx en anderen. Sommige voorwereldlijke zoogdiersoorten schijnen volkomen identisch met de thans levende te zijn geweest, maar zoodra men de midden- en onder-tertiaire vormingen bereikt, worden de geslachtskenmerken geheel anders, en zelfs kan men bij vele de familie-verwantschap niet aantoonen. In dien tijd leefden er anaplotheriën, anthracotheriën, hippotheriën, het Dinotherium, de Machairodus, Hyaenodon, Amphicyon, en vooral het zonderlinge zeezoogdier dat Zeuglodon geheeten is. Op de grondslagen door Cuvier in zijne Ossements fossiles gelegd, hebben vele latere geleerden voortgebouwd; Kaup, Blainville, d'Alton, von Meyer, Brandt, Lund, Owen en vele anderen hebben belangrijke werken over fossile zoogdieren geleverd; vooral de laatstgenoemde geleerde, Owen, is de man aan wien de wetenschap in dit opzigt thans de grootste verpligtingen heeft. Door Owen zijn de merkwaardige onderkaken van Stonesfield, die tot het juratijdvak behooren en misschien van kleine buideldieren of van eene soort
van zeehonden afkomstig zijn, beschreven: hun voorkomen in een zoo vroeg tijdvak, ver onder het krijt, werpt de oude stelregel omver, dat er voor den tertiairen tijd geen zoogdieren bestaan hebben. Trouwens het is eene belangrijke uitkomst der hedendaagsche palaeontologie, dat zij hoe langer hoe duidelijker leert, dat wij soms veel te haastig geweest zijn in het voor vast aannemen van sommige stellingen: wij meenden dat er geen zoogdieren geleefd hadden voor het tertiaire tijdvak; thans kennen wij zoogdieren uit de leijen van Stonesfield; wij meenden dat er geen leven geweest was voor de cambrische vormingen, thans weten wij dat de Eozoon canadense reeds leefde toen de gesteenten gevormd werden die gemetamorphoseerde gesteenten genoemd zijn, en altijd voor azoïsch, dat is dierloos, gehouden werden: thans noemen wij die vormingen eozoïsch.
En wat eindelijk den mensch betreft: in het diluvium vinden wij de eerste bewijzen van zijn bestaan: het schijnt dat hij in het laatst van het tertiaire tijdvak op aarde verschenen is.

{==650==} {>>pagina-aanduiding<<}
Boucher de Perthes, Lartet, Falconer, Lyell zijn de mannen die zich vooral met dien fossilen mensch hebben bezig gehouden.
Bij den ontzaggelijken omvang dien de palaeontologie door al die nasporingen en waarnemingen verkregen heeft, bestond er behoefte aan een werk dat die wetenschap in haar geheel behandelde. Het voortreffelijke werk van Bronn, de Lethaea geognostica, vervulde die behoefte, en later hebben ook d'Orbigny, Geinitz, Pictet, Giebel en Owen uitnemende handboeken voor de studie der palaeontologie uitgegeven.

Thans meen ik dit vlugtige overzigt der ‘fossilen in de aardlagen’ te mogen eindigen. Ik wensch, dat het den lezer niet voldaan zal hebben; ik hoop dat hij, door de lezing mijner twee eerste palaeontologische bijdragen, het verlangen zal koesteren om meer in bijzonderheden de wezens te beschouwen die geleefd hebben in tijden waarvan overlevering noch geschiedenis spreken. Men beschouwe dit opstel en het vorige als eene noodzakelijke inleiding tot hetgeen ik voornemens ben in eenige volgende te bespreken.

Haarlem, Juli 1865.






Aan de lezers der eerste palaeontologische bijdrage.

Naar aanleiding der eerste palaeontologische bijdrage van Dr. Winkler, ontfing de Redactie onderstaand schrijven, met verzoek om daaraan in een der volgende afleveringen een plaats te geven. Ofschoon zij in het vervolg onmogelijk soortgelijke discussies naar aanleiding der in haar tijdschrift geplaatste stukken kan opnemen, heeft zij echter ditmaal de plaatsing der haar toegezonden opmerkingen niet willen weigeren, om den schijn te ontgaan van partijdigheid voor de voorstellingen harer medewerkers, zelfs ten koste der waarheid. Zij heeft zich echter verpligt gevoeld Dr. W. in de gelegenheid te stellen zich te verdedigen. Die verdediging, ons weldra toegezonden in den vorm van een brief, vindt nu hier terstond onder de

{==651==} {>>pagina-aanduiding<<}
opmerkingen van Dr. Schroeder van der Kolk hare plaats. Wij geven thans aan laatstgenoemden allereerst het woord:

‘In de zeer belangrijke verhandeling van Dr. T.C. Winkler, onder den titel: ‘Palaeontologische Bijdragen’ in het Junijnommer der Vad. Letteroefeningen voorkomende, vindt men pag. 338 een paar onjuiste voorstellingen. De schrijver zegt, ‘dat het langzamer toenemen der temperatuur bij grootere diepte, niet pleit voor de voorstelling van een centraalvuur.’ Dit verschijnsel strijdt intusschen volstrekt niet met de voorstelling van eene vroeger gloeijende massa, die thans aan het afkoelen is, maar is er integendeel een noodwendig gevolg van. Is, gedurende de afkoeling, zulk een bol in het midden van eene hooge temperatuur en aan de oppervlakte van eene lagere, zoo zal de temperatuur van het middenpunt uit, eerst zeer langzaam afnemen en sneller daarentegen in de nabijheid der oppervlakte, en dus zal juist het te Grenelle waargenomene verschijnsel plaats grijpen. Dit is trouwens door Fourier in zijne wiskundige ontwikkeling der warmte geleiding, voldoende aangetoond geworden. De vergelijking met de kagchel is verkeerd; daarbij heeft men te doen met stralende warmte, en voor deze geldt het sneller toenemen der temperatuur op kleineren afstand van de warmtebron, maar de warmtegeleiding volgt geheel andere wetten.
Eenige regels verder leest men, dat, als de diameter der aarde kleiner wordt, daarmede de omloop om de zon veranderen zoude. ‘Nemen wij, zegt de schrijver, den vurigen gesmolten kern der aarde langzamerhand als lavastroomen er uit, gieten wij al die lava er uit over de oppervlakte en laten wij de inwendige holte ledig, dan wordt de diameter der aarde grooter en zij loopt in korteren tijd om de zon, of zij gaat verder van de zon af.’ Het is moeijelijk in te zien hoe deze verandering van den diameter, den omloopstijd om de zon veranderen kan, zoo als de schrijver dan ook zelf niet weet of het vergrooten van den diameter eene verkleining of eene vergrooting van de loopbaan geven zou. Alleen op de omwenteling der aarde om hare as zou het vergrooten van den diameter van invloed zijn kunnen, en wel zal eene vergrooting van den diameter eene afname, en eene verkleining van den diameter eene toename der omwentelings-snelheid veroorzaken. Maar op de beweging om de zon kan zulk eene verandering hoegenaamd geen invloed hebben.

Zutphen.
Dr. H.W. Schroeder van der Kolk.

Op de mededeeling aan Dr. Winkler van bovenstaand schrijven van Dr. Schroeder van der Kolk ontving de redactie den volgenden brief:

Mijnheer de Redacteur!

Ik dank u voor de lezing van Dr. Schroeder van der Kolk's ongevraagde aanmerkingen op mijne 1ste palaeontologische bijdrage, in het nummer van Juni 11. opgenomen. Mag ik mijne gezegden, die door genoemden geleerde zoo vriendelijk met den titel van ‘onjuiste voorstellingen’ vereerd worden, trachten te verdedigen? Zijne laatste aanmerking betreft mijne vooronderstelling van een aardbol die hol

{==652==} {>>pagina-aanduiding<<}
gemaakt wordt, en waarvan de inhoud over de oppervlakte wordt verspreid. Daarop zegt Dr. S. v.d. K.: ‘Het is moeijelijk in te zien hoe, enz.,’ zoo als de schrijver dan ook zelf niet weet’ enz. Is het voor Dr. S. v.d. K. een bewijs dat ik het niet weet, omdat ik het juist op die plaats niet zeg? Ik zeg daar ook niet, bij voorbeeld, dat ik geloof dat Dr. S. v.d. K. een plutonist is, maar volgt daar nu uit dat ik het niet weet? Zie, dat is eene redenering die ik niet begrijp; misschien heb ik ook daarvan eene ‘onjuiste voorstelling’? Maar nog meer: nergens zeg ik dat die lava gelijkmatig, concentrisch om zoo te zeggen, over de oppervlakte wordt verspreid. Dat is ook wel niet te vooronderstellen, want de uitwerping van lava zal zekerlijk op de eene plaats grooter zijn dan op de andere. Nu, daardoor zal zekerlijk het zwaartepunt der aarde verplaatst worden, en ten gevolge daarvan zal, meen ik, de loopbaan der aarde om de zon ook wel een andere ellips moeten worden. Doch genoeg over dit punt: het is slechts eene vooronderstelling, en ik hecht al zeer weinig waarde aan vooronderstellingen. Er is een ander punt waarop ook door Dr. S. v.d. K. eene aanmerking gemaakt is en dat gaat mij meer ter harte.
Ik heb gezegd (bl. 338 r. 4 van boven): ‘Ook die warmtetoename heeft men aangezien als een bewijs voor het bestaan van het centraalvuur.’ Dr. v.d. K. zegt: ‘Dit strijdt intusschen volstrekt niet met de voorstelling van ‘eene vroeger gloeijende massa’ enz. Mij dunkt hier is ook eene ‘onjuiste voorstelling’, zoo wat een verwarring van denkbeelden, mits niet van mij. Die aan een centraalvuur gelooven, meenen niet dat het eene vroeger gloeijende massa is, maar wel eene massa die nog steeds gloeit. Doch laten wij niet twisten over woorden: de bedoeling van Dr. v.d. K. is, dit blijkt voldoende, het bestaan van het centraalvuur te betoogen. Lees nu s.v. p. nogmaals zijne zinsnede beginnende met de woorden: ‘Is gedurende,’ enz. tot ‘plaats grijpen,’ dan ben ik vrij om die phrase over te schrijven. Blijkt het u niet dat Dr. v.d. K. mijne bewering in 't geheel niet begrepen heeft? Immers hij beweert dat de temperatuur van het midden af zal afnemen en al voortdurend afnemen zal al sneller en sneller tot in de nabijheid der oppervlakte, en dat het ook zoo te Grenelle waargenomen is. Heeft Dr. v.d. K. niet gelezen dat juist te Grenelle de waarnemingen iets anders geleerd hebben, laat ik dan herhalen wat op bl. 338 r. 22 van onderen te lezen staat: ‘In de eerste 677 voet diepte nam de warmte in het bedoelde boorgat met elken 81 6/10 voet wel een graad toe, maar in de volgende 792 voet eerst met elken 123 voet.’ Het verschil is dus dit: volgens Dr. v. d K.'s hypothese moet de warmte, gelijkmatig toenemende, met elken 81 6/10 voet b. v. een graad hooger worden, en volgens de waargenomene feiten neemt zij in het eerst met elken 81 6/10 voet wel telkens een graad toe, maar dan moet er 123 voet dieper geboord worden, voor dat de thermometer een graad rijst, en dit zoo ongeveer zes maal
achtereen. Of Dr. v.d. K. nu met behulp van Fourier's theoriën aantoonen kan dat het zóó te Grenelle zijn moet, als waarnemingen geleerd hebben dat het er is, weet ik niet: laat ons dat betoog afwachten. En voorzeker zou Dr. v.d. K. der wetenschap een grooten dienst bewijzen als hij tevens de goedheid wilde hebben te verklaren hoe het komt dat in de pruissische mijnen de diepte waarop de temperatuur 1o hooger wordt zoo belangrijk verschilt en tusschen de 48 en 355 voet afwisselt, of gemiddeld 167 voet bedraagt, terwijl het middengetal in de saksische

{==653==} {>>pagina-aanduiding<<}
mijnen 1o op 129 voet is; hoe het komt dat er in Toskane bij Monte Massi in tertiaire lagen een mijn is van 1139 voet diepte die beneden eene warmte van 42o C bezit, zoodat op elke 41 7/10 voet de warmte 1o toeneemt, en de warmte hier dus achtmaal sneller toeneemt dan in eene mijn in Pruissen. Maar misschien zal Dr. v.d. K. zeggen: dit geschiedt in mijnen, en wij spraken over de warmtetoename in artesische putten. Volkomen waar, doch dan vergunne men mij te mogen wijzen op de volgende feiten: namelijk dat te Artern in Thüringen de warmte 1o toeneemt bij 120 voet diepte; te Grenelle gemiddeld bij 95 voet; te Neusalzwerk bij 92 voet, te Mondorf bij 91 voet, te la Rochelle bij 60 voet en te Neuffen in Wurtemberg zelfs bij 34 1/10 voet diepte. En verder vergete men toch niet dat D'Abbadie te Bahia, dat is digt bij den evenaar, op 8o Z.B., waar de gemiddelde warmte van den aardbodem 27o.25 C. bedraagt, een bron gevonden heeft waarin op eene diepte van 61 meters de warmte slechts 24o bedroeg en dus ruim drie graden lager was dan aan de oppervlakte. En dit is een feit dat door Elie de Beaumont gewaarborgd wordt, maar het is geen hypothese steunende op een - ja waarop? Zouden wij niet wijs doen met nu en dan elkander de woorden eens toe te roepen door Prof J. v.d. Hoeven uit Hemsterhuis aangehaald: Célèbre Eudoxe......ne supposons rien, mais tâchons de savoir.
Ik heb iets overgeslagen: Dr. v.d. K. zegt dat het toenemen der warmte in de aardkorst ‘een noodwendig gevolg’ is van eene vroeger gloeijende massa die thans aan het afkoelen is. Wisten wij maar eerst dat de aardbol eenmaal een gloeijende massa geweest is! De lieden van het vuur, de plutonisten, vooronderstellen wel dien voormaligen gloeijenden toestand der aarde, zij steunen wel op Kant's theorie, die door La Place algemeen bekend geworden is, maar weten, gesteund door feiten en waarnemingen, doen zij niet dat er eenmaal een zoodanigen toestand bestaan heeft. En zonderling is dat angstig vasthouden van sommigen aan die thans reeds verouderde theorie van een centraalvuur als een overblijfsel van een voormaligen gloeijenden staat des aardbols. Orthodoxie op. theologisch gebied kan ik billijken, er zijn velen die zich gedurende hun geheele leven gelukkig gevoeld hebben met de ideeën en stellingen van onze vrome en geloovige dordtsche vaderen - maar orthodoxie op geologisch terrein, hoe kan zij bestaan? Wat zaligheid is er toch in het geloof dat onze aarde een vuurbal is met een dun korstje er om; wat gemoedrust geeft het toeh te denken dat wij rondwandelen op een bol van vuur en vlammen en gloeijende metalen, van kokende en borrelende en stoomende en rookende stoffen, die misschien eens uitweg naar buiten zullen maken vlak onder onze voeten? Wat is het toch dat den heer v.d. K. zoo tegen mij in het harnas jaagt en hem aanport om een lans te breken ter verdediging van een hypothetisch vuur in de ingewanden der aarde? In het harnas gejaagd is Dr. v.d. K. zekerlijk, immers de toon van zijn opstelletje is zoo wat kort, zoo wat onvriendelijk, dunkt mij. Maar dat neem ik hem niet kwalijk: ik weet niet dat ik hem ooit beleedigd heb en ik vind het wel pleizierig eens met iemand die in vuur geraken kan voor het behoud van zijn geloof aan het vuur in het binnenste der aarde, te strijden op wetenschappelijk terrein. Doe
mij dus het genoegen, mijnheer de redacteur, en neem dezen brief op in uw tijdschrift, opdat Dr. v.d. K. daaruit zie dat ik wel meer over het problematische centraalvuur wil spreken, maar niet thans in dezen

{==654==} {>>pagina-aanduiding<<}
brief die reeds te lang geworden is, en ook niet later in brieven aan de redactie: laat hem een opstel zenden ter plaatsing in de Letteroefeningen, waarin hij bewijst dat er een centraalvuur is: hij zal daardoor de wetenschap aan zich verpligten, meer dan door het maken van aanmerkingen, die er voorzeker op alle menschenwerk en dus ook op het mijne, te maken zijn.
Ontvang de verzekering der bijzondere achting

Haarlem.

S ept. 1865.
Van Uwen Dw. Dienaar,

Dr. T.C. Winkler.






{==655==} {>>pagina-aanduiding<<}

Het vermoorden eener nationaliteit. 1)

Door M.A. Perk.

La Pologne est an os, qui étouffera ceux, qui l'ont avalé.

J.J. Rousseau.
Il est des questions, qu'il faut résoudre et qu'on ne supprime pas

Les idées comprimées reparaissent sans cesse et, comme l'hydre de la fable, pour une tête abattue, cent autres renaissent.

Napoléon III (Hist. de Jules César Gr. édit. t. I p. 213 et 220.)
Verplaatsen wij ons met onze verbeelding te Warschau. Men schrijft 25 Februari 1861. 't Is een sombere, mistige winterdag. Geen zonnestraal breekt, zelfs niet voor een oogenblik, door het wolkgordijn heen om den dikken, grauwen nevel weg te vagen, die over alles een vale tint verspreidt. De natuur, aan een diepe neêrslachtigheid ten prooi, schijnt in de gedrukte stemming te deelen die allerwege heerscht. Geen grimlach immers plooit de lippen van wie men ontmoet in de straten. Strak en ernstig staat de blik van den Pool zoowel als van den Rus. Een onbestemd voorgevoel van een naderend gevaar beklemt beider hart.

{==656==} {>>pagina-aanduiding<<}

Toch is het feest in Polens hoofdstad. Maar een lijkfeest! In zwaren rouw gedompeld, brengt de gansche bevolking op dien dag een eerbiedige hulde aan de nagedachtenis der martelaren, dertig jaren geleden in den strijd tegen de onderdrukkers des vaderlands, gevallen op het slagveld te Grochow.
Een talrijke menigte verdringt zich, des namiddags ten vijf ure ongeveer, op het marktplein en in de aangrenzende straten. Daar nadert in de verte statig en plechtig, een processie. De meest en dergenen die tot den stoet behooren, zijn in de nationale kleederdracht gedost en met de nationale kleuren versierd. Uit aller borst welt een krachtig, aangrijpend lied, waarvan elk couplet besloten wordt met deze woorden, die een weêrklank vinden in het gemoed der telkens aangroeiende schare en weldra op alle tongen zweven en door iederen mond herhaald worden: ‘Heilige God, Almachtige God, ontferm u onzer! geef ons het vaderland, geef ons de vrijheid weder! Heilige Maagd Maria, Polens koningin, bid voor ons!’
Maar wat doet die toonen, zóó treffend en roerend, eensklaps verstommen? Wat roept dien trek van onrust te voorschijn op het gelaat des eenen, die uitdrukking van geestdrift op dat des anderen?
Hoort! Daar verneemt men een dof geluid. Het nadert al dichter en dichter......Geen twijfel! Het is paardengetrappel. Het zijn de kozakken!
Welk een tooneel grijpt thans plaats! Met lossen teugel, den blooten sabel in de vuist geklemd, komt daar een escadron gendarmes aanrennen. Het werpt zich op 't weêrlooze, ongewapende volk. ‘Op de knieën, broeders!’ dus klinkt het van verschillende kanten. ‘Op de knieën en gebeden!’ Als een wachtwoord wordt die leus herhaald van mond tot mond. En de gansche schare, forsche mannen, zwakke vrouwen en teedere kinderen, jongen en ouden, aanzienlijken en geringen, knielt neder op het plaveisel en verheft met diepen eerbied het hart tot den Hoorder der gebeden. En de gendarmes houwen en hakken in het wild om zich heen, onder die biddende drommen. En zij verwonden sommigen en vertrappen anderen onder de hoeven hunner paarden. Twee-en-veertig gekwetsten en stervenden blijven er liggen op het plein. -
Een dag gaat voorbij. Een doodelijke, sombere, onheilspellende stilte heeft het gewoel en de drukte, die vroeger in War-
{==657==} {>>pagina-aanduiding<<}
schau's straten heerschten, vervangen. Nog strakker staat heden de blik van Rus en van Pool. Maar nergens schoolt het volk samen. Den derden dag komt het echter wederom op de been en stroomt het in dichte drommen naar de Carmelieten-kerk, om de lijkmis bij te wonen, gevierd ter eere van den in 1833 opgehangen patriot Zawiska. Doch nauwelijks was de dienst geeindigd, en verliet ieder den tempel, en maakte men aanstalten om zich in plechtigen optocht te begeven naar het paleis, waar de maatschappij van landbouw 1), die toen juist hare jaarlijksche bijeenkomst hield, vergaderd was, om deze in de gelegenheid te stellen deel te nemen aan de nationale manifestatie, - of kozakken, met den knoet en met zweepen gewapend, vallen op de menigte aan en mishandelen haar op de gruwzaamste wijze, zonder dat er van hare zijde eenige uittarting geschiedde of door haar eenige wanordelijkheid gepleegd werd. Nogtans, hoe ook gewond en bebloed, zij deinst niet terug en laat zich niet weêrhouden. Zij vervolgt haren weg zingende en biddende: ‘Geef ons, o Heer! het vaderland, geef ons de vrijheid weder!’
Zoo nadert zij de kerk der Bernardijnen. Op het oogenblik dat zij deze heeft bereikt, ontsluiten zich de hoofddeuren en treedt er een lijkstoet naar buiten. Aan de stemmen der patriotten paren zich ook nu die der priesters. Maar op het hooren der woorden, door dezen aangeheven: ‘Verlos ons, Heer! van pest en brand en van de Moscovische slavernij 2)!’ werpen de kozakken zich als razenden op de baar, verbrijzelen het daarop neêrgelegde crucifix en vervolgen de verschrikte en ontstelde

{==658==} {>>pagina-aanduiding<<}
geloovigen tot aan den voet des altaars. De priester, die het kruisbeeld voor zich uit draagt, ontvangt een kolfslag in het gelaat en stort, badende in zijn bloed, ter aarde. Een ander wordt er doodelijk gekwetst. Een oude vrouw, op dit gezicht buiten zich zelve van woede geraakt en ontzet over de gepleegde heiligschennis, neemt een steen en werpt dien, onder het uitbraken der hevigste verwenschingen, met al de kracht, over welke zij beschikken kan, naar de woeste aanvallers. Een geweerschot is het antwoord. Een tweede, meerdere schoten nog volgen. Een gansch pelotonsvuur ontbrandt. Weldra is de straat met stervenden en dooden als bezaaid.
Evenmin als bij de vorige gelegenheid ontvangt een enkele Rus een wonde of zelfs een schram. Geen enkele oproerige leus wordt er aangeheven; geen woord gehoord, waaruit bedreiging of haat tegen de onderdrukkers sprak. Bij geen der gekwetste of gedoode Poolen werd er eenig wapen gevonden. Dit moest zelfs de luitenant des Tsars getuigen.

Ziedaar het voorspel van het bloedige drama, dat we hebben zien spelen, zien spelen het harte vervuld van ontzetting en verontwaardiging, maar ook gloeiende van de innigste bewondering. De jongste Poolsche opstand nam aldus een aanvang met een gebed, een verzuchting, een wanhoopskreet, geslaakt door een om uitkomst smeekende natie, die van geen andere wapens zich bediende dan van tranen en haren strijd voerde, op de knieën neêrgezonken!
Hoe kwam het dat die zoo bewonderingswaardige en grootsche strijd van aard veranderde?

Op het gezicht van het vergoten bloed, kwam de Rus tot bezinning. Hij deinsde terug voor zijn euveldaad en gelastte een enquête. Zelfs trad hij in onderhandeling met eenige mannen, die in hoog aanzien stonden bij het volk. Nog meer, tot het doen van eenige concessiën verklaarde hij zich bereid. Maar die concessiën werden aanstonds beperkt of niet gehandhaafd. Maar die onderhandelingen waren van zijn zijde niet veel meer dan uittartingen. Maar de enquête leidde tot geen andere uitkomst dan dat de kolonel, die den aanval bestuurd en bevel gegeven had om op de menigte te schieten, naar Petersburg vertrok en daar bevorderd werd tot generaal en met een ridderorde vereerd.
Het was of men tot iederen prijs een gewapend verzet poogde

{==659==} {>>pagina-aanduiding<<}
uit te lokken, om, gelijk voor 30 jaren, aan Polen het overtollige jonge bloed af te tappen.
Maar het volk viel niet in den gespannen strik. De luitenant des Tsars benoemde een comité van openbare veiligheid, samengesteld uit burgers van Warschau, dus uit opstandelingen. - Warschau bleef toch rustig.
De handhaving der orde werd den studenten opgedragen. Zij werden van wapenen voorzien, wellicht in de stille hoop, dat hun jengd en onbesuisdheid hen tot onberaden stappen mocht verleiden. Zij stelden die verwachting te leur en slaagden uitnemend in de hun toevertrouwde taak, en wisten zelfs de boeren, die op de mare van het aangerichte bloedblad met seizen gewapend kwamen toesnellen, te bewegen om af te trekken en naar hunne haardsteden terug te keeren. - Warschan bleef rustig.
De wapenmagazijnen werden als met opzet onbewaakt gelaten. Geen wacht zag men er langer post vatten om ze te verdedigen. Gansche hoopen van allerlei moordtuigen lagen daar ter beschikking van wie ze maar nemen wilde. Het volk had ze slechts voor het grijpen. - Warschau weigerde aan de uittarting gehoor te geven en bleef rustig.
Het bleef nog rustig, zelfs op den dag, bestemd voor de begrafenis der slachtoffers van het driest geweld. Toch ware een uitbarsting op dat oogenblik zóó onnatuurlijk niet geweest. Toch had de indrukwekkende plechtigheid, die meer dan honderdduizend personen van allen rang en stand samenbracht op den tweeden Maart, zóó licht aanleiding kunnen geven tot verzet en strijd. Maar het comité van openbare veiligheid had zijn medeburgers tot kalmte en rust vermaand, en aan die uitnoodiging gaven allen gehoor.
Welk een stoet, die, beschenen door de stralen van een vriendelijke voorjaars-zon zich in beweging stelt en voortschrijdt, achter de lijkbaren, met doornenkroonen en palmtakken, die zinnebeelden van het martelaarschap, versierd! De gansche bevolking, grooten en kleinen, geestelijken en leeken van iedere belijdenis, volgt eerbiedig en in de diepste stilte. De straten, die men doortrekt, heeft men te voren met fijn zand bestrooid, de huizen behangen met zwarte kleeden. Alle kroegen zijn in de geheele stad gesloten. De gansche schare vereenigt zich op de gewijde rustplaats der dooden en knielt daar neder en bidt. Het afscheidsoffer, dat men ter eere van de gevallen vrienden ontsteekt, bestaat......in

{==660==} {>>pagina-aanduiding<<}
een gelofte van wraak?....Neen!....Slechts in tranen! Geen enkele kreet, geen gemor wordt er gehoord.
Sints neemt het gansche volk den rouw aan. Als een andere Rachel wil het niet getroost worden, omdat zijne kinderen niet meer zijn. Het denkt niet meer aan vermaken noch aan stoffelijke winst, maar houdt zich alleen bezig met het verleden en de toekomst. Het geeft zich geheel over aan zijn smart. Het lijdt, maar het onderwerpt zich aan zijn lijden en vindt zelfs daarin een weemoedig genot. Het verlangt geen vrede, het haakt niet naar voorspoed noch veiligheid, maar evenmin wil het deze aan zijn onderdrukkers toestaan, voordat gerechtigheid zijner is wedervaren. Op die gerechtigheid rekent het vast. Zij is eene schuld, die afgelost moet worden. En dat zal God eens doen. Zoolang dit niet geschied is, zal Polen den rouw blijven dragen. - Zijn rouw is dus de uitdrukking zijner smart, maar tevens een protest en een demonstratie. Het wil daarmede der gansche wereld toeroepen dat het rampzalig, diep rampzalig en ellendig is, en luide verkondigen, dat het datgene verloren heeft, wat den mensch het dierbaarst en heiligst is, ‘het vaderland en de vrijheid!’
Diezelfde gedachte openbaart zich ook in den blik, de woorden, de gebaren van elken Pool, maar vooral in het beroemde refrein, dat eerlang in alle kerken, op alle straten van het gansche koningrijk, van de oevers der Baltische zee tot aan de boorden van de Weichsel weêrgalmt: ‘geef ons, Heer! het vaderland, geef ons de vrijheid weder!’ -
Een sombere stilte heerscht in Warschan. Ledig zijn de straten, uitgestorven schijnt meestal de stad. Slechts Russen en vrienden van den Rus ontmoet men er. De schouwburgen zijn verlaten. Tot geweld moet het gouvernement de toevlucht nemen om de voorstellingen te doen doorgaan; in de zalen bevinden zich geen andere toeschouwers dan militairen en politie-beambten met hunne huisgenooten. Niemand veroorlooft zich meer de minste uitspanning, zelfs niet die van den dans, waarop de Pool, niet minder dan de Hongaar en de Spanjaard, zóó sterk verzot is en die voor hem een schier onwederstaanbare behoefte schijnt. Alle vrouwen kleeden zich van het hoofd tot de voeten in het zwart: op den huwelijksdag alleen tooien zij zich in het wit. Elke bijzondere verdeeldheid of veete wordt vergeten of wijkt voor den rouw over het vaderland.
Toch paart zich aan die stemming een onverwelkbare hoop.

{==661==} {>>pagina-aanduiding<<}
Het volk heeft de overtuiging dat de tijd eenmaal aanbreken moet, waarop het dien rouw afleggen zal. Dit getuigt zóó menig plakkaat, des nachts in het geheim aangeplakt, zóó menige kalme maar indrukwekkende demonstratie, over dag gehouden.
Maar juist die houding brengt den Rus buiten zich zelven van woede en ontsteekt in hem den felsten toorn. Hij verbiedt alle manifestatiën. Al wat hem aan den treurigen toestand des volks herinnert, aan de bange verzuchtingen dier lijdende natie, is hem een doorn in het oog. Met geweld poogt hij die openbaring van den herleefden volksgeest te voorkomen en te bedwingen Hij sluit alle scholen, waar slechts een der leerlingen het gehate refrein durft aanheffen. De kozakken mogen zich de uitgezochtste wreedheden en de hatelijkste onbeschoftheden veroorloven tegen wie den rouw of de nationale kokarde durven dragen. Elke samenscholing wordt verboden en gestreng gestraft. Niemand mag des avonds zich op straat vertoonen, tenzij voorzien van een brandende lantaarn. Warschau wordt in staat van beleg gesteld. Het onbeperkste militaire despotisme heeft thans de macht in handen. En bij elk lijkfeest, ter eere der slachtoffers van het geweld gehouden, wordt nieuw geweld gepleegd. Niemand wordt ontzien; geen leeftijd, geen kunne gespaard. En steeds klimt het getal der martelaren voor het vaderland. En in diezelfde mate nemen de mishandelingen toe en de gewelddadigheden tegen eene ongewapende menigte. Deze lokken telkens nieuwe lijkplechtigheden uit, waarbij wederom nieuw bloed wordt vergoten.
Eindelijk ontzien de kozakken zich zelfs niet om twee bedehuizen, de cathedraal van Sint-Jan en de kerk der Bernardijnen open te breken en daar binnen te dringen. Na zeventien uren lang voor hare deuren, het vertrek der daar verzamelde schare, die patriotsche liederen aangeheven had, afgewacht te hebben om haar te straffen voor de overtreding des verbods, banen zij zich met geweld den toegang tot de tempels en drijven de aanwezigen met kolfslagen en bajonnetsteken naar buiten. De vrouwen worden door politie-beambten naar hare woningen geleid; de mannen, ten getale van omstreeks twee-duizend, door dronken soldaten naar de citadel gesleept. De ontwijde tempels worden dienzelfden dag op last der kerkelijke overheid gesloten. De vrees voor een herhaling dezer heiligschennende tooneelen doet dien maatregel ook toepassen op alle gebouwen, voor de Roomsch-
{==662==} {>>pagina-aanduiding<<}
Catholieke eeredienst bestemd. De Protestantsche en de Israëlitiesche geestelijkheid volgen dit voorbeeld. Geen enkel bedehuis is er weldra meer open. Vier maanden lang duurt het interdict. Het wordt eerst opgeheven bij de komst van den nieuwen aartsbisschop Felinski, den opvolger van den kort te voren gestorven kerkvorst. Inmiddels gaan de Russen voort met alle verdachten, en daaronder de meest geachte en geëerde en invloedrijke personen, in hechtenis te nemen. Het regent stokslagen. De bastonnade wordt toegepast op het minste vergrijp. -
Toch blijft het volk rustig. Het geweld der ruwste soldaten blijkt onvermogend te zijn tegen in rouwgewaad gehulde personen, die vrijwillig de doornenkroon dragen en niet terugdeinzen voor den martelaarsdood, die al hun hoop, al hunne smart, hun lijden en hun verzuchtingen uitdrukken in deze bede, met betraande oogen tot den hemel opgezonden: ‘Geef ons, Heer! het vaderland, geef ons de vrijheid weder!’

En Rusland? Het staat versteld. Met ontzetting bemerkt het dat Polen nog niet vernietigd, en de godtergende ongerechtigheid, vóór eene eeuw gepleegd, nog niet voltooid is. Wèl had het 't diep rampzalige Polen zwaar gewond, doodelijk gekwetst, gruwzaam beleedigd, schandelijk verguisd, meêdoogenloos vertrapt; zijn godsdienst noch wetten, zijn taal noch kleeding, zijn muntstelsel noch industrie noch eigendomsrecht, noch iets anders gespaard; zijne kloosters opgeheven; zijne goederen verbeurd verklaard en weggeschonken aan de vrienden des Tsars; zijne archieven en boekerijen naar Petersburg overgebracht; zijne kinderen naar den Caucasus gesleept om daar geslacht te worden. Toch was Polen niet ondergegaan! Toch bestond het nog! Al had men het, om het des te gemakkelijker te verslinden, in drie deelen 1)

{==663==} {>>pagina-aanduiding<<}
gesplitst, - met onverwinnelijken moed, met onuitroeibare levenskracht scheen het bezield. Zijne zonen, hetzij zij leefden onder de Pruisische plak, hetzij onder den Oostenrijkschen stok of onder den Russischen knoet, grijzen en volwassenen en kinderen, jonge mannen en meisjes, allen koesterden denzelfden hartstocht, een wettigen, rechtmatigen, reinen hartstocht: de zucht naar vrijheid. Allen voerden dezelfde taal. Met vlammenden blik en kloppend hart spraken zij tot God, wat hun vaderen honderd jaren geleden hadden gezegd: ‘Geef ons, Heer! ons vaderland, geef ons de vrijheid weder!’
Rusland trilde van woede, toen het dit patriotisme dat het voor goed waande gesmoord te hebben, zag herleven, herleven krachtiger en beter dan ooit. De gebeurtenissen, waarvan Italië het tooneel geweest was, had den sints dertig jaren sluimerenden nationalen geest wakker geschud en het vuur dat onder de asch smeulde, opgerakeld. Eene schijnbaar toevallige omstandigheid deed de vonken ontgloeien. - In October 1860 hadden de drie gekroonde hoofden, die Polen op eene wederrechtelijke wijze bezaten, te Warschau eene samenkomst gehouden. Deze samenkomst, binnen de muren zijner oude stad, was den Pool een gruwel en eene ergernis. Hij zag daarin een grievende beleediging, een schaamtelooze uittarting. Stilzwijgend maar ernstig protesteerde hij tegen de aanwezigheid der vorsten. Een doodelijke stilte heerschte in de straten. De adel trok zich terug op zijne landgoederen, de ambtenaren op hun bureaux, de industriëelen op hunne fabrieken en magazijnen, de werklieden op hunne ateliers. En den 24sten November, bij gelegenheid van een lijkdienst, gaf de ontwaakte volksgeest zich lucht in het lied, dat toen voor het eerst aangeheven werd en spoedig in gansch Warschau weêrklonk en geheel Polen als electriseerde: ‘geef ons Heer! het vaderland, geef ons de vrijheid weder!’
Het bloed der martelaren schonk nieuw voedsel aan dien geest. Schijnbaar in het graf neêrgedaald, bleek Lazarus niet gestorven te zijn. Hij verbrak de banden des doods en legde de grafdoeken af en verrees! Die verrijzenis, een luide, welsprekende beschuldiging, een aangrijpend protest tegen het door hem gepleegde onrecht, kon noch wilde de onderdrukker gedoogen. Te grievend werd hem dit stille verwijt, dat hem zóó herinnerde aan zijne schande! Hij sloeg de verzenen tegen de prikkels!....Voor goed zon het arme Polen verpletterd worden:

{==664==} {>>pagina-aanduiding<<}
den laatsten droppel bloed zou men het aftappen. Een zware lijksteen moest het graf bedekken, waarin het rampzalige overschot zou neêrgelegd worden.
Een helsch plan werd er beraamd, een gruwzaam plan. Een conscriptie, door Palmerston in het Parlement zóó juist als eene proscriptie gebrandmerkt, zou het middel zijn om het gewenschte doel te bereiken. Reeds waren verschillende jongelieden, beschuldigd van een voorbijtrekkende patrouille met minachting, afkeer of weêrzin aangezien, of van op den grond gespuwd te hebben, na het lezen eener door de politie uitgevaardigde proclamatie, tot de krijgsdienst veroordeeld, en te voet, bijkans zonder kleederen, in een koude van twintig graden soms, naar de grenzen van Siberië geleid.
Thans zou het de gansche bloem der jeugd misgelden. Alle jongelieden moesten worden weggevoerd om dan het gansche volk met één slag te vermorselen!
En op zekeren nacht verlaten verschillende benden gewapenden, honderd, twee-honderd, enkele duizend man sterk, de citadel en sluipen schuw langs de muren. Hun getal groeit steeds aan. Over alle pleinen, in alle straten verspreiden zij zich. Hier en daar worden piketten met geladen geweren geplaatst. Patrouilles kavallerie, den blooten sabel in de vuist, doorkruisen de stad. Aan de deuren der meeste huizen hebben schildwachten post gevat.
Waartoe die outzachlijke machtsontwikkeling? Is men bevreesd dat Warschau, hetwelk den vorigen avond niets deed dan bidden, van den grond verrijzen en naar de wapenen grijpen zal? En van waar dan die wapenen? Zijn ze uit den hemel gevallen en opgeraapt door de bevolking, die zich zóó lang straffeloos en lijdelijk door de kozakken liet mishandelen en zweepslagen toedienen en doodschieten? O nooit gehoorde, afschuwelijke gruwel! Kinderen gaat men ontvoeren aan de armen hunner jammerende moeders! een gansch geslacht van jonge lieden wil men uitroeien door hen in te lijven in het leger van den Caucasus, dat leger, waaruit nooit iemand terug komt, een Minotaurus, die zich dronken drinkt aan het bloed van Polens zonen.
De voor het geheele Russische rijk tegen 1863 uitgeschreven loting werd beperkt tot het koningrijk Polen!...Daarenboven vond de regeering goed vast te stellen, dat er bij uitzondering ditmaal niet geloot zou worden!...Evenmin werd de sterkte der lichting bepaald!...Zooveel manschappen mogelijk moesten

{==665==} {>>pagina-aanduiding<<}
er echter geleverd worden!...De politie ontving den last de recruten aan te wijzen.....Zij moest de lijsten in het geheim opmaken en er de namen op plaatsen van alle jonge lieden in de steden en tevens van al degenen, die bij de jongste bewegingen in het oog waren geloopen. Op deze wijze wilde men zich ontdoen van hen in wie Polen herleefde, van de kinderen, die morgen mannen zouden zijn en nu reeds de hoop, de trots en de kracht waren des lands!
Het verfoeilijke plan gelukte. De proscriptie-lijsten zijn behoorlijk opgemaakt. In het holle van den nacht zal men de aangewezenen overvallen en oplichten.
En hiertoe sluipen de officieren en soldaten, die meer dan eens den dood op het slagveld moedig onder de oogen hadden gezien, als dieven rond, breken de deuren der huizen open, schenden het heiligdom der familie en kluisteren, met bedreigingen op de lippen, zonder eerbied voor de tranen hunner moeders en de gebeden hunner zusters, halfslapende jongelingen en sleuren ze naar het stadhuis en voeren ze in troepen van vijf-en-twintig of dertig, de handen op den rug gebonden als galeislaven, tusschen twee rijen gewapende manschappen naar de citadel!!
Toch blijft in weêrwil van dit alles het volk nog rustig! Evenmin als vroeger gaat het thans over tot gewelddadig verzet. Gebeden en tranen zijn nog altijd zijne eenige wapenen. Welk een zedelijke heldenmoed, die zich openbaart in het brengen van zulke offers, in het berusten onder zulk een grievend wee!
Maar de lijdenskelk is ten boorde toe gevuld!
Eenige dagen snellen voorbij. Polen blijft zich bedwingen. Maar toen Rusland zijn slachtoffers beleedigde en smaadde, toen het de rust, die allerwege schijnbaar heerschte, brandmerkte als de ontzetting eens overwonnelings, als de lafhartigheid eens slaafs, toen het juichte in het welberaamde en zóó goed gelukte schelmstuk, toen het de onbeschaamdheid had aan het verontwaardigde Europa luide te verkondigen, ‘dat geen lichting ooit zóóveel goeden wil had aan den dag gelegd, en dat zelfs vrijwilligers zich waren komen aanmelden’, toen liep de lijdenskelk over, toen viel een vonk in het opgehoopte kruid en deed dit plotseling ontploffen, toen verklaarde het kleine, ongewapende, van alle krijgsbehoeften ontbloote Polen, het zóólang getarte, gemartelde, mishandelde en getrapte Polen, den oorlog aan den Kolos van het Noorden!

{==666==} {>>pagina-aanduiding<<}

Hier en daar in de bosschen en op het platte land verzamelen zich kleinere of grootere benden. Vele, soms op eene wonderdadige wijze geredde en ontsnapte recruten, voegen zich daarbij. De patriotten ontvangen het sacrement der sterven den, eer zij ten strijde trekken. Tegen de bajonetten wapenen zij zich met seizen, tegenover de kanonnen stellen zij hun stokken.
‘Te wapen!’ weêrgalmt het weldra van heinde en ver.
En terwijl Rusland alle verdachten in de citadellen, zoo te Warschau als elders, opsluit, en allengs alle kerken opgepropt zijn met arme gevangenen, die, aan allerlei ellende ten prooi, wegkwijnen in de vunzigste holen, eer zij verschijnen voor de allerwege ingestelde krijgsraden; - terwijl menige Pool met het koord of den kogel wordt gestraft, en mannen, vrouwen van allerlei stand en rang veroordeeld worden tot deportatie naar Siberië: ‘The undiscover'd country, from whose bourn No traveller returns’, en velen hunner bezwijken nog vóór het einde van den langen, bangen tocht, dien zij moeten afleggen, vastgeklonken aan ijzeren staven of ketens, voortgezweept door knoetof lansslagen, uitgejouwd en bespot door ruwe soldaten; - terwijl dwangmaatregel op dwangmaatregel genomen wordt, om het vuur des opstands te beletten zich voortteplanten; - terwijl de vogelvrijverklaringen zich paren aan het geweld der boeren, die als losgelaten horden op de patriotten aanstormen, en de oud-geloovigen, die vroeger in Polen een schuilplaats waren komen zoeken tegen de vervolgingen des Tsars, alles in een woestenij herscheppen en kasteelen en dorpen verwoesten, - ontbrandt overal de strijd van de vrijheidszucht en de vaderlandsliefde tegen het despotisme en de godtergendste dwingelandij. De ongelijke kamp van het kleine land met zijn geringe hulpmiddelen tegen de horden van den Moscoviet vangt aan, en wordt geruimen tijd, tegen alle verwachting, volgehouden. Met uitstekend geluk trotseeren de kleine benden seisdragers de reusachtige overmacht van geregelde troepen en geoefende legers. De bodem is weldra doorweekt van het vergoten bloed. De verbittering stijgt; aan weêrskanten worden er allerlei wreedheden gepleegd.

De uitslag van dien strijd is bekend. ‘Men had dien kunnen voorspellen,’ hoor ik zeggen. ‘Hoe konden de Polen op een anderen afloop rekenen? Hun onderneming was een dwaasheid!’ - In zeker opzicht is dit waar.

{==667==} {>>pagina-aanduiding<<}

Liever had ik voor mij dan ook Polen den weg van het martelaarschap blijven zien bewandelen, wel een langen, pijnlijken en langzamen, maar - zekeren weg. Doch wie durft het arme, zóó zwaar getergde en tot wanhoop gebrachte volk hard vallen? 't Is gemakkelijk anderen, die zich in het vuur bevinden, tot omzichtigheid op te wekken, wanneer men zelf buiten schot blijft, en getrapte broeders tot vertrouwen te vermanen, wanneer men niet deelt in hunne vernedering, hun lijden en rampspoed. Ik heb den moed niet den opstand te veroordeelen, al betreur ik dien ook.
Maar vergeten mogen wij toch niet, dat het ongelukkige land reden meende te hebben om te hopen op de ondersteuning van Frankrijk en Engeland 1). Beide rijken hadden met gansch Europa geprotesteerd tegen de wijze, waarop de traktaten, volgens welke het hertogdom Warschau met Rusland vereenigd geworden was, verkracht waren. Beide hadden het voornemen gekoesterd om den met Rusland in den Krim gevoerden oorlog naar Polen over te brengen. Beide hadden de belangen van de verdrukte natie op het congres van Parijs ter tafel gebracht en haar toestand willen regelen, maar van dit voornemen afgezien op verzoek van graaf Orloff, den Russischen gevolmachtigde, die de meest geruststellende verklaringen omtrent de welwillende gezindheid en plannen zijns meesters aflegde en ieder, die waarlijk sympathie koesterde voor het Poolsche volk, dringend uitnoodigde, om zich van alle ontijdige inmenging in zijne zaken te onthouden.
Is het dan wonder dat, toen Polen in zijn wanhoop den ongelijken strijd aanvaardde, het den hoopvollen blik op Frankrijk en Engeland richtte? Aanvankelijk scheen zijne hoop zich te verwezenlijken. De goevernementen dier twee landen traden, als de organen der publieke opinie in geheel Europa, tusschen beide, en verhieven met kracht hun stem. De meeste regeeringen zonden op hun verzoek diplomatieke nota's aan het kabinet des Tsars en sprongen met meerdere of mindere klem in de bres voor het zwaar getergde en mishandelde volk.
Edoch, Rusland fronsde de wenkbrauwen en dreigde met den heiligen oorlog. Von Bismarck-Schönhausen, Pruisen's eerste minis-
{==668==} {>>pagina-aanduiding<<}
ter, die zoo gaarne vischt in troebel water en naar een middel omzag om zich in zijne netelige positie te handhaven en zich daartoe nauwer bij de Russische regering aansloot, mompelde van de Deensche kwestie. En Engeland, dat tot elken prijs die kwestie wilde laten rusten, deinsde terug en begon weldra een gansch andere taal te voeren dan in den aanvang 1). Frankrijk werd door het vorsten-congres van Frankfort, waarin het eene vijandige demonstratie meende te zien, gedwongen bij het Russische hof de eerste stappen te doen tot toenadering. En Europa bleef stom en doof bij Polens lijden; het arme volk werd aan zijn lot overgelaten. De verachtelijke politiek van eigenbelang triumfeerde.
Had Europa dan gewapenderhand moeten tusschenbeide treden en een algemeenen kruistocht uitschrijven tegen den Barbaar van het Noorden? Dit behoefde nog niet! Door het afbreken der diplomatieke betrekkingen met den onderdrukker, door het erkennen van Polen als oorlog-voerende mogendheid, door den Rus vervallen te verklaren van zijne rechten op het gemartelde land wegens het schenden der, door het Weenercongres gegeven, constitutie en wegens het verkrachten van het reeds zoo gestrenge statuut, door keizer Alexander in 1832 afgekondigd, had men veel, zeer veel voor de ongelukkige natie kunnen doen. Niets van dit alles geschiedde. O schande! - Toch had die natie den strijd nog kunnen volhouden, wie weet hoe lang? en Europa eerbied afgedwongen voor hare heldengrootheid, en de regeeringen ondanks hare aarzeling, genoopt tot krachtige tusschenkomst, ware het niet, dat te ontijdiger ure Bismarck een leger in Posen samengetrokken en Oostenrijk Gallicie in staat van beleg had gesteld 2). Die maatregelen gaven den doodsteek aan het verzet. Voeg hierbij dat zoo menige fout, door de opstandelingen zelven begaan, en voor welke wij niet blind willen zijn, - al ontzinkt ons de moed haar daarvoor hard te vallen bij het aanschouwen van hare ellende en haar lijden, - haren val verhaastte.
Het laatste bedrijf van het bloedige drama dat allen nog versch in het geheugen ligt en waarvan ik dus geene bijzonderheden behoef te verhalen, ving aan

{==669==} {>>pagina-aanduiding<<}

En de natie, die zich gewapend had tot het heroveren harer zelfstandigheid, en zeker rustig gebleven zou zijn, zoo Rusland slechts in den aanvang welgemeende woorden van verzoening gesproken en blijken van goeden wil gegeven had, - de natie die Europa verstomd deed staan over hare grootheid en geestkracht, werd vermoord, ja vermoord, vooral ten gevolge van de lauwheid, de onverschilligheid en de zelfzucht der Groote Mogendheden. Haar laatste uur sloeg, toen in September des vorigen jaars op het glacis der citadel van Warschau 1) de vijf laatste leden van dat geheimzinnige, nationale bewind werden opgehangen, de laatste overblijfselen van die onzichtbare regeering, welke de uit alle deelen des lands vrijwillig toegesnelde en als uit den grond verrezen benden georganiseerd en ten strijde gevoerd had, belastingen uitschreef en inde, vonnissen velde en ten uitvoer liet brengen, proclamatiën uitvaardigde en met blinde gehoorzaamheid al hare bevelen zag gehoorzamen. En terwijl een lijkkleed over het stervende Polen werd verspreid om de laatste stuiptrekkingen eener vermoorde nationaliteit aan den blik van het verontwaardigde Europa te onttrekken, juichte Rusland en klapte het in de handen, en luidde het de doodsklok. Den tijd van wraak zag het thans aangebroken. Rustig ging het zich wijden aan de bereiking van zijn geliefkoosd doel: de inlijving van Polen in het Moscovische rijk.
Europa liet den Moscoviet begaan. Van die zijde had hij dus niets te vreezen. De warmste vaderlanders, die hij in handen kon krijgen, werden ter dood gebracht. Vele anderen die in vreemde landen rondzwierven en, van hun vermogen beroofd, een ellendig bestaan voortsleepten, waren onschadelijk geworden.
De jongste opstand was Polen op een verlies van 35,000 dooden en 90,000 gedeporteerden of bannelingen te staan gekomen. Welsprekende cijfers!
En op het bloedige graf dier duizenden schreef de Rus dit godslasterlijke woord: ‘de orde is hersteld!’
De orde!..Zóó durft men spreken, daar waar de schreeuwendste ongerechtigheid zegeviert en voortgaat een vrij volk met driesten overmoed te vernietigen!!
Wèl loochent de overweldiger dit op onbeschaamde wijze; wèl poogt hij Europa te bedriegen en te beliegen, en het zand

{==670==} {>>pagina-aanduiding<<}
in de oogen te werpen door valsche rapporten en leugenachtige tijdingen en schijnbaar liberale maatregelen. - Maar de waarheid dringt meer en meer door en verspreidt ook over dat werk der duisternis haar helder en onbedriegelijk licht. De feiten spreken luide.
Men oordeele!
Op het Poolsche budget voor het loopende jaar is een aanzienlijke som uitgetrokken tot ondersteuning der onlangs overal opgerichte Russische scholen. - De politie te Warschau alleen kost meer dan het nationaal onderwijs voor het gansche land; - drie en een half millioen roebels zijn bestemd voor plaatselijke militaire uitgaven, krijgsraden enz..Op enkele uitzonderingen na, werden alle kloosters reeds opgeheven.
Der Polen taal en godsdienst moet worden uitgeroeid. Dit staat vast. Leugenachtige petitiën, voorzien van handteekeningen, met geweld afgedwongen, dringen aan op een volledige inlijving van het koningrijk der Jagellons in het rijk der Tsars. Polen wordt langzamerhand uitgewischt uit de volkenrij.
Uitgewischt!...Vreeslijk woord! Ontzettend voornemen! Een natie verdelgen die geen andere misdaad beging dan de slavenketen te willen verbreken, welke haar zóó pijnigde en zóó zwaar drukte, en die altoos getoond heeft de vrijheid hooger to schatten dan het leven!.....
Helaas, op dit oogenblik hoort men allerwege den hartverscheurenden jammerkreet weêrgalmen, die drie-en-dertig jaren geleden, na den opstand, in een vlaag van wanhoop werd geslaakt: ‘Frankrijk is te ver, en God te hoog!’

Zou dit waar zijn? Zou die nationaliteit wezenlijk vermoord en de gruwelijke aanslag gelukt wezen? Zou die schande op onze negentiende eeuw blijven rusten?
Wie dit gelooven moge, niet ik!
Wèl is Franrijk ver en vermag het niet wat het wil, ondanks zijn levendige sympathie voor Polens zaak, zoolang Engeland het niet ter zijde staat. En Engeland is kwistig genoeg met zijn halve beloften, zijdelingsche wenken, onbestemde toezeggingen. Doch waar geen materiëel voordeel te behalen is en alleen beginselen van recht en billijkheid in het spel zijn, daar gaat het vooralsnog niet gemakkelijk over tot werkdadige, krachtige hulp!
Maar God is niet te hoog! Neen, voorwaar! dat is Hij niet.

{==671==} {>>pagina-aanduiding<<}
Vroeg of laat zal dan ook de ure slaan van Polens geheele verlossing. Uit zijn asch zal en moet 't verrijzen, zoo waarachtig als God God is en eenmaal de zaak van gerechtigheid, vrijheid en waarheid zegevieren moet! - Wanneer zal dit tijdstip aanbreken? We weten dat niet. Hoelang zal de beproeving nog duren? Wie die dit zeggen kan! - Maar dat Polen, voor 't welk (getuige het verleden) zóó dikwijls reeds de doodsklok is geluid en dat toch telkens met onvernietigbare levenskracht toegerust bleek te zijn en uit zijn graf verrees; - dat Polen, 't welk het symbool geworden is van vrijheidszucht en vaderlandsliefde en allen, zelfs vroegere tegenstanders, die zijn bodem betreden, en zich voor goed te midden zijner kinderen vestigen, met onwederstaanbare macht voor zijne zaak wint en met onverbrekelijke banden aan zich kluistert, - dat Polen, 't welk zijn bestaan gewettigd heeft door de zedelijke overwinning, die het behaalde op het ruw geweld, een overwinning, waarvan de geschiedeuis onzer dagen geen tweede voorbeeld kent; - dat Polen, de type van het recht, van de onschuld, van den rampspoed, maar ook van de kracht, de ware kracht, de zedelijke kracht, de eenige kracht, die onze hulde en bewondering waardig is; - dat Polen kan niet vergaan, het is onsterfelijk. ‘La nation Polonaise ne périra pas’. Dit woord, drie-en-dertig jaren geleden uit een koninklijken mond gevloeid, drukt ook mijn innige overtuiging uit. Polen zal herboren worden!
Maar daartoe neme het eerst de lessen van het verledene ter harte en beginne het met zich zelf te vernieuwen.
Na zóólang en zóó zwaar geboet te hebben voor de zonden hunner vaderen, die hun boeren onderdrukten, in plaats van ze tot burgers en soldaten te maken, en die door hun onnatuurlijke, heillooze tweedracht en hun onderlingen naijver, door hun verdeeldheid en hun getwist den Tartaar en den Duitscher de schoonste gelegenheid gaven om den vaderlandschen bodem te betreden en zich daar voor goed te nestelen, - moeten Polens zonen zich meer en meer door de nauwste banden aan elkander hechten en de verdeeldheid afzweeren, die helaas! nog bij den laatsten opstand soms het hoofd verhief. Zij moeten de thans reeds aanvankelijk tot stand gekomen verbroedering met de kleine burgers en den ambachtsman 1) uitstrekken ook over de boeren en proletariërs, en

{==672==} {>>pagina-aanduiding<<}
dezen niet alleen in naam, maar ook inderdaad als broeders en gelijken behandelen, aan hunne ontwikkeling en zedelijke emancipatie arbeiden, door, voor zoover zij hiertoe de vrijheid kunnen erlangen, scholen te stichten, maar vooral door hun persoonlijken invloed! Niet langer moeten zij zich opsluiten in hun woningen om daar te verbeiden, uit te zien, weg te kwijnen en te sterven, het harte verscheurd door rouw; maar zij moeten verkeeren met en onder het volk, bovenal ten platte lande, en er meê leven en het opzoeken en het toespreken om het meê te deelen wat het niet weet, en het tot zelfbewustzijn te brengen, dat volk hetwelk, rampzalig gevolg van zoovele en zóó lange ellenden! zich zelf niet meer kent. Zij moeten het onderhouden over zijn grootsch verleden, over zijne oorlogen tegen de Turken, over de diensten, die het aan gansch Europa bewezen heeft; verhalen hoe het als een voormuur tegen de invallen der barbaren de beschaafde wereld dekte; spreken over Sobieski en het ontzet van Weenen, over de bevrijding en verlossing van Duitschland, in één woord over de tijden, waarop dit woord van het Slavonische volkslied zinspeelt: Zonen van Polen! graaft waar gij wilt in uwen bodem, neemt er uit wat gij wilt en al wat gij nemen zult, 't is altoos asch uwer martelaren!’
Maar daar is meer. Nog andere lessen geeft het verleden. Polen moet ook Gode leeren geven wat Godes en den keizer wat des keizers is en niet vereenigen wat God gescheiden heeft. Niet langer vereenzelvige het de zaak der nationaliteit met die der Roomsche Kerk en ente de eerste niet op den stam der laatste. 1)

{==673==} {>>pagina-aanduiding<<}
Het herinnere zich dat het in de 16de eeuw 't land der verdraagzaamheid bij uitnemendheid was, maar dat de Jezuïten verdeeldheid hebben gestookt en onverdraagzaamheid gekweekt en afkeer verwekt tegen de broeders van den Griekschen ritus, de kozakken, die van toen af den Dnieper overtrokken en voor altoos zich nederzetten in de uitgestrekte vlakken van klein-Rusland, en dat zij alzoo den Rus de scherpgepunte lans in de handen hebben gegeven, die thans het volk het harte doorboort. Het vergete niet dat het Catholicisme in het midden der vorige eeuw door het weren van de dissenters bij de verkiezing des konings, den Rus een geschikt voorwendsel schonk om zich te mengen in Polen's inwendige aangelegenheden en Europa diets te maken dat hij optrad tot verdediging der godsdienst en tot handhaving der vrijheid tegen de Poolsche geestelijkheid. Het verlieze niet uit het oog, dat, blijft het de belijdenis van het Catholieke geloof beschouwen als den eigenaardigen karaktertrek des Pools, het zijn jongere broeders van den Donau, de Slaven, zonen der grieksche kerk van zich afstoot, en hen, voor wie het eene behoefte is om hun broeders lieftehebben en zich aantesluiten bij eene groote natie, dwingt om zich in de armen van Rusland te werpen, wanneer zij het grievende woord zich hooren toevoegen: ‘Wij zijn uw broeders niet. Wij hebben onzen God. Zoekt gij den uwen!’
Willen wij hiermede zeggen dat de Polen hun voorvaderlijk geloof moeten afzweeren, hun dierbaarste overtuiging verloochenen? In geenen deele. Maar hunne godsdienst worde milder en minder zelfzuchtig! Zij mogen ook in andersdenkenden kinderen zien van God, den hemelschen Vader! Hun harte zij ruimer en neme in zich de ware humaniteit op! Hun liefde strekke zich uit over al wat den naam draagt van mensch en reike, over den scheidsmuur heen van geloofsbelijdenis en kerkgenootschap, de hand aan iederen beelddrager Gods!
Welk eene macht zal dan het kleine, heldhaftige Polen niet hebben! Één van hart en één van ziel, als een eenig man en met vereende krachten zal het dan den heiligen strijd op nieuw kunnen aanvaarden, en daarbij rekenen mogen op Europa's sympathie!
Europa's sympathie! Ja, deze moet vroeg of laat uit hare sluimering ontwaken. Zij kan op den duur niet worden gesmoord. De stem der gerechtigheid en menschelijkheid zal zich doen hooren en weêrklank vinden bij een ieder, grooten en kleinen, armen en

{==674==} {>>pagina-aanduiding<<}
rijken, aanzienlijken en geringen, en de teêrste snaren doen trillen van het hart, dat warm klopt voor wat goed en edel is. Verafschuwd zal zij worden, die armzalige politiek, die niet durft kiezen tusschen wie met den knoet regeeren en hen die strijden en sterven voor nationaliteit, haardsteden en altaren, tusschen de overwinnaars van heden die juichen en moorden en zich baden in bloed, en de overwonnenen, die weenen en zuchten en bidden; een politiek welke zich alleen laat leiden door de stem van het eigenbelang en den drang der omstandigheden. Europa zal dan ontwaken uit zijn verdooving en Polens lijden niet langer gedoogen en zwijgend aanschouwen.....Polens vloek zal het niet willen noch kunnen torschen!.....En al triumfeert ook op den huidigen oogenblik het schreeuwendste onrecht; al zwaait driest geweld den veldheersstaf in stouten overmoed; al buigt men zich nog voor het fait accompli, voor de stoffelijke kracht, voor het goed geluk, - gerechtigheid en waarheid moeten zegevieren. Polens zaak zal vroeg of laat de zaak worden van gansch Europa!
Doch zal dan het pleit door de wapenen beslecht en de Moscoviet teruggedrongen moeten worden naar Azië? Misschien. Doch ook dit behoeft niet. Immer ook Rusland kan op den duur niet blind en doof blijven voor de stem des rechts, zich niet altoos verharden: de verzenen niet immer tegen de prikkels slaan. Polens billijke wenschen zal het wellicht, wanneer het uit zijn zwijmelroes ontwaakt is, uit eigen beweging zelfs, bevredigen en aan het te lang vertrapte land zijne autonomie teruggeven. - Gunstige voorteekenen treffen reeds ons oog. Reeds schijnt het goevernement somwijlen besluiteloos. Het aarzelt. Het staat verlegen. Het is onhandig. Het gevoelt zelf de ongehoorde, ergerlijke dubbelhartigheid, aan welke het zich schuldig maakt, door zijn lijfeigenen te emancipeeren, tegelijkertijd dat het een naburig volk tot slaven maakt. Aan dit meten met twee maten en twee gewichten moet eens een einde komen! - Reeds haakt menig weldenkende Rus naar het oogenblik dat het in boeien geklonken volk niet langer een scheidsmuur zal zijn tusschen zijn vaderland en het westelijk deel van Europa; naar het oogenblik, dat hij op het woord ‘Polen’ niet meer het oog behoeft neder te slaan en den verwijtenden blik te ontwijken van den beschaafden Westerling. Zal de geest, welke hem reeds bezielt, zich niet overplanten op al zijn landgenooten, en alle hinderpalen en belemmeringen en moeilijkheden en traditioneele denkbeelden overwinnen?

{==675==} {>>pagina-aanduiding<<}

Wij, die gelooven aan de zich mededeelende kracht van het goede en ware en aan de eindelijke zegepraal des rechts, wij beantwoorden die vraag toestemmend. De sympathie van gansch Europa voor het martelaarsland zal dien geest kwistiger en spoediger uitstorten. - Zij het dus het streven van ieder onzer om haar bij anderen op te wekken!

Ja! Polen voor het oogenblik in den ongelijken kamp bezweken, zal eens herboren worden en als een vrij volk een nieuw leven aanvangen!
Blijf inmiddels, ongelukkig volk! blijf u oefenen in het worstelperk, dat vooralsnog u alleen ontsloten is, het worstelperk, waarin men lijdt en strijdt, waarin geen andere soldaten optreden dan martelaren, en elk die sneeft, zijne heldenziel vermaakt aan zijne broeders! Verwezenlijk deze beden, door een uwer nationale dichters 1) geuit! ‘Heer! wat wij u vragen, 't is niet de hoop: want als een bloemenregen heeft zij zich over ons uitgestort! 't Is niet de dood onzer vijanden: want de dood staat geschreven in de wolken van den dag van morgen! 't Zijn geen wapenen: want gij hebt die in onze ziel verzameld. - Wat wij vragen is bovenal een rein hart. Ja, heilige Geest! gij, die ons leert dat de grootste macht bestaat in de kracht om zich op te offeren, dat het grootste recht bestaat in de deugd, geef dat we door de liefde de volken het doel mogen doen bereiken, waarnaar wij streven!.....
O mijn Vaderland! wees het geduld, dat leert het gebouw steen voor steen op te trekken! Wees de onbuigbare wil en de ootmoedige, stille overpeinzing, die de aanstaande zegepraal voorbereidt! Wees de kalmte in den storm! Wees de harmonie te midden der tweedrachtskreeten! Wees de eeuwige schoonheid, te midden van alle afzichtelijkheden! Wees voor de lafhartigen en Pharizeën het stilzwijgen, dat veracht en verplet! Wees voor de zwakken de kracht, die den moed verlevendigt! Wees de hoop van hen, die de hoop derven. Wees in uw strijd tegen de hel dezer wereld, welke u aangrijpt, de rustige en liefderijke kracht die de poorten der hel niet zullen kunnen overweldigen!’

Vervullen zich die wenschen, o Polen! dan zult gij eens hoe

{==676==} {>>pagina-aanduiding<<}
lang uw proeftijd ook nog dure, verrijzen uit het graf, waarin gij schijnbaar zijt neêrgedaald. Een heerlijke toekomst wacht u dan!
Reeds zie ik in den geest die toekomst voor u aangebroken!...

‘Heil u, o edel, herboren Polen! eens in den volsten zin des woords de Niobee der volken, maar nu, na uw herleving, zóó gelukkig en gezegend, zóó machtig en vrij! Wees gegroet!’
Dordrecht, April 1865.






{==t.o. 677==} {>>pagina-aanduiding<<}



{== afbeelding 	GOETHE EN SCHILLER-MONUMENT. te weimar==} {>>afbeelding<<}
    




{==677==} {>>pagina-aanduiding<<}

De drie heroën der Duitsche letterkunde,

door C.P. Tiele.

III. Göthe. 1)

De engelsche Essayist Carlyle bevond zich eens in een gezelschap, ik meen dat het te Berlijn was - waar eenige filisters over Göthe hun oordeel spraken. Men kon niet genoeg uitweiden in zijn lof. ‘Maar och! dat zulk een groot genie! och, dat zulk een goddelijk genie zich niet meer, met al de krachten zijns geestes, had gewijd aan de verbreiding der christelijke waarheid!’ Zoo werd er, met de oogen ten hemel geslagen, door verscheidene gasten geklaagd. Carlyle zat stil voor zich heen te zien; doch men bespeurde wel aan zijn donkeren blik, en aan de zenuwachtige beweging zijner handen, die zich wreekten op zijn arm servet, dat er een onweêr broeide.
Eindelijk borst hij dan ook los: ‘Meine Herren! hebt ge nooit het verhaal gehoord van den man, die de zon verachtte, omdat hij er zijn sigaar niet aan kon ontsteken!’ Deze bom deed het vijandelijke vuur zwijgen. En 't is inderdaad het beste antwoord, dat wij op de meeste beoordeelingen van den grooten dichter kunnen geven. Wat wil men toch van hem? Waarom moet hij nog zooveel meer zijn, bij hetgeen hij reeds geweest is? Ja,

{==678==} {>>pagina-aanduiding<<}
zeker! het zou niet onaardig geweest zijn, indien Lessing, bijvoorbeeld, niet slechts de pen maar ook den beitel had gehanteerd, en de grenzen van poëzie en kunst ook in dit opzicht praktisch had aangewezen; indien Schiller, bijvoorbeeld, zelf het lied van de klok op muziek had gezet, indien Göthe...Ach, laten we de groote mannen toch nemen, zooals God ze ons gegeven heeft. Er kan van geen hunner iets meer worden geeischt, dan dat hij aan zijn roeping, aan zijn aanleg trouw is, dat, en niets meer.
Daar is misschien over niemand een uiteenloopender oordeel geveld, dan juist over Göthe. Door een zekere partij, die der romantisten, tot afgod verheven, werd hij door anderen onvoorwaardelijk verworpen. Hij is een egoïst, een groot heer, die met verachting op alle minderen nederziet, een man van zeer losse zeden, een heiden, zoo spreken brave burgers. Hij heeft Fichte onrechtvaardig behandeld! zeggen de wijsgeeren. Hij heeft als minister zich gewelddadige maatregelen veroorloofd, om zijn plannen door te zetten, en geweigerd rekenschap te geven van de sommen uit 's lands schatkist, die hij voor kunsten en wetenschappen had besteed, zoo klagen de constitutioneelen. Hij heeft Frederike Brion verlaten! roepen de jonge schoonen verontwaardigd uit. Als dichter is hij duister, fantastisch, fragmentarisch; de strekking zijner werken is dikwijls gevaarlijk...Maar de zondenlijst is al groot genoeg; wij behoeven die niet verder voort te zetten. En ze schijnt velen dan ook zoo groot, dat ze zich geheel van Göthe afwenden, en zich maar liever aan hun Schiller houden. Aan Schiller houden we ons ook, maar ik bid u, gunt ons Göthe er bij!
De nieuwe uitgaaf van Lewes' uitstekende levensbeschrijving, geeft mij aanleiding, om het een en ander aan te voeren, wat tot een juister en billijker beoordeeling van Göthe kan bijdragen.

Het ergste is - waarom zou ik het verzwijgen? - dat voor al die beschuldigingen, die men tegen den dichter inbrengt, en die ik nog lang-niet alle genoemd heb, wel eenige grond is te vinden. Vijand van alle huichelarij en vertooning, heeft hij zich nooit anders voorgedaan dan hij was, en nooit anders gesproken dan hij dacht. Zijn gebreken en dwalingen heeft hij voor uiemandsoogen verborgen. Daardoor heeft hij aan zijn vijanden menige zwakke zijde geboden, waartegen zij zich haastten hun aanvallen te richten.

{==679==} {>>pagina-aanduiding<<}

Men stelt zich Göthe gewoonlijk voor, zooals hij zichzelf in een zijner epigrammen heeft geschilderd. 't Is bekend, dat hij, even vóór de uitgave van zijn Werther, met Lavater en Basedow een reis heeft gedaan. Het moet een zonderling gezelschap zijn geweest. De nette, knappe, aangename Lavater, niet vrij van een tintje vleierij en 't geen de engelschen met dat kostbare, doch helaas! onvertaalbare woord ‘cant’ uitdrukken, de morsige, onhebbelijke, altijd rookende Basedow, en Göthe, schoon, edel van houding en uitzicht, en toch met Basedow wedijverende, wie van beiden zich het onbehoorlijkst gedragen kon. Men zag daarin toen het kenmerk van het genie. Beiden, Lavater en Basedow, waren profeten op hun manier, en met denzelfden ijver, waarmeê de een het apostolische christendom trachtte te herstellen, viel de ander het christendom aan, en bewees, dat de natuurstaat van Rousseau het ware beginsel van alle opvoeding was, terwijl Göthe zich niet veel over een van beide kwesties bekommerde. Daar zat hij nu, gelijk hij 't zelf beschrijft, te Koblenz aan tafel, tusschen beiden. De soep is nauwelijks gediend, of Lavater en Basedow vallen aan 't werk. Ditmaal heeft Lavater het over de Openbaring van Johannes. Hij opent de zegels kort en goed. En met een heilig riet gewapend, meet hij tot groote verbazing van een prediker, die aandachtig naar hem luistert, de Kubusstad en de paarlenpoort aan dezen nauwkeurig voor. Ik, zegt Göthe,

Ik had intusschen stil gezeten, 
En had mijn mootje zalm gegeten. 

Inmiddels is vader Basedow bezig aan een dansmeester te bewijzen, dat het geheel niet meer voegde, om kinderen te doopen, waarop deze laatste, zeer geërgerd, niets meer hooren wil, en zegt: dat ieder kind wel weet, hoe geheel anders het in den Bijbel staat:

Ik had mijn tijd niet meê verbeuzeld, 
Maar lekker een haantjen opgepeuzeld. 

Zooals hij daar zat:

Prophete rechts, Prophete links 
Das Weltkind in der Mitte, 

zoo, meent men, was hij eigenlijk altijd. Hij stelde geen belang in de groote vraagstukken, die anderen bewogen. Hij dacht maar aan zijn haantje en aan zijn mootje zalm, hoogstens aan zijn

{==680==} {>>pagina-aanduiding<<}
kunst, aan het lagere of hoogere genot des levens, bij al het andere bleef hij onverstoorbaar koel.
En ik geef het, voor een gedeelte, gaarne toe. Er waren verscheidene dingen, die onze belangstelling opwekken, en die wij terecht niet geringschatten, maar die Göthe niettemin beschouwde met een onverschillig oog. Ik noem bijvoorbeeld alles wat met de staatkunde in verband staat. Voor de politiek had hij gansch geen hart. Ge mocht hem de gewichtigste feiten verhalen, hij zou nauwelijks naar u luisteren. Een alleraardigst voorbeeld daarvan heeft Soret verteld. Op Maandag den 1en Augustus 1830 bereikte het nieuws van de fransche Juli-revolutie de hoofdstad van Saksen-Weimar. Iedereen was er vol van. Ook Soret, die zich 's namiddags naar Göthe begaf, dacht aan niets anders. En toen Göthe hem dadelijk bij 't binnentreden toeriep: ‘Nu, wat denkt gij van deze groote gebeurtenis? De vulkaan is eindelijk tot een uitbarsting gekomen; alles is in laaie vlam!’ antwoordde hij zeer natuurlijk: ‘'t Is een verschrikkelijke geschiedenis, maar wat kon onder zulke door en door slechte omstandigheden en met zulk een ministerie anders verwacht worden, dan dat het geheel zou uitloopen op een verdrijving der koninklijke familie?’ Verwonderd zag Göthe hem aan. ‘Het schijnt dat wij elkander niet begrepen, mijn goede vriend!’ zeide hij, ‘van die menschen spreek ik niet: maar van heel iets anders. Ik spreek van den twist tusschen Cuvier en Geoffroy St. Hilaire, zoo belangrijk voor de wetenschap, en die in de Académie tot een openbare scheuring is gekomen.’ En als het slechts de buitenlandsche staatkunde geweest ware, die hem geen belang inboezemde! Maar het scheen immers, dat ook de liefde voor zijn vaderland en de vrijheid zijner natie geen enkele snaar deden trillen in zijn hart. Toen Napoleon in Erfurt was, en daar met de slaafsche duitsche vorsten een congres hield, bleef Göthe niet achter, en liet zich ontbieden, om aan den keizer zijn hulde te brengen, ja, weigerde
het kruis van het Legioen van eer niet, dat deze hem schonk. Als de veroveraar zijn verdiensten slechts waardeerde, zijn schouwburg te Weimar liet bestaan, zijn verzamelingen van kunst niet deed plunderen, en - wij moeten er dit bijvoegen - zijn hertog niet verbande uit het land, dan was hem alles wel. Zelfs toen het juk ondraaglijk werd, toen de verontwaardiging zich van alle kanten luchtgaf, toen Körner, de edele jonge held, onder het aanheffen van

{==681==} {>>pagina-aanduiding<<}
vaderlandsche krijgszangen, zelf het zwaard aan de zijde gespte, toen Rückert zijn geharnaste sonnetten in de we reld zond, bleef de groote dichter van Duitschland nog zwijgen en geloofde hij niet aan de goede zaak. ‘Het baat niet,’ zeide hij tot Körner, ‘gij zult den machtigen man niet kunnen weêrstaan, gij zult het juk nog slechts te zwaarder maken.’ Aan een tijdschrift dat den volksgeest moest opwekken, weigerde hij zijn medewerking. ‘Ik heb geen haat in mijn hart,’ zeide hij; ‘hoe wil ik dan haat door liederen opwekken?’ Doch zie, dat was het juist, dat hij de vijanden zijner natie niet haatte. En wij verwonderen ons niet, dat deze koelheid bij de landgenooten van den dichter, anders zoo fier op hem, een pijnlijken indruk moest maken.
Maar indien nu die koelheid voor 't grootste deel eens schijnbaar, in 't geheel zeer verklaarbaar geweest is? Indien nu Göthe wel gedwaald heeft, daarin, dat hij de macht van Napoleon overschatte, en die zijner natie te gering achtte, doch in menig opzicht verder zag dan de meerderheid zijner landgenooten, en het hem alhans niet aan sympathie voor zijn volk ontbrak? Wij kunnen het bewijzen. In een gesprek met den geschiedschrijver Luden, een warm patriot overigens, heeft hij zijn geheele denkwijze opengelegd, en Luden ging van hem heen met de overtuiging, dat geen dwaling grooter was, dan Göthe van gebrek aan vaderlandsliefde, aan meêgevoel voor de eer en schande, het geluk en de ellende van zijn volk te verdenken. ‘Meen toch niet,’ zoo sprak Göthe tot hem, ‘dat ik onverschillig ben voor de groote denkbeelden van Vrijheid, Vaderland en Volk. - Duitschland is dierbaar aan mijn hart. Ik heb dikwijls een bittere pijn gevoeld, bij de gedachte dat het duitsche volk, zoo eerzaam als individuën, zoo ellendig is als geheel.’ Daarop verklaarde hij, dat een vergelijking van het duitsche volk met andere hem deed lijden, en dat hij daarom in kunst en wetenschap zijn toevlucht zocht. ‘Maar,’ voegde hij er bij, ‘deze troost is, alles wel beschouwd, zeer schraal, en een slechte vergoeding voor de trotsche overtuiging, dat men tot een groot, sterk volk behoort, dat geëerd en ontzien wordt.’ En, als hij daarop bekende, van de afschudding van het fransche juk niet veel te verwachten, omdat het meer een in-vrijheidstelling dan een bevrijding geleek, en omdat hij in de plaats van franschen en italianen, kozakken, baskiren, kroaten, magyaren en andere huzaren zag, had hij dan zoozeer ongelijk? Vijftig jaren

{==682==} {>>pagina-aanduiding<<}
zijn voorbijgegaan sedert den slag van Leipzig, en is Duitschland een, is Duitschland vrij?
Het zou mij te ver heenvoeren, zoo ik al de beschuldigingen tegen Göthe ingebracht, achtereenvolgens herinneren en weêrleggen wilde. Dit is zeker, de meeste zouden blijken niets dan vergrootingen, legenden, kwaadsprekerijën, ja zelfs lasteringen te zijn. Andere zou ik niet willen, niet kunnen weêrleggen. Hem van wuftheid en lichtzinnigheid vrij te pleiten, en te beweren, dat zijn leven in dit opzicht met dat van Schiller, met dat van den luchthartigen Lessing zelfs, ook van verre een vergelijking kan doorstaan, zou dwaasheid wezen. Zijn handelwijs tegenover Frederike, zoo algemeen berucht en gelaakt, en zoo dikwijls ook verontschuldigd, ik zou haar niet willen verdedigen. Ik zou bijvoorbeeld niet met Lewes durven staande houden, dat hij verplicht was de lieve Predigerstochter uit den Elsas te verlaten, omdat het gevoel, dat hij voor haar koesterde, niet diep genoeg was, om er een huwelijk op te grondvesten. Het is zeer vernuftig gevonden, maar dat Göthe deze beweegreden gehad heeft, blijkt uit niets. En als Frederike de eenige geweest ware, die hij door zijn teederheid op een huwelijk deed hopen, zonder die hoop te vervullen! Dan, in weêrwil van deze zwakheden, en van nog zooveel andere, die ik volgaarne erken - trouwens, een dichter en een heilige zijn twee, en wij zijn geen zedemeesters - in weêrwil van dat alles moet ik met alle kracht, met allen nadruk opkomen tegen de onverdiende miskenning, die hem een egoïst noemt, en hem alle gevoel ontzegt. Van dien egoïst wordt het volgende verhaald: Een onbekende - hij is nog onbekend - schrijft hem een brief, en roept zijn hulp in. De man is een zonderling en een niet zeer aangenaam karakter. Gedeeltelijk door eigen schuld is hij uit zijn betrekking ontslagen, maar hij is ongelukkig, en wendt zich tot Göthe. Niet tevreden met hem eenige tijdelijke hulp te verleenen, maakt deze een plan tot verdere ondersteuning. Hij neemt maatregelen, om hem te Jena
huisvesting te verschaffen, en verzekert hem daar een jaargeld van honderd thalers. Hij zendt hem kleederen, maar geen van de zijne, omdat men die licht herkennen mocht. De ongelukkige, door zijn tegenspoed verbitterd, heeft zich in 't hoofd gezet, dat Jena voor hem een gevaarlijke woonplaats zal zijn. ‘Goed,’ zegt Göthe, met groot geduld, ‘ga waarheen gij wilt; ik weet dat voor een mensch zijn denkbeelden

{==683==} {>>pagina-aanduiding<<}
zoo goed als de werkelijkheid zijn. Waarheen gij ook gaat, gij zult uw jaargeld hebben.’ En hij geeft hem het dubbele. Hij vergt niets van den beweldadigde, dan dat deze een anderen beschermeling, wiens toekomst Göthe zeer ter harte gaat, onderwijze, en hij vergt het niet, zonder hem daarvoor nog afzonderlijk te betalen. Met de grootste kieschheid verzekert hij telkens, dat de ongelukkige Kraft (dit was zijn aangenomen naam) hem niet tot last is. ‘Het leert mij zuinigheid;’ schrijft hij, ‘ik geef veel van mijn inkomen uit, dat ik kon besparen voor hen die behoeftig zijn. En reken ook uw tranen en zegeningen niet voor niets!’ En hoewel die kieschheid aan den ontevreden mensch verspild was, hoewel deze in elken brief meer vroeg, en gromde, en zich gekrenkt voelde, Göthe verloor zijn geduld niet, maar ging zes jaren lang voort, om een zesde gedeelte van zijn eigen inkomen voor dezen ondankbare uit te sparen.
In 1816 stierf Göthe's vrouw. Degenen, die gewoon waren hem als een mensch zonder hart te beschouwen, zagen hierin voor hem een uitkomst, een gelukkige verlichting. Er was eenige reden voor deze meening. Frau von Göthe was lang niet meer de naïeve, dartele, geestige Christine Vulpius, op wie eens de Romeinsche Elegieën gedicht werden. Sinds vele jaren had zij door haar dwaasheden, haar bandelooze hartstochten, haar luimen, het leven van den dichter verbitterd, en hem dikwijls ongeschikt gemaakt, om zijn letterkundigen arbeid voort te zetten. Welk een heldenmoed, welk een geduld, welk een liefde er noodig waren, om dit alles te dragen en te verbergen, behoef ik niet te zeggen. Maar dat dit alles niet in staat was geweest, zijn genegenheid jegens haar te doen verflauwen, dat bewijzen die schoone regels door hem op haar sterfdag geschreven:

Du versuchst o Sonne, vergebens 
Durch die düstren Wolken zu scheine! 
Der ganze Gewinn meines Lebens 
Ist, ihren Verlust zu beweinen; 

en de woorden door hem aan den ouden Zelter gericht: ‘Als ik u vertel, gij ruwe en bitter beproefde zoon der aarde, dat mijn lief vrouwtje mij ontnomen is, dan zult gij weten, wat dit beteekent.’
Eén voorbeeld nog. Wij hebben Göthe voor Napoleon zien buigen, in een tijd, toen de fransche keizer aan het duitsche

{==684==} {>>pagina-aanduiding<<}
volk en de duitsche vorsten de wet stelde: hetzelfde trouwens wat Wieland, wat Bilderdijk, wat zooveel anderen deden. Maar vergeten wij niet, dat Napoleon toen ook aan Carl August, Göthes beschermer en vriend, recht had laten weêrvaren. Geheel anders was het, toen de keizer den hertog met zijn gewone heftigheid behandelde, en hem kleingeestig verweet, wat hij als eerlijk man verplicht was geweest te doen. Toen zweeg Göthe niet. In fiere, nobele woorden gaf hij zijn verontwaardiging lucht.
‘Ik zeg u,’ zoo sprak hij tot Falk, ‘ik zeg u, de hertog zal handelen, zooals hij handelt! Hij moet zoo handelen! Hij zou een groote onrechtvaardigheid doen, indien hij anders handelde! Ja, en zelfs al moest hij zoo land en volk, kroon en scepter verliezen, gelijk zijn voorzaat, de ongelukkige Johann - toch moet hij geen handbreed afwijken van zijn edele denkwijs, en van hetgeen de plicht van een man en van een vorst hem voorschrijft in dezen nood. Ongeluk! Wat is ongeluk! Dit is een ongeluk - dat een vorst gedwongen wordt zulke dingen van vreemdelingen te verdragen. En als het met hem zoo ver kwam als met hertog Johann, als zijn val zeker en onherroepelijk was - laat dat ons niet ontmoedigen. Wij zullen onzen staf in de hand nemen, en onzen meester in zijn tegenspoed vergezellen, zooals de oude Lukas Kranach deed. Wij zullen hem nimmer verzaken. De vrouwen en kinderen, wanneer zij ons in de dorpen ontmoeten, zullen de oogen neêrslaan en weenen, en tot elkander zeggen: ‘Dat is de oude Göthe, en de voormalige hertog van Weimar, dien de fransche keizer van den troon joeg, omdat hij aan zijn vrienden zoo trouw was in 't ongeluk; omdat hij zijn oom op diens sterfbed bezocht; omdat hij zijn oude kameraden en wapenbroeders niet van honger wou laten sterven!’ Terwijl hij dit zeide, rolden de tranen hem bij stroomen langs de wangen. ‘Ik zal zingen voor brood,’ vervolgde hij na eenige oogenblikken, ‘ik zal een reizende balladezanger worden, en onze ongelukken in verzen brengen! Ik zal naar ieder dorp trekken en naar iedere school waar de naam van Göthe bekend is, ik zal de oneer van Duitschland bezingen, en de kinderen zullen het lied van onze schande leeren, totdat zij mannen zijn; en zoo zullen zij mijn meester weêr op zijn troon zingen, en den uwen er af.’
Ziedaar zeker een mensch zonder gevoel! Toen Gall den schedel van Göthe betastte, verklaarde hij, tot des dichters

{==685==} {>>pagina-aanduiding<<}
ontzetting, dat deze den sterksten aanleg had, om een volksredenaar te worden. Ik stel weinig vertrouwen in de schedelleer, maar als ik die uitspraak van den frenoloog met de zooeven aangehaalde welsprekende woorden van Göthe vergelijk, dan zou ik haast geneigd zijn aan die leer te gelooven.
Oppervlakkigheid en onkunde zijn veeltijds de oorzaken geweest van de scherpe veroordeeling, waaraan onze dichter blootstond. Als men wat dieper doordrong dan den uiterlijken schijn, men zou meestal een zachter vonnis geveld hebben. En hier ook, hier vooral geldt dat woord van de vrouw, die Göthe zoo zeer bewonderde: Tout savoir c'est tout pardonner.
Maar indien dit alles niet tot zijn rechtvaardiging kon worden bijgebracht, indien nu zijn gebreken, die slechts een blind, afgodisch bewonderaar loochenen zal, niet door vele deugden werden opgewogen, indien wij nu werkelijk den mensch Göthe niet konden liefhebben in die mate als wij Schiller liefhebben bijvoorbeeld - wat recht hebben wij eigenlijk, om van hem te vorderen, dat hij zijn zal, waarvoor hij zich niet uitgeeft, dat hij iets anders zijn zal, dan waartoe hij naar zijn aanleg bestemd was! Is hij geweest, die hij zijn moest, of is hij het niet geweest? Hij is het geweest. Om hem billijk te beoordeelen moeten wij vragen wat zijn aanleg was. En de vraag is niet moeilijk te beantwoorden. Dichter was hij; dichter was hij geboren. Dat heeft hijzelf - en 't is geen geringe verdienste - dat heeft hij van den aanvang af levendig gevoeld, helder ingezien. Om dien aanleg te ontwikkelen, heeft hij alles wat zijn ontwikkeling belemmerde, ter zijde gesteld; en alles wat hij deed, genoot, onderzocht, ondervond, daaraan dienstbaar gemaakt. Slechts zelden zien wij hem daarin mistasten: als hij bijvoorbeeld van een kunstenaarsloopbaan droomt, en den kostelijken tijd verbeuzelt met middelmatige etsen, of met veel verdienstelijker teekeningen te vervaardigen; of als hij op lateren leeftijd zich te veel aan wetenschappelijke onderzoekingen wijdt: ofschoon noch zijn natuurkundige, noch zijn aesthetische studiën voor zijne poëzie onvruchtbaar zijn geweest. Het was de stof, die hij vergaderde, en die zijn dichterlijke geest omschiep in poëzie. Natuur en kunst bezielden hem beide. Indien zijn gevoel dreigde hem te overmeesteren, en zijn dichterlijke roeping te doen verzaken, dan stortte hij het uit, dan zette hij het van zich in een dichtstuk of in een roman. Maar alles wat de vlam

{==686==} {>>pagina-aanduiding<<}
bij hem had kunnen uitblusschen, verwijderde hij zorgvuldig, zooveel hij kon. Hij trok een tooverkring om zich heen, om al de booze geesten af te weeren, die hem zijn goddelijke gave hadden kunnen outrooven. En zullen wij het wraken, dat hij de woelingen en zorgen van het staatkundig leven, dat hij de groote ellenden van zijn tijd, als zulke booze geesten afweerde, juist omdat hij voelde, dat ze zijn hart zouden kwetsen, en hem daardoor uit zijne ware sfeer zouden rukken? Zullen wij, met zijn onsterfelijke werken in de hand, moed hebben te betreuren, dat hij niet met Vondels Abdisse gezegd heeft: ‘'t Is nu geen tijd van zingen!’ en de lier niet aan de wilgen heeft gehangen, om brochures tegen Napoleon te schrijven?
Göthe is eenzijdig geweest, zoo men wil. Hij heeft sommige zijden van het menschelijk leven niet in zich opgenomen. Hij heeft met name de geschiedenis nooit recht gewaardeerd. Hij heeft bovenal aan het zedelijke niet genoegzaam recht doen wedervaren. Die eenzijdigheid is zijn zwakheid geweest. Zij heeft hem over sommige voorname verschijnselen op het gebied der historie, onder anderen over het christendom, bij wijlen - niet altijd, lang niet altijd - zeer onbillijk doen oordeelen. Zij heeft hem dikwijls koel gemaakt voor datgene wat onze innigste sympathie waardig is. Zij heeft hem de kieschheid zijner lezers niet genoeg doen eerbiedigen, en, in een geheel anderen tijd dan dien van Shakespere, de ruwheid van dezen geweldigen dichter doen navolgen. Zij heeft sommige zijner werken, de Wahlverwandschaften bijvoorbeeld, zeer bepaald tot gevaarlijke werken gemaakt, omdat daarin met dichterlijke bekoring, door- en-door onzedelijke toestanden, niet geschilderd, maar inderdaad gerechtvaardigd worden. Doch in die eenzijdigheid ligt, even zoo goed als in zijn zwakheid, ook zijn ontzettende kracht. Zij heeft hem tot den grootsten dichter der nieuwere tijden gemaakt. Zij heeft aan zijn lierdichten die volkomenheid gegeven, die ze verheffen boven alles wat in dit genre door eenigen dichter in eenige taal der wereld is geschreven; die volkomenheid van vorm, dien reinen eenvoud, dat zangerige en melodieuze, dat ons bijkans den diepen zin doet vergeten. Zij schonk zelfs aan die werken, waartegen de kritiek groote bezwaren heeft in te brengen, zulk een toovermacht, dat een treurspel, 't welk geen treurspel is, een mislukt drama, ons onweêrstaanbaar boeit, en dat een vrij ordeloos fragment het machtigste, het merkwaar-
{==687==} {>>pagina-aanduiding<<}
digste gedicht van den nieuweren tijd is geworden. Indien poëzie iets anders dan een spel, indien letterkunde iets meer dan een beuzeling, meer dan een overbodige versiering des levens, meer dan een nuttelooze weelde is, indien zij
veeleer tot het hoogste behooren, wat den menschelijken geest kan bezighouden, en de menschelijke krachten kan inspannen, dan heeft de dichter Göthe welgedaan, zich aan het praktische leven zooveel mogelijk te onttrekken, en zijn hart bovenal te wijden aan zijn kunst; dan heeft Johann Wolfgang Göthe zijn tachtigjarig leven wèl besteed.

Doch, men heeft ook met Göthe den dichter niet altijd vrede. Men heeft geen smaak in zijne duistere, raadselachtige verzen en in zijn diepzinnige, maar koude allegorieën. Men durft het nauwelijks bekennen, maar kan het wederom niet ontveinzen, dat men zijn romans, in weerwil van den schoone détails, vervelend, zijn reisbeschrijvingen breedsprakig, zijn proza dikwijls mat en levenloos vindt. Wie heeft ooit de Wanderjahre uitgelezen, dan omdat hij het er nu eenmaal op gezet had, ze uit te lezen? Wie heeft ooit het tweede deel van den Faust achtereen kunnen doorworstelen, anders dan ten koste van de grootste zelfverloochening, op de wijs, zooals men een leelijke medieijn haastig inslikt, met toegenepen oogen? - tenzij dan, dat men zich heimelijk voedde met de hoop, om de honderd-en-een verklaringen van dit raadselachtig dichtwerk nog met een vonkelnieuwe te vermeerderen.
En daarom leest men Göthe liever niet? - Men zou groot ongelijk hebben, men zou voorbarig handelen. Er zijn twee Göthes. De werken van den een behoeft men niet te lezen. Maar zoo men de werken van den ander ter zijde zet, berooft men zich moedwillig van een rijke bron van aesthetisch genot.
Er zijn twee Göthes. Tot een juiste beoordeeling van den dichter moet men dit bovenal in aanmerking nemen. De eene Göthe stierf in 1850, tegelijk met Schiller, de andere in 1831. Of, om zonder omwegen te spreken: men moet in het leven van Göthe twee tijdperken scherp van elkander onderscheiden, en men mag met volle recht beweren, dat Göthe slechts in een van die twee tijdperken waarlijk dichter is geweest. Zoodra hij te Weimar was gevestigd; zoodra de wilde, vrije dagen zijner jeugd plaats maakten voor de rust van den mannelijken leeftijd, scheen het, dat ook het

{==688==} {>>pagina-aanduiding<<}
jeugdig dichtvuur langzaam uitdoofde. Hebben wij hem niet aan Schiller hooren betuigen, dat hij in de laatste twee of drie jaren zoo goed als opgehouden had dichter te zijn? De vriendschap met Schiller wakkerde den sluimerenden dichtgeest weder op. Doch nauwelijks was Schiller hem ontvallen, nauwelijks had hij den prikkel van den onderlingen wedijver met den geliefden mededinger verloren, of Göthe was weêr, die hij elf jaren te voren was geweest, en wijdde zich bijkans uitsluitend aan de wetenschappen. En wat hij dichtte in deze periode, hoewel het altijd werk van Göthe, en dus nooit geheel zonder waarde was, kan ook van verre de vergelijking niet doorstaan met hetgeen hij in vroegere jaren had voortgebracht.
Het voornaamste dichtwerk uit dezen tijd van dichterlijke uitputting en verstijving is het tweede deel van den Faust. En ik kom er gaarne voor uit, ik behoor niet tot de bewonderaars van dit tweede deel. Het is daarmeê eenigermate gegaan als met de beroemde schilderij van Tijl Uylenspiegel. De schilderij was niets dan een ledig doek, doch de voorgewende kunstenaar had te kennen gegeven, dat slechts verstandige menschen de schoonheden van het werk konden zien en bewonderen, en het voor dommen en gekken noodzakelijk onzichtbaar moest blijven. Het doek werd dus door het geheele hof als een meesterstuk bewonderd, en niemand waagde te verraden, dat hij hoegenaamd niets zag. Zóó heeft ook van het tweede deel van den Faust langen tijd dit dilemma gegolden: Ziet gij de schoonheden van het stuk niet, dan kunt gij het zeker niet begrijpen. Vandaar dat het door allen, die eenige aanspraak op verstand en scherpzinnigheid meenden te mogen maken, om het hardst werd geprezen. Op gevaar af, van gerangschikt te worden onder hen, die het stuk niet begrijpen, waag ik het, niet in te stemmen met dien lof.
Er is ongetwijfeld veel wijsheid ook in dit tweede gedeelte, wellicht meer dan in het eerste. Er zijn tallooze regels in, die men als puntdichten, als Stichworte kan aanhalen. Aan diepte van gedachten ontbreekt het bij Göthe nooit. Maar hoe is deze gedachte onder een wicht van kunstige, neen, ik moet zeggen gekunstelde allegorieën als bedolven; het tooverachtig-wonderbare, het grillig-fantastische, dat reeds in 't eerste deel een wellicht te groote plaats beslaat, heeft hier alles veroverd. Wij voelen ons niet meer in de werkelijke wereld. Een zekere huivering overvalt ons, vooral in de epizode Helena, als we ons van alle

{==689==} {>>pagina-aanduiding<<}
kanten omringd zien door schimmen, holle gestalten, die straks in rook zullen opgaan, grauwe wijven, sirenen, zingende mieren, homunculus, seismos, en ik weet niet hoeveel abstracties nog daaren boven. Faust zelf is niet veel meer dan een abstractie geworden, en de hemelsche opera, uitgevoerd door middeneeuwsche heiligen en scolastici, waarmeê het stuk besluit, en die dienen moet, om Faust ten hemel in te leiden, is door niets gemotiveerd, en laat ons, in weerwil van de liefelijke versificatie, geheel koud. Vischer, de grootste aestheticus van onzen tijd, heeft daarop dan ook zijn derde deel van den Faust, een parodie van het tweede, gegrond, en meent dat Faust, voordat hij tot de zaligheid van Pater seraphicus, Doctor marianus en andere pedanten mag worden toegelaten, eerst een drietal proeven glansrijk moet doorstaan. Een dier proeven is, om aan de ‘selige Knaben’ van het tweede deel, datzelfde tweede deel te verklaren. En de gansche welverdiende parodie, sluit met eene omschrijving van het chorus mysticus waarmeê Göthes Faust eindigt, die in plaats van des dichters:

Das Unbeschreibliche, 
Hier ist es gethan, 

de woorden heeft:

Das Abgeschmackteste 
Hier wird es geschmeckt; 

en in stede van Göthes mystische regels:

Das ewig Weibliche 
Ziecht uns hinan, 

aldus leest:

Das ewig Langweilige 
Zieht uns hinan, 

twee variaties waarin een geheele, en helaas! volkomen ware kritiek van het tweede deel der Fausttragedie vervat is.
Wenden wij ons van dat eeuwig langwijlige af. Het is niet onverklaarbaar, hoe vreemd het ook schijne, dat de Göthe, die werken klaar als kristal, rein van eenvoud, zooals de Ifigenia en de Hermann und Dorothea, de Göthe die het eerste deel van den Faust had voortgebracht, zich in deze mystisch-fantastische spelingen verloor. Het was niet slechts een gevolg van de koelheid des ouderdoms: was ook de frissche West-Oestlicher Divan niet een vrucht zijner grijsheid? Misschien had de toenemende lust van den ouden man, om met zijn lezers, zooals men 't niet onaardig genoemd heeft, schuilhoekje te spelen, hen te mystificeeren en zijn meening te verbergen achter duistere orakelspreuken, er wel eenig deel aan. Zeker mogen wij daarbij ook niet vergeten, dat Schiller hem niet meer ter zijde stond. Schiller had met groote juistheid aangetoond, hoe het beeld van den Faust, zooals het in 't eerste deel was opgezet, zich ontwikkelen

{==690==} {>>pagina-aanduiding<<}
moest, en wat de verdere gang der tragedie moest zijn, zou zij tot een bevredigende uitkomst leiden. Uit het egoïstische gevoelsleven moest de held in het praktische leven treden; de verjongde Faust moest een man worden, werkend in het midden der wereld, door dwaling tot waarheid, door strijd tot zege gevoerd. Vergeefs heeft Göthe dàt beproefd. Hier was de grens van zijn vermogen. Hij die de historie niet waardeerde, zooals ik reeds zeide, was te veel de man der natuur, om de vrije werking van den menschelijken geest te kunnen vatten en schilderen. Zelf meer en meer van het praktische leven vervreemd en in de wereld der gedachte opgesloten, liet hij zijn held ook in die gedachte-wereld rondzwerven en na een flauwe poging, om hem ook tot vruchtbaar handelen te brengen, plotseling sterven. Alzoo, die den wijze, den diepen denker, den scherpen kritischen geest zoekt, en daartoe de moeite niet schroomt, om zijn wonderspreuken te ontraadselen, die vindt hem ook hier, maar die den dichter wil leeren kennen, moet hem elders zoeken. Hij zoeke hem in de dagen van Göthes jonkheid en kracht.

Göthe was dichter. Indien ik dat zeg, dan stel ik mij niet voor, zijn dichterlijk genie te bewijzen, want dat zal wel door niemand, zelfs door zijn bittersten vijand niet, in twijfel worden getrokken. Maar dan bedoel ik, dat het genie van Göthe een dichterlijk genie was; dat men hem niet slechts een auteur, een schrijver kan noemen, hoeveel werken hij ook in proza geschreven heeft; niet slechts een aestheticus, hoe talrijk ook de geschriften over kunst mogen zijn, die hij ons heeft nagelaten; niet slechts een geleerde, een man der wetenschap, al heeft hij zich met bijzonderen ijver op natuurkundige onderzoekingen toegelegd, en in die wetenschap zelfs eenige beteekenis verworven. Die hem karakterizeeren wil, noeme hem dichter, want als prozaschrijver, als man van kunst en wetenschap was hij altijd dichter, dat bovenal. Maar hoe zullen wij dezen dichter nu kenschetsen? Wat was het eigenaardige zijner meer dan tien talenten? Waardoor onderscheidt hij zich van andere dichters, die hem in kracht en rijkdom van gaven op zijde streven? Ik zou kunnen antwoorden, dat bij niemand zulk een zwaarte van inhoud zich met zulk een lichtheid van vormen vereenigt. Nergens - ik spreek natuurlijk van zijn besten tijd - nergens vinden wij zulk een diepte van gedachte in zulk een behaaglijk kleed. En hier rijzen

{==691==} {>>pagina-aanduiding<<}
ze zeker voor onze gedachten, die liederen, waarin het zangerige duitsch zelf muziek is geworden, en waarin toch de gedachte niet door een stroom van welluidende klanken wordt weggespoeld. Ik denk aan: Heidenröslein, Röslein roth, Röslein auf der Heiden,’ dat de knaap ‘zoo jong en morgenschoon’ op de heide zag staan, en plukken wilde,

Röslein sprach: ich steche dich 
Das du ewig denkst an mich, 
Und ich will's nicht leiden; 

maar dat, of het al stak en zich verweerde, door den wilden knaap werd afgerukt:

Röslein wehrte sich und stach, 
Half ihr doch kein Weh und Ach. 
Musst' es eben leiden. 
Röslein, Röslein, Röslein roth, 
Röslein auf der Heiden. 

en aan den wellicht noch schooner tegenhanger:

Ich ging im Walde 
So für mich hin, 
Und nichts zu suchen 
Das war mein Sinn. 

waar de dichter dan in de schaduw een bloempje vindt staan, maar gereed het te plukken, zich weêrhouden laat door de vraag:

Soll ich zum Welken 
Gebrochen seyn? 

en het dan met wortel en al overplant in zijn hof, waar het groeit en bloeit. En als de liefelijke tonen van deze twee eenvoudige liedjes ons gehoor streelen, kunnen wij daardoor de schoone denkbeelden niet vergeten, die in hun beeldspraak wordt uitgedrukt, en voelt gij aanstonds, wie het ongelukkige heideroosje is, dat de wilde knaap van den stengel rukt, en wie het bloempje, dat de man overplant in zijn gaarde, ‘am hübschen Haus.’ En intusschen verdringen ze zich voor onzen geest:

Freudvoll 
Und leidvoll, 
Gedankenvoll seyn; 
Langen 
Und bangen 
In schwebender Pein; 

{==692==} {>>pagina-aanduiding<<}

Himmelhoch jauchzend, 
Zum Tode betrübt, 
Glücklich allein 
Ist die Seele die liebt, 

of des Wandrers Nachtlied

Ueber allen Gipflen 
Ist Ruh, 
In aller Wipflen 
Spürest du 
Kaum einer Hauch; 
Die Vögelein schweigen im Walde, 
Warte nur, balde 
Ruhest du auch; 

of: ‘Wer nie sein Brod mit Thränen asz,’ of ‘Kennst du das Land....’ Doch ik zou bijkans het geheele eerste deel der gedichten moeten aanhalen. En vertalen zou verzwakken zijn. De poëzie van Göthe is hierin als een gothische dom: de slankheid, de sierlijkheid der pijlers en lijnen doet het kolossale, het reusachtige van den bouw bijkans vergeten. Of liever, laat mij zeggen, het geheim van Göthes poëzie is dit: dat zij de menigvuldigheid, de bonte verscheidenheid van gedachten, voorstellingen, verlangens, ervaringen, waardoor een zeer ontwikkelde eeuw zich onderscheidde, heeft weten samen te vatten in een zoo reinen, zoo klassieken vorm, als totnogtoe slechts de oudheid, de minder veelzijdige, naïevere en eenvoudige oudheid had bezeten.
Niet langer zal ik stilstaan bij een ander kenmerk van Göthe den dichter, dat ik zijn universaliteit zal noemen. Ik bedoel met dat woord niet, dat hij zich op ieder gebied, in ieder genre der dichtkunst zoo gemakkelijk bewoog; want dat zou inderdaad onjuist zijn. In het dramatische bijvoorbeeld schoten zijn krachten te kort: nooit heeft hij een tragedie kunnen scheppen, maar slechts dramatische gedichten, ik zou haast zeggen, slechts samengestelde dialogen kunnen voortbrengen. Met de universaliteit van Göthe bedoel ik dien ruimen blik, dien hij in de wereld van het schoone om zich heen had geslagen, en die hem vergunde zich dat schoone overal toe te eigenen, in welke eeuw, bij welk volk, in welken vorm hij het ook vond. Wie heeft met zulk een meesterschap als hij, de vormen der oudheid, het eenvoudig klassische, doen herleven in echt duitsche, waarachtig moderne gedichten, en tegelijk den geest der middeneeuwen zoo juist gevat, zoo schoon met de behoeften van zijn tijd verzoend?

{==693==} {>>pagina-aanduiding<<}
Ifigenia en Hermaun und Dorothea zijn grieksch, waarachtig grieksch, en waarachtig duitsch te gelijk, germaansch van gedachte en strekking, en antiek van vorm. Faust is door- en door- romantisch en door- en door- modern. Italië zal den Tasso van Göthe niet verloochenen, maar de Tasso van Göthe is niemand dan Göthe zelf. Wie heeft ons den ouden, sluwen Reinaert den Vos verklaard zooals Göthe in zijn dichterlijke overbrenging van die middeneeuwsche satyre, wie de spookachtige legenden van zijn eigen stam, de onzinnige tooversprookjes van Indië, de weelderige gezangen van Perzië bezield en wedergeboren, door ze den adem van een nieuwen tijd in te blazen, zooals hij dat in zijn Erlkönig, in zijn Gott und die Bayadere, in zijn Legende, in zijn West-, Oestlicher Divan heeft gedaan? Wie heeft ooit gewaagd, den frisschen eenvoud der evangeliën zoo nabij te komen, als hij in zijn Legende van 't Hoefijzer deed, een vertelling, waarin de nederigheid en zachtmoedigheid van den Meester, die het gebroken hoefijzer opraapt, zoo gelukkig wordt tegengesteld aan de eerzucht van Petrus, die zich niet verwaardigt dat te doen, omdat hij straks onder het gaan zoowat van de heerschappij der wereld gedroomd heeft; een vertelling, die men met al haar fijne aanschonwelijke trekken bijna in een der evangeliën zou kunnen overplaatsen, zonder er ooit de echtheid van te betwijfelen?
Nog niet lang geleden heeft men wederom een bewijs van deze buigzaamheid van Göthes dichtgeest gevonden. Wij zien daaruit, dat hij ook op het gebied van het Oude Testament geen vreemdeling was. Het is bekend, dat de schrijver van het 1e Boek der Koningen aangaande Salomo opteekent: ‘Hij sprak ook van de boomen, van den ceder af, die op den Libanon is, tot den hysop, die aan den wand uitwast,’ en dat vele geleerden daarbij denken aan een verzameling van zedekundige spreuken of gelijkenissen aan de verschillende boomen en planten ontleend. Maar een dichter doet meer dan een geleerde, en wat de man der wetenschap bescheiden vermoedt, roept de kunstenaar zelf in het leven. Zoo deed Göthe. Zijn vurige verbeelding zeide hem wat Salomo van den ceder tot den hysop geleerd had, en hij schreef het neder op een zijner reizen langs den Rhijn in het gast vrije huis van Frau la Roche. Met de kwistige zorgeloosheid van den rijke liet hij het blad liggen waar hij het geschreven had, en dacht hij er verder niet aan; doch in de familie zijner vriendin

{==694==} {>>pagina-aanduiding<<}
werd het met hooge vereering als een kostbaar reliek bewaard, en nu een paar jaar geleden, door den ouden Carus openbaar gemaakt. 1) Ik moet het gedeeltelijk vertaald hier invoegen.
Salomons, des Konings van Israël en Juda gulden woorden van den ceder tot aan den hysop.

1.Daar stond een heerlijke ceder op Libanon; in haar kracht voor het aangezicht des hemels. En dat hij zoo sterk daar stond, daarover vergrimden de doornstruiken rondsom, en riepen: Wee den trotsche, hij verheft zich door zijn groei. En als de winden de macht zijner takken bewogen, en balsemgenr het land vervulde, wendden zich de doornen en schreeuwden: Wee den overmoedige: zijn trots bruist op gelijk golven der zee! Verderf hem, Heilige van den hemel!

2.Een ceder wies op tusschen dennen, zij deelden met hem regen en zonneschijn. En hij wies en wies over hun hoofden, en zag verre in het dal om zich heen. Daar riepen de dennen: Is dat de dank dat gij u verheft, gij, die zoo klein waart, gij, dien wij gevoed hebben? En de ceder sprak: Richt men Dien, die mij wassen liet?

3.En om den ceder stonden struiken. Als nu de mannen kwamen van de zee, en den bijl hem aan den wortel legden, zoo verhief zich een vrengdegeschrei: Alzoo straft de Heer de trotschen, alzoo deemoedigt hij de geweldigen!

4.En hij stortte neder, en verpletterde de juichenden, die gekapt werden onder het hakhout.

5.En hij stortte neder en riep: Ik heb gestaan, en ik zal staan! En de mannen richtten hem op tot een mast in het schip des Konings, en de zeilen woeien om hem heen, en brachten de schatten van Ophir in des Konings kamer.

6.Een jonge ceder wies slank op en snel, en dreigde boven de andere uit te groeien. Toen benijdden hem allen. En een held kwam, en hieuw hem neder, en bereidde zich zijn takken tot lans tegen de reuzen. Toen riepen zijn broeders: Wee ons! wee ons!

7.De eik sprak: Ik gelijk u, ceder! - Dwaas! zeide de ceder, als wilde ik zeggen, dat ik u gelijk!


{==695==} {>>pagina-aanduiding<<}

8.Twee berken streden, wie den ceder het naast kwam. Berken zijt gij, zeide de ceder.

9.Ons is wel, zeide een broederlijk gelijk dennenwoud tot den ceder, wij zijn zoovele, en gij staat alleen. Ik heb ook broeders, zeide de ceder, ofschoon niet op dezen berg.

11.Een meisje plukte rozen van den struik en bekranste zich daarmede het hoofd. Dat verdroot den ceder en hij sprak: Waarom neemt zij niet van mijn takken! Trotschaard, zeide de rozeboom, laat mij de mijnen.

12.Ha! zeide de ceder, wie van mijn twijgen breken wil, moet hoog stijgen! - Ik, zeide de roos, heb doornen!

13.Het grasje, als de wind er over speelde, verheugde zich en riep: Ik ben toch ook hier, ik ben toch ook geschapen, klein maar schoon, en ik ben! - Grasje in Godes naam, zeide de ceder.

14.Een woudstroom stortte de dennen van de hoogte neder in het dal, dennen en struiken en spruitjes en grasjes en eiken. Een profeet, toeziende van de rots, riep: Alles is gelijk voor den Heer.


Hoe gelukkig heeft de dichter zich hier den toon der oude hebreeuwsche spreukdichting weten eigen te maken. Wij verwonderen ons niet, dat een zijner hartstochtelijke bewonderaars, bij het hooren van deze parabelen kon uitroepen: ‘Maar zoo moet Salomo werkelijk gesproken hebben!’ En echter wat zijn ook deze oud-testamentische spreuken weder modern, echt modern, kinderen van onzen tijd! Hoe geheel uit den geest van Göthe zelf zijn ze gegrepen - een landgenoot van den dichter zou zeggen: hoe subjectief zijn ze! - En wat is het hooge zelfgevoel van het genie tegenover den roem en den kleingeestigen nijd der demokratische filistijnen daarin duidelijk uitgesproken! ofschoon ook meer gematigd door de tegenstelling van de roos, die wederkeerig door den ceder benijd wordt, en verootmoedigd door de stem van den Profeet - een schilderachtige, echt-israelietische trek - Alles is gelijk voor den Heer!

Het aangehaalde fragment kan reeds als voorbeeld strekken van het hoofdkenmerk van Göthes poëzie, waarover ik thans iets meer uitvoerig moet spreken. Ik meen de wonderbare vereeniging van realisme en scheppende kracht, die wij in zijn gedichten opmerken.

{==696==} {>>pagina-aanduiding<<}

Het Realisme van Göthe is tot een spreekwoord geworden. Zelfs een fransch feuilletonist zal tegenwoordig, zoodra de namen van Göthe en Schiller genoemd worden, er aanstonds bijvoegen: Schiller c'est l'idéalisme, Goethe c'est le réalisme. Het is dan ook niet te loochenen, Göthe is een realist. De werkelijkheid heeft hij lief. Hij klemt zich aan haar vast. Hij kan niet buiten haar. Hij waagt zieh geen tien schreden uit haar bereik, bevreesd, dat hij op verkeerde wegen zal afdwalen. Gij hoort het al aan zijn stijl. Frases en holle declamatie, gekunsteldheid en gemanierdheid zult gij niet licht bij hem vinden. Maar ook bijkans geen beelden. Hij is bang voor beelden en huivert van omschrijvingen. Bloemen, ook waar ze niet ontsieren zouden, versmaadt hij met puriteinsche gestrengheid. Hij noemt de dingen gaarne bij den naam, in plaats van die, zooals Lessing, in gelijkenissen en beelden te hullen.
Maar nog duidelijker dan in zijn stijl komt dat uit in zijn conceptie. Iedereen weet, dat al zijn werken, ik zeg alle, de dichterlijke afspiegelingen zijn van hetgeen hijzelf werkelijk beleefd en gevoeld heeft, of de dichterlijke omschepping van een stof die reeds vóór hem, en zelfs meermalen vóór hem was behandeld: hetzelfde, wat wij bij Shakespere waarnemen 1). Het is inderdaad opmerkelijk te zien, met welk een angstvalligheid, ik zeide haast, met welk een religioziteit, welk een vrome trouw hij zich meestal houdt aan datgene wat werkelijk geschied is, of aan de verhalen die hem zijn overgeleverd. Ook daarvan een voorbeeld. In een zijner gedichten, getiteld: Legende, heeft hij een indisch sprookje verwerkt. Een brahmanenvrouw gaat, als naar gewoonte, water halen uit den stroom.

{==697==} {>>pagina-aanduiding<<}
Brahmanenvrouwen echter putten geen water, gelijk andere vrouwen. Zoo ook deze. Door de wonderkracht harer vroomheid, en de uitwerking van de boetedoeningen haars echtgenoots, draagt zij het water huiswaards, zonder kruik of emmer. Voor haar

Balt zich 't zachtbewogen water 
Heerlijk tot kristallen kogel: 
Dezen draagt zij, blij van harte, 
Rein van zeden, vroom van wandel, 
Voor den gade naar het huis. 

Maar op zekeren morgen ziet zij plotseling

Uit des hoogsten hemels breedten, 
Over 't hoofd haar henenzwevend, 

de allerliefste gestalte van den jongeling, die door het eerste schoone denken der godheid geschapen is. Onwillekeurig wordt zij door dezen aanblik geboeid, en bedwelmd. Vruchteloos wijst zij de verleidende gedachte van zich, telkens keert die weder. Nu gaat zij naar den vloed, om

Met onzekre hand te scheppen; 
Maar helaas! zij schept niet meer! 
Want de heil'ge waterwellen 
Vlieden, vlieden, immer verder, 
En zij ziet slechts hol gewemel, 
Gruwbre diepten onder zich. 

Vreeselijk is het oordeel, dat haar wacht. Beschaamd treedt zij voor den onverzoenlijk heiligen gade.

Hij aanschouwt haar: blik is oordeel; 
Grijpt het zwaard in fellen toren, 
Sleept haar naar den doodenhenvel, 
Waar de zondaars boetend sterven. 
Wist zij ook van wederstreven? 
Wist zij ook iets tot verschooning? 
Schuldig, van geen schuld bewust? 

Met bloedig zwaard keert de brahmaan peinzend naar huis terug. Daar ontmoet hem zijn zoon. Deze vraagt wantrouwend, wiens bloed zijn vader heeft vergoten. ‘Van een misdadige,’ is het antwoord. Maar de zoon loochent het: Want, zegt hij,

‘Want ik zie 't aan 't zwaard niet stollen 
Als het bloed der overtreders; 
't Vliet nog versch als uit de wond: 
Moeder, moeder, treed naar buiten! 
Onrecht pleegde nooit mijn vader; 

{==698==} {>>pagina-aanduiding<<}

Zeg, wat heeft hij thans gedaan?’.... 
Zwijg toch! zwijg! het is het hare! - 
‘'t Hare? 't hare?’ - Vraag niet verder! - 
‘Hoe? dit is mijn moeders bloed!! 
Wat geschiedde? wat misdreef zij? 
Hier dit zwaard! ik heb 't gegrepen; 
Ja, uw gade moogt gij dooden, 
Maar mijn moeder moogt gij niet! 
In de vlammen volgt de gade, 
Haar getrouwen uitverkoren, 
Maar zijn trouwe, dierbre moeder 
Volgt in 't zwaard de trouwe zoon.’ 

Maar de vader houdt hem tegen. De wonderkracht van den brahmaanschen kluizenaar kent geen perken. Hij beveelt den zoon het lijk zijner moeder aan te roeren met het zwaard, en zij zal hem levend volgen. Deze gaat. Twee lijken vindt hij op de heilige gerichtsplaats: dat zijner moeder, en dat van een misdadige vrouw uit een lagere kaste. In zijn haast, in zijn ontroering, grijpt hij het hoofd zijner moeder, kust het niet, het doode, bleeke, maar plaatst het ijlings op het lichaam der andere vrouw, en nadat hij het vrome werk met het zwaard gezegend heeft, staat tot zijn schrik een reuzenbeeld voor hem: zijn moeder met het lichaam eener paria.
Deze zonderlinge vertelling heeft men onlangs weêrgevonden in een indisch sprookje. De vergelijking met het oorspronkelijke toont ons, ja, Göthes meesterhand in 't voorstellen, in het toevoegen van kleine trekken, in het wijzigen van hetgeen zijn schoonheidsgevoel beleedigde - ik zal dat alles thans niet tot in bijzonderheden vervolgen - doch ook zijn trouw aan hetgeen hem gegeven werd. Niettemin, een enkele trek, de laatste, ontbreekt in het sprookje geheel. Ook daar herleeft de moeder maar van de verwisseling der lijken geen woord. Men zou kunnen vermoeden, dat deze fantastisce wijziging tot de vinding van den dichter behoort. Geenszins. Het zou strijden met zijn realisme. Indië zelf moest hem de stof leveren. En inderdaad vinden wij in een geheel ander sprookje, zulk een verwisseling van hoofden verteld. Göthe heeft niets anders gedaan, dan de beide legenden samensmelten. 1)

{==699==} {>>pagina-aanduiding<<}

Zoovèr het realisme van Göthe. Maar die nu om deze nauwgezette trouw aan zijn origineel den dichter voor een realist verklaren wilde, en voor niets meer dan dat, en hem alle scheppende kracht wou ontzeggen, zou hoogst oppervlakkig handelen en hoogstvoorbarig oordeelen. In de stof die hij bewerkte, veroorloofde hij zich geen oorspronkelijkheid, en geen afwijking in 't algemeen. Een indische legende wilde hij geven, en hij zou gevreesd hebben dat hij er de lokale kleur aan ontroofde, dat hij een monster, een hybridisch samenstel leverde, zoo hij de droomen der brahmaansche fantazie en der germaansche verbeelding met elkander vereenigde. Hij achtte de wonderen zijner sprookjes alleen dan gerechtvaardigd, wanneer hij ze niet zelf verzonnen, maar in 't wezenlijke, van de indische overlevering had ontleend. En hij zag juist. Doch in de bewerking der stof, daar toont zich zijn dichterlijke vinding in al haar kracht. Trouwens, dat is de ware vinding. Om wonderlijke sprookjes te verzinnen, behoeft men geen dichter te zijn. Dat konden wij reeds op de kinderkamer. Maar om die dolle sprookjes te herscheppen in ware poëzie, daartoe wordt een dichter gevorderd. En dat heeft Göthe hier gedaan.
Ik spreek nog niet eens van de schoone details, het dramatische, het diepgevoelde, dat hij in de vertelling gebracht heeft. Ik wijs slechts op het slot. De brahmaansche, met het hoofd in den hemel toevend, voelt zich nu, omdat haar lichaam dat eener paria is, bestendig naar de aarde getrokken. Brahmane en paria in één lichaam - zoo wordt in Göthes scheppenden geest het onzinnig wondersprookje een zinrijk beeld: een beeld van 's menschen tweeërlei natuur, die den brahmaan, den gewaanden heilige, uit zijn trotsche zelfverheffing nederstort, en hem herinnert dat hij mensch is van vleesch en bloed; doch tegelijk den paria, den verachte opheft, en tot de hoogste ontwikkeling in staat stelt. En hij laat - met een schoone greep - hij laat haar nu het evangelie der gelijkheid verkondigen, der gelijkheid van alle kasten voor God. ‘Zoon,’ zoo spreekt zij, gereed om zich tot Brahma's troon te verheffen,

‘Zoon, ik zend u tot den vader! 
Troost hem! - Niet een treurig boeten, 
Toeven, kwellen, trotsch verdienen, 
Houde u in de woestenij; 
Wandelt heen in alle landen, 

{==700==} {>>pagina-aanduiding<<}

Wandelt heen door alle tijden, 
En verkondigt ook den minste, 
Dat hem ginder Brahma hoort! 
 
Hem is niemand de geringste; 
Wie zich met verlamde leden, 
Zich met wild bewogen boezem, 
Duister, zonder hulp en redding, 
Zij hij Brahma, zij hij Paria, 
Met den blik naar boven wendt, 
Zal 't gevoelen, zal 't ervaren, 
Ginder gloeien duizend oogen, 
Luistren rustig duizend ooren, 
Voor wie niets verborgen blijft. 

Zeker, realist is deze dichter - realist, ook daarin, dat hij deze indische vrouw niets anders laat prediken, dan hetgeen in Indië zelf door den edelsten brahmanenleerling werd verkondigd, maar realist die zich van de werkelijkheid tot het hoogste, het ideale opheft...een van die realisten, die Napoleon onder de ideologen verwees!

Doch ik weet niet, of die schoone vereeniging van realisme en scheppende kracht zich ergens duidelijker vertoont, dan in het eerste deel van dat dichtwerk, waarvan het tweede deel reeds besproken werd ik meen den Faust.
De Faust is het machtigste dichtwerk, dat uit den geest van Göthe geboren is, maar het is dan ook het dichtwerk van zijn leven geweest. De twintigjarige jongeling te Straatsburg vatte de eerste gedachte reeds op; op veertig- en zestigjarigen ouderdom gaf hij er de voltooide gedeelten van uit; en eerst in het twee-en-tachtigste jaar van zijn leven werd er de laatste hand aan gelegd. Het is natuurlijk, dat het werk zelf de sporen draagt van deze wijs van samenstelling. Het is nooit een geheel geworden. Het zon dat geworden zijn, indien Göthe zich ooit lang genoeg bij een of ander werk had kunnen bepalen, en indien zijn rustelooze geest niet alles tegelijk aangevat, en zich niet telkens weder naar iets anders had gewend. Ik ga verder, de Faust, zelfs het eerste deel, is niet, wat hijzelf het genoemd heeft. Het is geen treurspel. Het is een reeks van min of meer samenhangende tafereelen, los aaneengeregen fragmenten met groote gapingen. Sommige fragmenten, zooals de heksenkeuken en bovenal de Walpurgisnacht stemmen niet met den toon der overige, en voeren het fantastische tot barbaarschen wansmaak toe - een

{==701==} {>>pagina-aanduiding<<}
voorproefje van het apokalyptische tweede deel, dat later volgen zou. Misschien zijn er nog wel meer bezwaren tegen in te brengen. Doch in weerwil van die alle trekt het ons aan, onweêrstaanbaar aan, en, lieten wij het een tijdlang rusten, alweder en alweder aan; in weerwil van dat alles heeft geen gedicht van den nieuweren tijd op de gansche beschaafde wereld een dieper en tegelijk duurzamer indruk gemaakt; en wij kunnen niet ophouden ons te verbazen over het genie van den dichter, wien het gelukt is in dezen torso een grooter tooverkracht te leggen, dan in menig kunstwerk, dat met de uiterste zorg werd voltooid.
Realistisch is de Faust, gelijk ieder werk van Göthe. Hij is het in driedubbelen zin. De oude Faustboeken en het Poppenspel zijn, in de hoofdtrekken, gevolgd. Maar die oude legende is voor den dichter het middel geworden, om een schildering te geven van zijn eigen tijd en zijn eigen gemoed, om de hartstochten, de droomen, de verlangens, de theorieën en dweeperijen te schetsen van die Sturm- und Drangperiode, waarvan hijzelf een der eerste aanvoerders is geweest. Nochtans heeft hem dat niet verleid, om geweld aan de sage te plegen. Zij is geheel middeneeuwsch, zuiver gothisch gebleven. Faust noch Wagner zijn menschen van onze eeuw in ouderwetsch gewaad; zij behooren te huis in de eeuw, waarin de legende hen plaatst. Zij spreken en denken ongeveer, zooals een werkelijke Faust en een werkelijke Wagner kunnen gedacht en gesproken hebben. En zij spreken en denken toch zooals Göthe en Klotz in hun tijd dachten en spraken. Toch zijn zij daarom geen abstracties geworden. Typen zijn zij inderdaad. De historie van Faust is de historie van een geslacht. En echter is hij een mensch, een zeer werkelijk en zeer natuurlijk mensch, een zeer bepaald karakter; en menschen zijn degenen die hem omgeven: zijn famulus, de burgers in wier midden hij zich beweegt, Martha en Gretchen, zelfs de satan, zelfs Mefistofeles. Al dat wonderbare, dat tooverachtige, dat we hier bij iedere schrede ontmoeten, de verjonging van den bejaarden doctor, de reizen door de lucht, de magische werking van Mephistopheles' degen, de helsche poedel en de hemelsche geesten - dat alles hindert ons niet en dunkt ons nauwlijks vreemd - wij begrijpen, dat de geheele toovermacht van Mefisto slechts een noodzakelijk middel is, om een menigte noodelooze détails te vermijden, en een zoo uitgebreid verloop in de grenzen van een dramatisch

{==702==} {>>pagina-aanduiding<<}
gedicht te kunnen samenvatten; wij zien in, dat het alleen den gang der handeling en niet de karakters betreft; en gevoelen dat er in de menschen, met wie deze wonderwerkingen plaats hebben, bloed stroomt van ons bloed, en geest leeft van onzen geest.
Maar hoe verstond onze dichter, om over dat alles wat hij uit de werkelijkheid greep, den lichtglans zijner poëzie uit te storten. Die beroemde middeneeuwsche doctor, die zich met tooverkunsten en geestenbezweeringen inliet, en eindelijk een verbond sloot met den booze, die famulus Wagner, die hem dient, die satan zelf, allen personen die de legende hem gaf, wat worden ze onder de handen van den dichter? De doctor zit, op den laten avond vóór het Paaschfeest in zijn studeercel. Onrustig schuift hij op zijn armstoel heen en weder. Sombere gepeinzen kwellen hem. Ach! hij heeft alle vakken der menschelijke wetenschap: filosofie, juristerij, medicijnen, en helaas: ook theologie doorgestudeerd met vurig verlangen, en is nog onbevredigd. Wat heeft hem zijn wetenschap opgeleverd? Goed noch geld, eer noch heerlijkheid dezer wereld. Geen hond zou langer zoo willen leven. Daarom heeft hij zich thans aan de magie gewijd. Zij zal hem, hoopt hij, geheimenissen ontsluieren, die de wetenschap hem niet openbaren kon. Doch tegelijk smacht hij naar de natuur, de volle, rijke natuur, wier liefelijk hemellicht slechts door geschilderde vensterruiten in zijn kerker doordringt. Hij roept den geest der aarde op, en deze verschijnt. Maar welk een teleurstelling! Zijn overmoed wordt diep vernederd. Hij, evenbeeld der godheid, meende zich dien hoogen geest nabij te voelen, maar deze wijst hem terug, en doet hem verstaan, dat de geleerde doctor niet in staat is hem te begrijpen. Op dit oogenblik treedt Wagner, met slaaprok en nachtmuts binnen. Wagner is het trouwe beeld van den bekrompen vakgeleerde, den werkman in de wetenschap, die de hooge aspiraties van zijn meester in de verte niet begrijpt, en wien het slechts om weten te doen is. ‘Vergeving!’ zoo spreekt hij, in snijdende tegenstelling met het gesprek tusschen Faust en den geest:

Vergeving! 'k hoorde u deklameeren, 
'k Meen dat ge een klassisch treurspel laast? 
In deze kunst wilde ik wat profiteeren, 
Omdat men daar de wereld meê verbaast. 
Ik hoorde in allen ernst beweeren, 
Een komediant kon wel een preêker leeren. 


{==703==} {>>pagina-aanduiding<<}

Ja, zegt Faust:

Ja, als de preêker een komediant is; 
Zooals dat nu en dan gebeuren mag. 

In dien toon gaat het gesprek voort: Faust vol verachting voor alle kunst en wanhoop aan alle wetenschap, Wagner steeds ronddraaiend in het enge kringetje, waaruit hij niet in staat is een enkelen voetstap te doen. Faust is weêr alleen. De laatste woorden van den geest hebben hem tot vertwijfeling gebracht, een vertwijfeling, die de dichter zoo schoon heeft laten doorschemeren zelfs in dat gesprek met den famulus, dat over geheel andere onderwerpen liep; maar die zich nu met alle kracht verheft. Wat is thans het leven voor hem? Hij wil er een einde aan maken. Of liever neen! hij wil dit aardsche, teleurstellende leven verlaten, om in hooger sferen reiner werkzaamheid te zoeken. Hij vreest niet voor het oneindige. Hij snelt het zelf met vreugde te gemoet. Reeds heeft hij het doodelijke gif aan den mond. Daar dreunen de klokken die het Paaschfeest inluiden, daar ruischt hem een hemelsch koorgezang in de ooren:

Christus verrezen! 
Vreugde den sterflijke, 
Dien de verderflijke 
Sluipende en erflijke 
Krankheid deed vreezen. 

Hij is gered. Hij komt tot zichzelf. - Wel gelooft hij niet meer,

De boodschap hoor ik wel, mij faalt het aan 't gelooven, 

maar niettemin maakt die klank van de noodende en predikende kerkklok, die klank, waaraan hij van der jeugd af aan gewoon is, een diepen indruk op zijn bewogen gemoed. Herinneringen uit lang vervlogen dagen rijzen op voor zijn geest: hoe hij toen, ronddwalend door woud en weide, op dit feest des nieuwen levens een nieuwe wereld voelde ontstaan. Die heugenis houdt hem terug van den laatsten, ernstigen stap.

De traan vloeit neêr, en de aarde heeft hem weder. 

Waarlijk! wij behoeven met dezen dwalenden, maar niettemin edelen wijsgeer, die van de wetenschap verwachtte wat zij hem niet geven kon, en die, door twijfelingen beangst, het geloof zijner kindsheid beweent, niet meer eenstemmig te denken, om de schoonheid van deze dichterlijke voorstelling te gevoelen, te waardeeren. Wij

{==704==} {>>pagina-aanduiding<<}
zijn den Weltschmerz van Göthe-Faust te boven: gelijk de dichter zelf toen hij zijn tragedie uitgaf, dien reeds lang achter zich had. Wij wanhopen niet, maar zoeken, en vinden. Wij weten, dat ook onze wetenschap, onze beperkte en gebrekkige wetenschap, ons nog menig raadsel kan oplossen, en voorts hebben wij geduld. Maar dat maakt ons niet blind voor de onvergelijkelijke schoonheid, waarmeê hier een toestand geschetst wordt, dien we toch ook zelven wel gekend hebben.
Den volgenden morgen schijnt de wanhopige stemming van Faust geweken. Met Wagner wandelt hij onder de feestelijk uitgedoste burgers, buiten in de vrije natuur, waar alles ontwaakt en herleeft, en hij roept uit:

Hier ben ik mensch, hier mag ik 't zijn! 

Maar slechts een oogenblik van verademing is het. Een kleinigheid is genoeg om de smeulende vlam weêr aan te blazen. Met vreugd en eerbewijs wordt hij ontvangen door de landlieden die zich onder de linde vermaken, en niet vergeten zijn, hoe trouw de doctor in vroeger jaren, bij een heerschende pest hun kranken genas. Genas? Ach! wie genas? vraagt Faust aan Wagner. De beperktheid zijner wetenschap, die hem ook daar in den blinde deed omtasten, staat hem plotseling weêr voor de gedachten,
‘Gelukkig’ zegt hij, met het oog op Wagner, gelukkig die nog aan den vooruitgang der wetenschap gelooft,

Gelukkig, die nog hopen kan 
Uit deze zee van dwaling op te duiken. 

Toch heeft de wandeling in de vrije natuur, de uitvlucht in de levende menschenwereld hem verkwikt. Hij keert terug in zijn eenzaam vertrek, en ziet het nu aan met een ander oog. Vriendelijk verspreidt de lamp haar licht door de enge cel.

De rede vangt weêr aan to spreken, 
De hoop ontgloeit weêr in de borst, 
Terwijl het hart naar 's levens beken, 
Ach! naar des lovens brennen dorst. 

Hij slaat het nieuwe Testament op. Nergens brandt de fakkel der openbaring waardiger en schooner dan daar. Hij wil beproeven het uit het oorspronkelijke in zijn geliefd duitsch over te brengen:

Geschreven staat: In d'aanvang was het woord! 
Hier stuit ik reeds! Wie helpt mij verder voort? 


{==705==} {>>pagina-aanduiding<<}

En hij begint weêr te bespiegelen, te fantazeeren over de beteekenis van dat geheimzinnige: het Woord, - de theologie heeft hem de godsdienst bedorven!
Nu is dan ook het oogenblik voor den boozen geest gekomen - en met volmaakte kunst heeft de dichter dat voorbereid - nu eerst, nadat de zoekende en onbevredigde noch in de wetenschappen, noch in de tooverkunst, noch zelfs in het leven iets anders dan een voorbijgaande stilling van zijn vurige verlangens heeft gevonden; nu de vrome herinneringen zijner kindsheid zijn uitgewischt, en zijn sceptisch verstand ook in de reinste openbaring geen licht, maar slechts raadsels gevonden heeft, nu is hij rijp om in zijn vertwijfeling een verbond met den satan te sluiten, en Mefistofeles verschijnt.
Over Mefistofeles heeft men boeken geschreven, en over deze schepping van Göthe is inderdaad niet weinig te zeggen, Uit vrees van nu, daar ik eer een einde aan dit lange artikel moest maken, nog een verhandeling over hem te gaan samenstellen zwijg ik liever over den geest, die steeds ontkent. Slecbts merk ik in 't voorbijgaan op, hoe juist onze dichter gedurig het meesterschap van Faust over Mefistofeles doet uitkomen, dien hij gebruikt en veracht; en met wien hij slechts een verbond sluit, omdat hij niet gelooft, dat zijn macht verder reikt dan deze aarde. En, over de lustige gezellen in Auerbachs kelder, en de heks met haar katten heen, haast ik mij naar het kleine huisje in de oude duitsche stad, waar Gretchen aan haar spinrad zit.
Gretchen! Nederig, eenvoudig natuurkind, alleen door uw gevoel geleid en geleid op een dwaalspoor! Wat is het toch, dat aller harten voor u opent, gelijk dat van uw Heinrich? Wat is het, dat u de lieveling maakt, ik zeg niet van elken achttienjarigen student, die zich inbeeldt een teleurgestelde Faust te wezen, maar zelfs van alle beschaafde vrouwen onder uw landgenooten, die toch uw gelijken in haar eigen nabijheid niet verwaardigen zouden met een enkelen blik, of het moest een blik van verachting zijn? Wat maakte uw alledaagsche geschiedenis, uw alledaagsch persoontje zoo belangrijk, dat Scheffers penseel en Kaulbachs teekenstift u vereeuwigden, en dat deze twee idealisten zich door den realistischen dichter lieten bezielen, en uw lief gelaat en uw roem tegelijk door de gansche wereld verbreidden? Gij waart toch niet beter dan Lieschen, noch wijzer

{==706==} {>>pagina-aanduiding<<}
dan Bärbelchen; want vroeger, eer gijzelf gevallen waart, kondet gij ook zoo dapper smalen als Lieschen; en wat deze u met veel ophef van het arme Bärbelchen vertelde, dat stond u immers ook te wachten? Ook waart gij noch verstandig, noch verheven, noch romantisch:

‘Ach lieve God! wat zulk een man 
Niet alles, alles denken kan! 
'k Sta voor hem met beschaamde kaken, 
En zeg maar ja! op alle zaken. 
'k Ben toch een arm, onwetend kind, 
Begrijp niet, wat hij aan mij vindt...’ 

Begrijpt gij niet wat wij aan u vinden? Dat wij het begrijpen, het is omdat wij de toovermacht van den dichter kennen. Geef hem niets meer dan een burgermeisje, met een zeer gewone en burgerlijke geschiedenis. Hij idealizeert haar niet. Maar met een paar toetsen doet hij dat arme, onwetende kind kennen, in al haar waarheid en oprechtheid, in haar argelooze onschuld, in haar eenvoudig godsdienstig gevoel en kinderlijk geloof, doet hij het diep tragische van die oude historie gevoelen. Wie heeft Gretchen niet lief, als zij, over het ongeloof van haar geliefde beangst, het er op gezet heeft hem eens uit te hooren; en al antwoordt hij haar ontwijkend:

‘Laat dat, mijn kind! ik ben u goed, 
Voor die ik liefheb geef ik lijf en bloed, 
'k Zal niemand van zijn kerk of zijn gevoel berooven!’ 

hem zeer bepaald vermaant:

‘Dat is niet recht; men moet er aan gelooven;’ 

maar zich al spoedig laat tevreden stellen, als hij haar verzekert, dat de naam niets beteekent, het gevoel alles is: ‘Vervul van 't hoogere:

Vervul daarmeê uw hart, zoo groot het is; 
En als ge in dat gevoel dan zalig zijt, 
Noem het gelijk gij wilt, 
Geluk, of hart, of liefde of God, 
Want ik bezit geen naam 
Daarvoor. Gevoel is alles; 
Een naam is schal en rook 
Beneevlend 's hemels gloed; 

en dan naïf betuigt:

Dat is alles recht schoon en goed, 
En ongeveer zegt dat de Pater ook, 
Slechts met een beetjen andre woorden. 


{==707==} {>>pagina-aanduiding<<}

Wie voelt niet al de diepte harer smart, als in de kerk het ‘dies irae, dies illa’ haar in de ooren klinkt, of als zij gebogen voor het beeld der Mater dolorosa, die roerende beden slaakt:

Ach neige, 
Du schmerzenreiche, 
Dein Antlitz gnädig meiner Noth! 

Bij zulk een ellende kan slechts een duivel koud blijven, kan slechts een Mefistofeles spreken: ‘Zij is de eerste niet!’ Maar de dichter antwoordt met Faust: ‘De eerste niet! O! jammer, jammer, door geen menschelijke ziel te bevatten, dat meer dan één schepsel in de diepte dezer ellende verzonk; dat niet het eerste voldeed voor de schuld van al de overige; voldeed in zijn wringenden doodsnood voor de oogen van den eeuwig vergevende! Mij woelt ze in merg en gebeente, de ellende van deze eene: gij grijnst gelaten over het lot van duizenden!’
Eindelijk, de vreeselijke ontknooping komt. Haar broeder is gevallen, toen hij haar verdedigde, haar moeder is gestorven van verdriet, haar kind - zij heeft het zelf vermoord. Zij is gevangen, zij zal sterven. Maar Faust, door berouw gepijnigd, ijlt aan tot haar redding. Hij dringt door in den kerker, hij kan haar wegvoeren - maar zij is waanzinnig. Zij herkent hem niet. Zij meent dat de beul komt, om haar weg te halen, en zij is nog zoo jong, zoo jong. Zij hebben haar kind weggenomen, om haar te plagen, en zeggen nu dat zij 't heeft omgebracht. Zij zingen liedjes op haar! Dat is boos van de menschen! ‘Gretchen! Gretchen!’ roept Faust in vertwijfeling uit. Zij luistert. ‘Dat was de stem van mijn vriend! Waar is hij? Ik heb hem hooren roepen. Ik ben vrij! Niemand zal mij weren. Aan zijn hals wil ik vliegen, aan zijn boezem liggen! Hij riep Gretchen! Hij stond op den drempel. Midden door het huilen en knersen der hel, door den grimmigen, duivelschen hoon, hoor ik den zoeten, den lieflijken klank.’ Eindelijk herkent zij hem, en liefkoost hem. Maar hij dringt tot haast. ‘Hoe? gij kunt niet meer kussen? Mijn vriend! zoo kort van mij verwijderd, en hebt gij reeds het kussen verleerd? - Kus mij, of ik kus u!’ Wederom tracht hij haar over te halen, om hem te volgen. ‘Hoe komt het, dat gij mij niet schuwt? Weet gij dan wel, mijn vriend, wie gij bevrijdt? Mijn moeder heb ik omgebracht, mijn kind heb ik verdronken. Was het niet u en mij gegeven? U ook - gij zijt het! Ik geloof het nauwelijks.

{==708==} {>>pagina-aanduiding<<}
Geef mij uw hand! Het is een droom! Uw lieve hand! - Maar ach! zij is klam! Wisch haar af. Mij dunkt, er is bloed aan. Ach God! wat hebt gij gedaan? Steek uw degen op, ik smeek het u!’ - ‘Laat het verledene verleden zijn! Gij brengt mij om!’ bidt hij. ‘Neen, gij moet blijven leven! Ik wil u de graven beschrijven. Daarvoor moet gij zorgen, morgen reeds. Aan moeder moet gij de beste plaats geven, mijn broeder daarnaast, mij een weinig ter zijde, doch niet al te ver, en het kleintje aan mijn rechter borst. Niemand wil anders bij mij rusten! Aan uw zijde te wezen, dat was eens mijn zoetst geluk! Maar dat kan nu niet meer: 't Is mij als moest ik mij aan u opdringen, als stiet gij mij terug. En toch zijt gij het, en ziet mij aan, zoo goed, zoo vroom!’ ‘Voelt gij dat ik het ben, zoo kom mede!’....Plotseling rijst er een ander beeld voor haar dwalenden geest: ‘Spoedig! spoedig! Red uw arm kind. Voort! houd het pad langs de beek, over de brug, in het bosch, links, waar de plank is in den vijver. Maar grijp het snel! Het wil zich nog opheffen! Het spartelt nog! Help! help!’ - ‘Bezin u toch!’ vleit hij, ‘ééne schrede, en gij zijt vrij!’ - ‘Waren wij, gaat zij voort, waren wij den berg maar voorbij! Daar zit mijn moeder op een steen. Het gaat mij koud door de hersenen! Daar zit mijn moeder op een steen, en schudt heen en weêr met het hoofd; zij wenkt niet, zij knikt niet, haar hoofd is zwaar, zij sliep zoo lang, en ontwaakt niet meer; zij sliep opdat wij zamen zouden komen. Dat waren gelukkige tijden!’ Faust poogt haar te ontvoeren. ‘De dag breekt aan!’ waarschuwt hij. ‘Dag, ja, het wordt dag! De laatste dag breekt aan; mijn bruiloftsdag zou het zijn! Zeg niemand wat er gebeurd is. Wee, mijn krans! Het is nu immers voorbij! Wij zullen elkaar wederzien, maar niet bij den dans. De menigte verdringt zich, men hoort haar
niet. De plaats, de straten kunnen haar niet bevatten, de klok roept, de staf breekt. Hoe binden, hoe grijpen ze mij! Reeds word ik naar den bloedstoel gesleept. Reeds hunkert het zwaard naar iederen nek, dat naar den mijnen hunkert. Stom ligt de wereld daar als het graf.’....Het is vergeefs! Mefistofeles roept. ‘Wat, gilt zij, wat stijgt op uit den grond? Die! die! zend hem weg! Wat wil die aan de heilige plaats! Hij wil mij!’ - Faust. ‘Gij zult leven!’ Magarethe. ‘Gericht van God, ik heb mij overgegeven aan u! Uwe ben ik, Vader! red mij! Gij engelen! Gij heilige scharen,

{==709==} {>>pagina-aanduiding<<}
legert u om mij heen, om mij te beschermen! Heinrich, ik gruw van u!’ - Mefisto. ‘Zij is geoordeeld!’ Stem van boven: Is behouden. En terwijl Mefistofeles Faust met zich voert, klinkt het nog uit den kerker: Heinrich! Heinrich!
Ik heb hier niets bij te voegen. De Faust is geen tragedie misschien. Maar ik weet niets, wat tragischer is dan dit hartverscheurend tooneel!

Ik ben genaderd aan het einde van de taak, die ik mij had gesteld. En voor een oogenblik zie ik nog eenmaal terug op de afgelegde baan. Nog eens rijzen de drie groote gestalten, die ik - helaas! in te vluchtige, te breede trekken - geschetst heb, nog eens rijzen ze mij voor den geest. Lessing, Schiller, Göthe - welk een verschil tusschen deze drie: een verschil, dat ik ten deele opzettelijk aanwees en dat ten deele geen aanwijzing behoeft; een verschil, dat zich niet beter laat afbeelden, dan door eenvoudig de plaatsen van hun geboorte te noemen. Het geleerde en kunstlievende Saksen, het vaderland van den wakkeren Luther, was ook het vaderland van den geleerden kunstrechter Lessing, den man die met Luther als duitsch prozaïst zijns gelijke niet kent, en die ook gearbeid en gestreden heeft in den geest en met de kracht van den grooten Hervormer. Uit het gemoedelijke, eenigzins dweepende Zwabenland met zijn mannen ‘Furchtlos und treu’ komt de edele, de gemoedelijke Schiller, wiens geest zich even stout omhoog heft, als de blik van den kritischen sakser koen en scherp om zich heen ziet. En eindelijk in die stad, die het middelpunt van het verstrooide en verbrokkelde duitsche volksleven mag heeten, werd de man geboren, die op de letterkunde van zijn natie den diepsten indruk zou achterlaten en voor de wereld de machtigste vertegenwoordiger van den duitschen geest zou zijn, in de oude Keizerstad aan den Main Keizer Göthe.

Maar met al dat verschil, welk een verwantschap, welk een overeenstemming tevens! Den geest te bevrijden van het juk der traditie en de nevelen des vooroordeels, dat was hun gemeenschappelijk doel, waar elk hunner op zijn eigenaardige wijze naar streefde. En zij maakten het zich niet licht met die taak. Schrijver, dichter te zijn, dat gold hun - en ook hierin zijn zij een - dat gold hun als de roeping van hun leven. De letterkunde

{==710==} {>>pagina-aanduiding<<}
was voor hen geen spel, geen ontspanning, geen middel, om eenige lauweren te oogsten, geen versiering des levens; zij was hun een werk, zij was hun ernst. Zij was hun, gelijk Göthe het uitdrukte: ‘een wereldlijk evangelie, dat door innerlijke helderheid en uiterlijke bevalligheid ons van de aardsche lasten weet te bevrijden, die op ons rusten, ons in hooger sferen verheft en de doolwegen des levens verre achter ons laat.’ Aan de verkondiging van dat Evangelie hebben zij hun leven gewijd, daarin al hun krachten besteed, neen uitgeput en verteerd. Blind en verbrijzeld door armoede en verdriet, schiep Lessing den Nathan de Wijze. Verteerd door een doodelijke krankheid, die hem geen oogenblik zonder pijn liet, arbeidde Schiller onverdroten voort, en terwijl zijn lichaam afnam, ontwikkelde zich in steeds grooter heerlijkheid en schoonheid de rijkdom en de kracht van zijn genie. En de meer dan tachtigjarige Göthe legde nog de pen niet uit de hand.
Het is inderdaad een groote troost voor ons, om op mannen als deze te staren. Mismoedigen willen ons bevreesd maken voor de toekomst der letterkunde en poëzie, in deze eeuw van geleerdheid, van nijverheid, van kritiek en politiek en materialisme. ‘La poésie s'en va,’ zoo hooren wij klagen. Doch daar staan drie ware dichters voor ons, niet de eenige, de grootste nog slechts van hun volk, het volk der wetenschap, het volk der wijsbegeerte, het geleerdste volk der wereld. Misschien heeft geen enkele natie aan haar letterkundigen hemel, binnen een zoo beperkte ruimte drie sterren van deze grootte en deze helderheid aan te wijzen, en zij is de geleerdste natie der wereld. Ook hebben deze dichters hun nationaliteit niet verloochend, maar aan de wetenschappelijke en kritische onderzoekingen hunner eeuw levendig deelgenomen. Lessing bezat een geleerdheid, die hem, ook zonder zijn talent als schrijver, een eereplaats onder de mannen der wetenschap zou hebben verzekerd; Göthe schreef natuurkundige werken en leerde nog arabisch op vergevorderden ouderdom; Schiller zelf heeft niet slechts de geschiedenis beoefend en onderwezen, maar was een ijverig, een hartstochtelijk filosoof. En als wij bij Lessing het stoutste en verhevenste van zijn dramatische gedichten zien geboren worden uit een theologischen strijd, als wij Schiller het gareel van den kategorischen imperatief, van het kantiaansche stelsel zien afwerpen, om de geschiedenis in poëzie te herschep-
{==711==} {>>pagina-aanduiding<<}
pen; als we alleen denken aan de bewijzen van Göthes onvergelijkbare dichterkracht, in dit laatste opstel aangehaald, dan zeggen wij niet meer: la poésie s'en va, maar zijn overtuigd, dat zij leeft en leven zal, zoolang de menschheid leeft. Dan vervolgen wij getroost onzen weg van wetenschap en kritiek, en leggen op en vergaderen schatten van kennis en wijsheid, niet bevreesd dat de dichtkunst onder dit wicht zal bewijzen, maar verzekerd, dat zij ook deze
door haar tooverstaf zal bezielen, dat wij immer nieuwe bronnen openen voor de machtiger poëten, die na ons zullen komen. Neen, wij wanhopen niet. Het is nu winter misschien, doch wij vreezen niet, dat die winter eeuwig duren, wij weten, dat de lente weêr aanbreken zal. Zij is altijd weêr aangebroken, nu zoovele malen reeds, en na den langsten winterslaap. Daar is geen teruggang, daar is geen uitputting, daar is geen verstijving. De laatste dichters zijn niet de minste geweest. De letterkunde die zich het laatst heeft ontwikkeld, is de schoonste en de rijkste van alle. En in een Lessing, een Schiller, een Göthe vinden wij de profetie van hetgeen de toekomst zal wezen, het onderpand onzer eeuwige jeugd.





{==712==} {>>pagina-aanduiding<<}

De ouderdom van het menschelijke geslacht. 1)

Door Dr. L.S.P. Meijboom.

Terwijl de wetenschap in de laatste tijden gaande weg meer licht verspreidt over de veranderingen, die onze aarde in den loop der tijden heeft ondergaan, totdat zij werd wat zij thans is, en eveneens meer dan ééne planten- en dieren-wereld doet kennen, die de thans levende voorafgingen, blijft de vraag naar den ouderdom van het menschelijke geslacht steeds onbeantwoord. Wel kwam er van tijd tot tijd het een en ander aan het licht, dat de algemeen aangenomene, overlevering der oude Joden, volgens welke de ouderdom van het menschelijke geslacht op hoogstens zestig eeuwen geschat moet worden, meer dan twijfelachtig maakt; maar de ontdekkingen werden óf slechts aan enkele wetenschappelijke personen bekend, óf de zekerheid daarvan werd niet geloofd en de gevolgtrekkingen, daaruit te maken, vonden geenen ingang. Over het algemeen geldt nog schier overal de stelling, dat de mensch vóór ongeveer zes duizend jaren is geschapen.
Dat de ouderdom van het menschelijke geslacht veel grooter is, weet men thans met volkomene zekerheid. De ontdekkingen hebben zich gaande weg vermenigvuldigd; zij steunen elkander en lichten elkander wederkeerig toe; en al stellen ze ons nog

{==713==} {>>pagina-aanduiding<<}
in geenen deele in staat, om ook maar ruw weg te bepalen, wanneer de mensch op aarde ontstond, zij veroorloven ons toch reeds bij benadering een tijdvak te ramen, bij welks begin hij er reeds was.
De beroemde engelsche natuurkundige, Sir Charles Lyell, heeft in zijn jongste werk, van rijken inhoud maar moeijelijken en niet afgewerkten vorm, de geologische bewijzen voor den ouderdom van het menschelijk geslacht bijeen gezameld. Dat werk is door Dr. T.C. Winkler ten vorigen jare in onze moedertaal overgebragt, en naar aanleiding daarvan zullen wij trachten een beknopt en zoo veel mogelijk duidelijk overzigt te geven van hetgeen men thans aangaande den ouderdom van het menschelijk geslacht weet.
Er zijn tweeërlei geologische bewijzen voor het bestaan van den mensch in het een of ander tijdvak uit het verledene: overblijfsels van den mensch zelve, uit de aarde opgedolven, en werken, door 's menschen hand vervaardigd. Het zal daarom in de eerste plaats onze taak zijn, een overzigt te geven van de opdelvingen van beide soort.
De waarde van eene opdelving als bewijs voor den ouderdom van het menschelijke geslacht hangt af van de meerdere of mindere zekerheid, waarmede men bepalen kan, vóór hoe langen tijd de menschen geleefd hebben, wier overblijfsels of werken men heeft opgedolven. Wij zullen dus ook te letten hebben op de wijze, waarop de natuurkundigen de opgedolvene voorwerpen chronologisch rangschikken, ten einde vervolgens met behulp van allerlei geschiedkundige en natuurkundige gegevens hunnen ouderdom te bepalen.
Wanneer wij dezen weg volgen, zullen wij niet alleen de slotsommen uit de dusverre verkregene opdelvingen leeren kennen, maar ook de waarde van die slotsommen eenigermate kunnen beoordeelen.

Het is den lezers van dit tijdschrift bekend, dat de geologen de aardlagen plegen te rangschikken naar den ouderdom van den tijd, waarin zij gevormd zijn, en dat zij de lagen, waarin overblijfsels van levende schepselen ontdekt zijn, in drie groepen verdeelen. Zij spreken dien ten gevolge van het primaire, het secundaire en het tertiaire tijdvak. Die tijdvakken bevatten ontzettende, ons onbekende hoeveelheden van jaren, maar het

{==714==} {>>pagina-aanduiding<<}
laatste, het tertiaire tijdvak, reikt op verre na niet tot den tijd, dien wij beleven. In plaats nu van dezen laatsten tijd, zoo als men verwachten zou, het quaternaire tijdvak te noemen, geeft Lyell daaraan den naam van het posttertiaire, en verdeelt het weder in twee helften, van welke de oudste het postpliocene, de jongste het hedendaagsche tijdperk wordt genoemd. Het is in aardlagen van dat posttertiaire tijdvak, dat men de overblijfsels van menschelijke geraamten en de werken van 's menschen kunstvlijt heeft gevonden. Zij liggen in bodems van hedendaagsche, maar ook in die van postpliocene formatie. Lyell begint zijne beschrijving van de jongste.

In Denemarken zijn veenen van tien tot dertig voet dikte, die zich in kuilen van het noordsch diluvium hebben afgezet. In die veenen liggen stammen van den groven den, van den winter-eik, den zomer-eik, van elzen, berken, hazelaars, beuken, witte berken en klaterpopels. Daarenboven vindt men er overblijfsels in van zoogdieren, behoorende tot soorten, die nog levend worden aangetroffen. In zulk een veen is op groote diepte, onder eenen groven den, een uit vuursteen vervaardigd werktuig gevonden, dat daar ter plaatse moet zijn gevallen, eer de den er nederviel of groeide, en het daar boven liggend veen zich vormde. Men weet, dat thans de beuk in Denemarken welig tiert, maar dat die boom is voorafgegaan door den zomereik, deze door den winter-eik, en dat de grove den vóór den winter-eik de overhand had. Het gevonden werktuig toont derhalve, dat de mensch in Denemarken reeds bestond en werktuigen uit vuursteen wist te vervaardigen, ten tijde toen de grove den nog in dat land heerschappij voerde.
Langs de kusten der deensche eilanden liggen groote schelphoopen, zooals men ook in Massachuseth en Georgia langs het zeestrand vindt. Zij bestaan uit ledige schelpen van oesters, mosselen en andere weekdieren, die thans nog gegeten worden. Verder komen er beenderen in voor van vogels, visschen en viervoetige dieren, die alle, behalve één rund, tot nog levende soorten behooren. Die schelphoopen, door de Denen keukenafval genoemd, liggen soms verscheidene mijlen ver van de kust, en zijn zoo oud, dat zich sinds hun ontstaan, door het bezinken van rivierslib en het groeijen van veen, zooveel land daar achter heeft kunnen vormen. Zij zijn afkomstig van voormalige kust-
{==715==} {>>pagina-aanduiding<<}
bewoners, en hunne ligging geeft regt tot het vermoeden, dat dergelijke hoopen oudtijds ook langs thans weggespoelde kusten zullen hebben gelegen. De oesters, die zij bevatten, zijn grooter dan die thans in het brakke water van de Oostzee voorkomen, en hebben den omvang van die, welke in zout water, dieper in zee, gevonden worden. Zij zijn dus afkomstig uit een tijdperk, toen het water der Oostzee nog een grooter zoutgehalte dan tegenwoordig bevatte. Ook de honden, wier overblijfsels in de schelphoopen worden aangetroffen, zijn kleiner dan zij waren ten tijde, toen men gereedschappen van brons gebruikte, terwijl de honden uit het bronstijdvak weêr in grootte overtroffen worden door die uit den tijd van het ijzer. Men heeft dan ook in die schelphoopen, behalve asch, houtskool en potscherven, slechts vuursteenen messen en bijlen, benevens andere gereedschappen van steen, hoorn, hout en been gevonden.
De schelphoopen hebben denzelfden ouderdom als de oudste gedeelten der deensche veenen en als eenige tumuli, waarin men schedels van menschen vond, welke in vorm met die der hedendaagsche Laplanders overeenkomen.
Bij Upsala, in Zweden, vond men, 60 voet diep onder eenen in zee gevormden bodem, eene hut. Zij is natuurlijk gebouwd, toen de bodem, waarop zij staat, boven zee lag. Die bodem is dus sinds het bouwen der hut eerst zestig voet gezonken, en toen weêr evenveel omhoog gerezen.
Toen in 1853 en 1854 de waterstand in de zwitsersche meeren buitengewoon laag was geworden, ontdekte men te Meilen aan het meer van Zurich, in de meeren van Constanz, Genève, Neufschatel, en in de meeste kleine meeren van Zwitserland, eene menigte stompen van palen, in den bodem der meeren geslagen, welke blijkbaar gediend hebben om er woningen op te bouwen, die door hare ligging in het water beveiligd waren tegen den aanval van wilde dieren en vijanden. Zulke meer-woningen hebben nog de Papoeas op Nieuw-Guinea, en zij stonden oudtijds, volgens een berigt van Herodotus, in een meer van Paeonia, het tegenwoordige Roumelia. Uit het planten- en dierenrijk werden tusschen de palen gevonden verkoolde wilde appelen en peren, pitten van frambozen en zwarte bessen, pruimsteenen, beuk- en hazelnoten, overblijfsels van honden, runderen, schapen, geiten en allerlei andere dieren van nog levende soorten, en van ééne uitgestorvene rundersoort. Ook

{==716==} {>>pagina-aanduiding<<}
waren er talrijke werktuigen, door menschenhand vervaardigd. Bij de meeste meerwoningen trof men bronzen gereedschap aan; bij sommigen echter enkel steen, onder anderen eene fabriek van werktuigen, uit vnursteen, die uit het zuiden van Frankrijk afkomstig is, bijlen en wiggen van Jaspis, die uit het Oosten aangevoerd moet zijn, en barnsteen van de Oostzeekusten. Ook vond men gevlochten doek, waarschijnlijk van linnen, allerlei gereedschap voor de visscherij, eene kanoe van eenen boomstam gemaakt, verkoold graan, ronde koeken, en te Meilen eenen menschenschedel van den thans in Zwitserland heerschenden vorm. Het brons werd in het westen en midden van Zwitserland, het steen in het oosten gevonden.
Ook in Ierland zijn zesenveertig dergelijke meerwoningen ontdekt, die uit eiken palen en balken in elkaâr gezet zijn, en door de Ieren crannoges genoemd worden. Eéne van dezelve heeft eene middellijn van 650 voet. Zij bevatten vele oudheden uit den tijd van steen, brons en ijzer, benevens beenderen van allerlei dieren, die 16 voet diep onder het veen begraven liggen.
Men ontdekte ook in Ierland, 14 voet diep onder het veen, een blokhuis, waarin zich eene pijlspits van vuursteen, een steenen wig, een lederen sandaal en een houten zwaard bevonden.

Gaan wij van Europa naar Afrika over, dan vernemen wij, dat in het deltaland en op de alluviale vlakte van den Nijl gegebakken steen op eene diepte van zestig, en roode baksteen op eene diepte van twee en zeventig voet, gevonden is.

In Amerika liggen in het Ohiodal honderden terpen, die tot plaatsen van verdediging, tot begraafplaatsen of voor tempels gediend hebben. Daarin vond men schedels van het amerikaansche ras der Tolteken, pottebakkers- en beeldhouwerswerk, benevens gereedschap van zilver, koper en steen. Die terpen zijn sinds vele eeuwen verlaten. Immers, sinds zij door menschen bewoond of bezocht werden, hebben er vele generatiën van boomen gegroeid, en dat eeuwen lang; althans één boomstam telde 800 jaarringen.
Bij Santos, in Brazilië, vond men in eenen aardhoop menschenbeenderen in vasten steen besloten. Die aardhoop komt in ouderdom met de terpen van het Ohiodal overeen.
In het deltaland van de Mississippi liggen boven elkander vier

{==717==} {>>pagina-aanduiding<<}
bosschen begraven, met telkens eene veenlaag daar tusschen. Onder het diepst liggende bosch vond men houtskool en een menschengeraamte van het roode ras, op eene diepte van 16 voet.
In een koraalrif van Florida, dat na het tertiaire tijdvak gevormd moet zijn, werden kaken, tanden en voetbeenderen van eenen mensch ontdekt.

Eindelijk behoort nog tot de ontdekkingen in bodems van hedendaagsche formatie, het vinden van schedels in Cornwall, in oude zeevormingen, 40 en 50 voet beneden de oppervlakte.

Behooren al deze opdelvingen tot den hedendaagschen tijd, dat is tot den tijd, waarin de planten en dieren der aarde nagenoeg met de tegenwoordige overeenkomen: wij hebben nu ook andere van oudere dagteekening te vermelden. Immers, ook reeds vóór den hedendaagschen tijd, in het postplioceensche tijdvak, bestond de mensch, en bewoonde hij de aarde met eene grootendeels thans uitgestorvene dierenwereld.
In Frankrijk, in het departement de Aude, ligt het hol van Bise, in eenen bodem van steenbrokken, die door eene korst van druipsteen aan elkander zijn gelijmd. In dat hol vond men beenderen en tanden van eenen mensch, met potscherven en overblijfsels van zoogdieren, die tot uitgestorvene soorten behooren. Het is evenwel onzeker, of die zoogdieren daar ter plaatse gelijktijdig met den mensch geleefd hebben, dan wel of de verschillende beenderen op verschillende tijden van elders daarheen zijn gespoeld.
Bij Nismes bevindt zich het hol van Pondres, en daarin werden menschenbeenderen, twee soorten van potscherven en beenderen van eene uitgestorvene soort van hyena en rhinoceros ontdekt. De ruwste soort potscherven lag beneden de hyena- en rhinoceros-beenderen.
In Luik vindt men de holen van Engihoul en van Engis. In het eerstgenoemde lagen vele beenderen van menschen, twee kleine stukjes van eenen schedel, benevens ruwe vuursteenen messen of pijlpunten. In het hol van Engis daarentegen bevonden zich menschenbeenderen, die gerold en verstrooid lagen, verscheidene schedels van het europesche ras, en een voorwerp van gesneden been. Ook vond men er beenderen van den holenbeer, de hyena, den olifant, rhinoceros, alle thans uitgestorven,

{==718==} {>>pagina-aanduiding<<}
benevens beenderen van nog levende diersoorten. De ligging van die beenderen liet niet toe in twijfel te trekken, of de mensch daar gelijktijdig met die thans uitgestorvene dieren heeft geleefd.
Aan den Rijn ligt het bekende Neanderhol. Ook daar werd een schedel, waarschijnlijk een geheel geraamte, gevonden. De schedel is niet ouder dan die uit de luiksche holen en komt, in zijnen hoogst aapachtigen vorm, overeen met andere schedels uit Denemarken, uit eenen tijd, toen olifanten, rhinocerossen en hyena's van uitgestorvene soorten tijdgenooten van den mensch waren.
Rijk aan opdelvingen, die voor de kennis van den ouderdom des menschdoms belangrijk zijn, is vooral het dal der Somme. In het diluvium van dat dal heeft men, vooral te St. Acheul, de voorstad van Amiens, ruwe vuursteenen wiggen gevonden, die met beenderen van den mammouth en den rhinoceros bijna op het krijt gelegen waren, op eene wijze, waaruit blijkt, dat die dieren met de vervaardigers dier wiggen gelijktijdig geleefd moeten hebben. In het veen van dat dal ontdekte men drie of vier deelen van een menschengeraamte, benevens romeinsche schotels, en het jongere diluvium bevatte eene ontzettende menigte vuursteenen werktuigen, alle bekapt, sommige van den vorm van speerpunten, andere eirond. Die van eironden vorm lagen het diepst, die van den speerpuntvorm hooger. Daarenboven trof men platte schilfers, d.i. messen of pijlspitsen aan, en ronde doorboorde voorwerpen als koralen. Uit de dierenwereld lagen daar de beenderen van eene uitgestorvene soort van olifant, rhinoceros, holenleeuw, holenhyena, van welke sommige kerven vertoonden. Van eenen rhinoceros lag er een geheel geraamte. Die dieren en de vervaardigers der werktuigen zijn daar stellig elkanders tijdgenooten geweest.
Te St. Roch werden in het grind vuursteenen messen gevonden, benevens tanden van eenen hippopotamus en eene kies van eenen olifant, onder omstandigheden, die den onderzoeker noodzaken tot het besluit, dat die dieren gelijktijdig met den mensch geleefd hebben.
Op het terras van St. Acheul vond men in de bovenste lagen steenen doodkisten uit het gallo-romeinsche tijdvak, dieper in den bodem eene steenen bijl, nog dieper de kies van eenen mammouth, die ouder is dan de olifant en het rivierpaard van St. Roch. Het steenen werktuig is ouder dan de ontblooting van den bodem, waarvan het puin het bovenvermelde diluvium heeft gevormd.

{==719==} {>>pagina-aanduiding<<}

Ook het bekken van de Seine heeft der wetenschap zijne bijdrage geleverd. In het grijze diluvium werden daar vuursteenen werktuigen met olifantsbeenderen gevonden; bij Parijs lag een steenen werktuig van de type van Amiens, met overblijfsels van twee uitgestorvene soorten van olifanten; in het hol van Arcy-sur-Yonne trof men, met beenderen van mammouth, rhinoceros, rivierpaard, holenbeer en holenhyena, eens menschen onderkaak met tanden aan.

Eer wij Frankrijk verlaten, hebben wij nog een paar merkwaardige ontdekkingen te vermelden.

Bij de stad Puy-en-Velay zijn, in eenen tufachtigen steen, die tot de laatste uitbarstingsprodukten van den krater van Denise behoort, verscheidene gedeelten van een volwassen en van een jeugdig menschengeraamte gevonden, die den natuurkundigen veel moeite hebben verschaft. Uit den bodem, waaruit die beenderen zijn verkregen, verzamelt men ook beenderen van den mammouth en den rhinoceros. Met die dieren zouden derhalve die menschen gelijktijdig geleefd moeten hebben. Daarom verklaarden velen den tuf, waarin de menschenbeenderen lagen, voor nagemaakt met een bedriegelijk doel. Dat er geen bedrog gepleegd is, is sinds voldoende bewezen, en die menschen zijn dus inderdaad tijdgenooten van den mammouth en den rhinoceros geweest. In de nabijheid der vindplaats ontdekte men echter ook de overblijfsels van eenen nog veel ouderen olifant, en nu rees de vraag, of dan de mensch niet ook reeds met dat dier de aarde had bewoond. Naauwkeurig onderzoek leerde, dat die oudere olifant in veel ouderen vulkanischen bodem is gevonden, en daarom niet met de menschen, wier beenderen gevonden zijn, in éénen en denzelfden tijd mag worden geplaatst.
Treffender is eene andere opdelving uit het zuiden van Frankrijk, Departement Haute Garonne. In 1852 ontdekte men, bij het herstellen van den weg nabij de stad Aurignac, in eenen heuvel van Nummulitenkalk, zestig voet boven de beek Rodes, eene grot, wier ingang verborgen was achter eenen hoop steenbrokken en aarde, die de regen had neêrgespoeld. Nadat dit gruis uit den weg geruimd was, bereikte men eenen zwaren steen, die voor den ingang der grot geplaatst was en dien sloot. Daar achter lag een hol vol beenderen, die tot niet minder dan zeventien geraamten van mannen, vrouwen en kinderen behoor-
{==720==} {>>pagina-aanduiding<<}
den. De personen, van wie zij afkomstig waren, moeten van eene kleine gestalte geweest zijn, maar overigens is er weinig van bekend, daar men alle beenderen op het kerkhof begroef, maar ze later, toen men ze onderzoeken wilde, niet weêrom te vinden wist.
Buiten de grot ontdekte men in 1860 eene laag asch en houtskool, die tot aan den ingang lag. Onder de asch bevonden zich, op een effen gemaakt gedeelte van den kalksteen, stukken zandsteen, die gloeijend waren geweest en eenen haard schenen te hebben gevormd. In de asch lagen een honderdtal vuursteenen messen, werpsteenen, slingersteenen, steenbrokken, waarvan vuursteenen messen waren afgeslagen, en een steen, die blijkbaar gediend had, om dat werk er mede te verrigten. Ook lagen er pijlen van been, met weerhaken, wapenen van rendiergeweien, en een priem van een reegewei. Eene menigte van beenderen lag eveneens in de asch, onder anderen van den holenbeer, den holenleeuw, de holenhyena, de wilde kat, den mammouth, den rhinoceros, het iersche reuzenhert en den auerochs. De beenderen der plantetende dieren waren alle in de lengte gespleten, om het merg er uit te nemen, en verscheidene daarvan waren gebrand. Blijkbaar bevond men zich voor eene begraafplaats uit het postplioceensche tijdvak, toen de mensch met bovengenoemde dieren gelijktijdig leefde, zich van de jagt geneerde en het vleesch van mammouth en rhinoceros tot spijze gebruikte. De verscheurende dieren waren op de overblijfsels der begrafenismaaltijden te gast gegaan.
Niet het minst merkwaardige van de ontdekking was, wat men in het graf zelf vond. Daar lagen platte plaatjes, van eene hartschelp gemaakt, en in het midden doorboord, alsof zij tot eenen armband hadden gediend, eene gefatsoeneerde tand van eenen holenbeer, een vuursteenen mes en beenderen, die, met het vleesch er nog om, in het hol gelegd schenen te zijn. Van eenen holenbeer lagen bijna alle beenderen bij elkander.
Het karakter der steenen werktuigen toont, dat zij niet zoo ruw en oud zijn als de bij Amiens gevondene, maar wat vooral opmerking verdient, is, dat al het gevondene aan de gebruiken der amerikaansche wilden doet denken, die hunnen dooden in het graf sieradiën, wapenen en spijze medegeven, ten gebruike op de reis naar en tijdens het verblijf in het land der geesten, zoodat deze begraafplaats van Aurignac afkomstig moet zijn van een volk, dat reeds aan een leven na den dood geloofde.

{==721==} {>>pagina-aanduiding<<}

Vestigen wij thans onze aandacht op het in Engeland gevondene.
In het hol van Brixham, in Devonshire, werden vuursteenen werktuigen ontdekt, met beenderen van den mammouth, den rhinoeeros, den holenbeer en andere dieren, onder omstandigheden, die hewijzen, dat de werktuigen ouder dan de dieren zijn. In het dal van de Theems zijn met beenderen van olifant, rhinoceros en rivierpaard, wapens van den speerpuntvorm en wigvormige gevonden, benevens andere; maar de ligging daarvan is niet naauwkeurig bekend. In het Ousedal bij Bedford werden, met beenderen van dezelfde dieren, wapens van speerpunten eironden vorm gevonden, die dertien voet diep op Jurakalk lagen; in Suffolk vond men, op eene diepte van tien tot twaalf voet, zulk eene menigte van nog uiterst scherpe en blijkbaar ongebruikte wapenen, dat men aan eene voormalige fabriek van zulke werktuigen daar ter plaatse mag denken. In Sommersetshire werden in een hol pijlpunten van steen, bekapte vuursteenen en eene speerpunt opgegraven, tegelijk met eene menigte beenderen van hyena's, van mammouth, rhinoceros, holenleeuw en holenbeer. In de holen van Zuid-Wales eindelijk liggen vuursteenen messen onder beenderen van twee soorten van rhinocerossen.

Van Engeland rigten wij den blik naar de eilanden in de nabijheid van Italië, naar Sicilië en Sardinië.
Op de noordkust van Sicilië, aan de golf van Palermo, bevindt zich een hol, waarin vuursteenen messen, houtskool en gebakken leem, met hyenabeenderen gevonden zijn, terwijl op Sardinië, 70-90 mètres boven zee, een oude zeebodem ligt met potscherven en beenderen van een uitgestorven dier, het cynotherium. Onder de scherven van antieke potten lag ook een doorboorde platte bal van gebakken aardewerk, zoo als heeft kunnen dienen, om er een vischnet mede te bezwaren.

Wij hebben reeds gewag gemaakt van het geraamte, dat in het Mississippi-dal werd opgedolven onder vier begravene bosschen. In een ander gedeelte van dat Mississippi-bekken, in eene nog oudere laag, is een menschenbeen gevonden, met beenderen van den mastodon en den megalonyx. Volgens Lyell is het niet zeker, dat dit menschenbeen en de dierenbeenderen van denzelfden ouderdom zijn. Hij houdt evenwel den bodem,

{==722==} {>>pagina-aanduiding<<}
waaruit de mastodon- en megalonyx-beenderen zijn opgedolven, niet voor ouder dan de bijlen van Sint-Acheul.

Ziedaar eene lange lijst van enkele ontdekkingen, waarvan de eenvoudige aflezing ons reeds het een en ander aangaande den ouderdom van het menschdom leeren kan. De aardbodem zelve heeft zich als een boek voor ons geopend en ons gelegenheid gegeven, om er in te lezen. Wij vernemen er uit, dat in Europa, Amerika en Afrika menschen geleefd hebben in tijden, ouder dan die, van welke de geschiedenis te verhalen weet.
Dat is, wat Europa aangaat, van België, Frankrijk, Engeland, Duitschland, Zwitserland, Denemarken, Zweden en de eilanden Sicilië en Sardinië bewezen; wat Amerika betreft, voor het Mississippi-dal, voor Ohio, en eene plaats in Brazilië; voor Afrika van het Nijl-deltaland. Van Azië, de wieg en bakermat des menschelijken geslachts, volgens de algemeen heerschende overtuiging, zwijgt tot dusverre de wetenschap. Daar werden nog geene opdelvingen gedaan, evenmin als in bijna geheel Zuid-Amerika, Polynesië, bijna geheel Afrika, en sommige landen van Europa. Onze wetenschap is derhalve nog uiterst onvolledig, er werden van het groote boek des aardbodems nog slechts enkele bladzijden opgeslagen, en op die bladzijden nog slechts enkele woorden of regels gelezen. Deze opmerking leert ons reeds, bij het opmaken der slotsom voorzigtig te zijn en niet te vergeten, dat wij, wanneer het dusverre gevondene ons tot eene raming van den ouderdom des menschelijken geslachts mogt leiden, het regt niet hebben om te besluiten, dat de mensch op aarde derhalve zóó oud en niet ouder is. Wij moeten ons dan bepalen tot de verklaring: naar 't geen wij weten, dagteekent het bestaan van den mensch in dit of dat gedeelte der aarde minstens van dit of dat bepaalde tijdvak, terwijl wij afwachten, wat latere ontdekkingen verder zullen leeren.
De eenvoudige aflezing van de lijst der gedane ontdekkingen leert ons evenwel ook reeds meer. Zij toont, dat op meer dan ééne plaats op aarde sinds den tijd, dat de mensch er voor het eerst verscheen, groote veranderingen en omwentelingen hebben plaats gevonden, zoodat de geraamten en werken van den mensch met de overblijfsels van dieren konden worden weggespoeld, in holen neêrgelegd, door zware lagen van veen, aarde of steen

{==723==} {>>pagina-aanduiding<<}
bedekt worden of in vasten steen besloten. Verder blijkt het, dat de mensch op aarde allerlei dieren tot tijdgenooten heeft gehad, die nu sinds korteren of langeren tijd zijn uitgestorven. Als zulke tijdgenooten van den mensch leeren wij kennen, behalve een paar rundersoorten, die in den historischen tijd verdwenen, twee soorten van olifanten, twee soorten van rhinocerossen, het rivierpaard, den holenbeer en holenleeuw, de holenhyena, verschillende soorten van runderen, paarden, herten en klemere dieren.
Ook zonder veel nader onderzoek is dit een en ander reeds genoeg, om ons tot de overtuiging te leiden, dat de algemeen verbreide overlevering, volgens welke de ouderdom van het menschelijk geslacht op aarde niet meer dan zesduizend jaren zou bedragen, wel moeijelijk naauwkeurig kan zijn. Wanneer toch onze geschiedenis, die tot vierduizend jaren in het verledene reikt, geen spoor van al die uitgestorvene diersoorten weet aan te wijzen, en ons leert, dat gedurende de laatste veertig eeuwen de dierenwereld op aarde weinig of niet is veranderd, dan is het minstens niet zeer waarschijnlijk, dat er in half zoo veel tijd vroeger zulke geweldige omwentelingen hebben plaats gevonden.
Wij stellen ons echter met deze algemeene en onbepaalde opmerkingen niet tevreden, maar verlangen, indien het gegeven kan worden, een antwoord op de vraag, of zich uit de gedane ontdekkingen reeds eenige berekening voor den ouderdom des menschdoms laat maken, en zoo ja, welke dan de uitkomst van die berekening is.
Tot het opmaken van eene berekening betreffende den ouderdom van eenig opgedolven voorwerp is veel noodig. Wat in de eerste plaats vereischt wordt, is, dat een deskundige zeer naauwkeurig kennis neme van de wijze, waarop het gevonden voorwerp in den bodem ligt, en van de gesteldheid van den bodem zelve, dat hij alle bijzonderheden van den uit- en inwendigen toestand van het voorwerp naauwkeurig waarneme, en naga, wat er omheen en in de nabijheid wordt gevonden. Gesteld, dat iemand beenderen van menschen vindt, op zekere diepte van den bodem, dan zal zijne eerste zorg moeten zijn, wel toe te zien, of dat slechts enkele beenderen zijn, dan wel of het een geheel geraamte is. Vindt hij een geheel geraamte, dan heeft hij het bewijs in handen, dat het lijk in zijn geheel daar heeft gelegen en daar is ontbonden, en dat die mensch dus

{==724==} {>>pagina-aanduiding<<}
waarschijnlijk ook daar geleefd heeft. Ligt er daarentegen slechts een enkel been, dan is dat daar waarschijnlijk van elders heen geraakt. Ligt het geraamte in eene aardlaag, die niet door menschenhand of andere magten gerept is, maar nog kennelijk de laagsgewijze structuur vertoont van eene nederzinking uit water, dan mag de vinder aannemen, dat het lijk daar nederviel, de mensch daar ter plaatse stierf, en door de natuur begraven werd. Is daarentegen de aardlaag rondom het geraamte omgewoeld, terwijl dat elders in de nabijheid niet het geval is, dan is er reden om aan een door menschenhanden gegraven graf te denken. Liggen in eenig hol geheele geraamten van menschen en dieren bij elkander, dan strekt dat ten bewijze, dat zij daar alle gestorven zijn, of dat althans de lijken daar gekomen zijn, vóórdat de ontbinding verre gevorderd was. Maar indien de beenderen uit elkander gerukt en verward door elkander geworpen liggen, dan kunnen zij er door overstroomingen van tijd tot tijd gekomen zijn. Niet alle schepselen, wier beenderen op ééne plaats bij elkander gevonden worden, mogen daarom alleen reeds geacht worden gelijktijdig geleefd te hebben.
Dit ééne voorbeeld, om aan te toonen, dat er op de ligging der gevonden voorwerpen naauwkeurig moet worden acht gegeven, zij genoeg. De ruimte ontbreekt ons, om het belang van het onderzoek van de voorwerpen zelve, van den aard der bodems, en van het in de nabijheid der opgedolven voorwerpen gelegene, desgelijks door voorbeelden in het licht te stellen. Uit dat onderzoek moet blijken, of de toestand van een been zijnen hoogen ouderdom aanwijst of het als betrekkelijk versch doet kennen; of een stuk werk van menschenhand eenen ruwen, ongeoefenden vervaardiger heeft gehad of eene zekere mate van beschaving en kunstvaardigheid verraadt; of de bodem, die het fossiel omsluit, in betrekkelijk jongeren of in betrekkelijk ouderen tijd gevormd is; of die bodem door vulkanische uitbarsting, door bezinking in zee of door aanslibbing uit zoet water is ontstaan. En dat alles zamen eerst kan leiden tot eene min of meer waarschijnlijke bepaling van den ouderdom van been of kunstgewrocht.
Onze lezers zullen gevoelen, dat het in een kort overzigt, als wij gehouden zijn te leveren, onmogelijk is, ten opzigte van de vermelde opdelvingen aan te toonen, dat bij elk derzelve op alles, waarop te letten was, naauwkeurig en voldoende gelet is. Lyells naauwgezetheid en naauwkeurige wetenschap staat

{==725==} {>>pagina-aanduiding<<}
te zeer te goeder naam bekend, dan dat wij van hem niet zouden mogen vertrouwen, dat hij zoo veel mogelijk aan de eischen der wetenschap zou hebben voldaan. Hij blijft dan ook niet in gebreke, ons in zijn werk nu en dan zelf aan te wijzen, wat er aan de bewijskracht van sommige ontdekkingen ontbreekt. Wij kunnen hem in bijzonderheden niet volgen, en evenmin ons verdiepen in de geologische beschouwingen, door welke hij den betrekkelijken ouderdom van verschillende bodems tracht te doen kennen, ten einde de gevondene schatten in eene zekere chronologische volgorde te rangschikken, of ook aanwijst, waarom hetgeen het diepst in den grond werd gevonden, en daarom oogenschijnlijk het oudste zou moeten zijn, in sommige gevallen werkelijk jonger moet worden geacht dan wat in hoogere aardlagen daar boven ligt. Wij maken den lezer, die meer daarvan verlangt te weten, eenvoudig hierop opmerkzaam, opdat hij zelf Lyells werk ter hand neme en daarmede kennis make, en trachten nu nog in hoofdtrekken de slotsommen van Lyells berekeningen weêr te geven.

Gelijk ons gebleken is, verdeelt Lyell zijne mededeelingen in twee afdeelingen. Eerst spreekt hij over hetgeen tot het hedendaagsche tijdperk behoort, en dan van wat ouder is, uit den tijd, dien hij den postplioceenschen noemt. Die orde volgen wij ook.
De deensche veenen, de schelphoopen aan de Oostzeekust en de zwitsersche en iersche meerwoningen hebben het bewijs geleverd, dat in de geschiedenis der menschelijke beschaving drie tijdperken op elkander gevolgd zijn, die men het ijzertijdvak, het bronstijdvak en het steentijdvak noemt. Het ijzertijdvak staat in Denemarken gelijk met dat, waarin de beuk algemeen tiert. In Zwitserland begint het met de dagen van de romeinsche heerschappij. In Skandinavië zal het waarschijnlijk jonger van dagteekening moeten worden geacht. Althans de oud-ijslandsche Eyrbyggja-saga en Laxdaela-saga leeren, dat in IJsland nog in de negende en tiende eeuw een ijzeren zwaard eene groote zeldzaamheid was, zoodat het eenen naam ontving, onder dien naam over geheel IJsland beroemd was, hoewel zoo slecht gemaakt, dat het onder den strijd telkens krom sloeg en met den voet weêr regt gebogen moest worden. Wij zullen daarom voor het Noorden den tijd van Odins komst, in 510 n.C., als het begin van het ijzertijdvak moeten aannemen.
Gedurende het bronstijdvak tierde in Denemarken de eik. Dat

{==726==} {>>pagina-aanduiding<<}
tijdvak klimt in Europa veel hooger op, maar toch ook niet hooger dan de tijd, toen de Feniciërs reeds met europesche landen handel dreven. In 1863 bewees Dr. Smith, dat al het tin, dat tot de vervaardiging van brons gebezigd werd, in den vóórchristelijken tijd uit Europa werd aangevoerd, en onlangs wees Nillson aan, dat al het brons in Europa door Feniciërs werd aangebragt, die hunne factorijen tot in Denemarken plantten, en daarheen tevens hunne Baalsdienst overbragten, die na Odins komst in Baldursdienst werd veranderd. Men heeft in Skandinavië fenicische graven gevonden, met wapenen van brons, gelijkende naar die, welke Homerus beschrijft uit den tijd van den trojaanschen oorlog. In het Noorden klimt dus het bronstijdvak althans tot de twaalfde eeuw vóór Christus op. Het is intusschen stellig over het geheel veel ouder, immers, volgens aegyptische oorkonden, werd door Faraö Thotmes III, reeds in 1600 v.C., in Fenieië tin buit gemaakt.
Vóór het bronstijdvak valt het tijdvak van stcenen wapentuig en gereedschap. Gedurende dien tijd groeide in Denemarken alom de eik, en vroeger de grove den.
Bij de vraag naar den ouderdom van het menschelijke geslacht behoeven wij ons bij de opdelvingen van het ijzer- en brons-tijdvak niet verder op te houden. Zij kunnen ons niets leeren, wat niet sinds lang bekend was. Alleen wat tot het steentijdvak behoort, trekt onze aandacht. Wanneer dit tijdvak eenen aanvang neemt, is niet aan te wijzen. Dat het gebruik van steenen gereedschappen en wapenen bij de invoering van brons en ijzer niet eensklaps heeft opgehouden, maar nog zeer lang naast dat der beide metalen moet hebben voortgeduurd, is zeer begrijpelijk.

Uit het steentijdvak dan vond men een werktuig in de deensche veenen, en wel onder eenen groven den. Dat werktuig behoort derhalve tot het oudste gedeelte der veenen. Nu is de groei van het veen allengs naauwkeurig bekend geworden, en men weet niet alleen, onder welke omstandigheden het zich vormt, maar ook, hoeveel het in eene eeuw tijds in dikte wint. Dat is uiterst weinig, zoo weinig, dat Lyell voor de oudste gedeelten der deensche veenen eenen ouderdom van minstens 4000 jaren berekent. Mag nu dat steenen werktuig niet ten volle zoo oud worden geschat, de deensche schelphoopen komen in ouderdom met de oudste deelen van het veen overeen, en tellen derhalve minstens

{==727==} {>>pagina-aanduiding<<}
4000 jaren. Ten opzigte van den tijd, wanneer de Oostzee zich van den Oceaan heeft afgesloten, en het zoute water daar allengs brak is geworden, laten zich geene bepalingen maken.
Van de meerwoningen in Ierland is eveneens geen ouderdom te gissen; maar wat die in Zwitserland betreft, hebben verscheidene geleerden zich aan eene berekening gewaagd. Voor het paalwerk van eene meerwoning uit het brons-tijdvak heeft men minstens 3300 jaren gevonden, zoodat de bouwers daarvan Mozes' tijdgenooten geweest moeten zijn; voor eene andere paalwoning uit het steentijdvak, tusschen het meer van Bienne en dat van Neufchatel was de uitkomst 6750 jaren, terwijl nog een ander geleerde den ouderdom van het steentijdvak in Zwitserland op 5 - 7000 jaren schat. Deze berekeningen zijn gegrond op hetgeen men weet van de wetten der slijk-afzetting van rivieren. Het is bekend, hoe dik de laag slijk wordt in ééne eeuw. Kent men nu de dikte eener geheele bedding, die in den loop des tijds door rivierslijk gevormd werd, dan vindt men den ouderdom der bedding door eene eenvoudige berekening. Bij die berekening voor Zwitserland is de bedding van het deltaland der Tinière ten grondslag gelegd.
Met deze berekeningen komen wij reeds in eenen tijd, ouder dan die, waarin de gewone overlevering den oorsprong van het menschdom plaatst. Er zijn evenwel uit het hedendaagsche tijdvak nog oudere voorwerpen aan te wijzen.
De baksteenen, die in de alluviale vlakte en het deltaland van den Nijl van vroegere aanwezigheid van den mensch getuigen, liggen 60 en 72 voet diep. Men mag in het deltaland de aanslibbing in eene eeuw op 6 duim stellen. Dan toont eene diepte van 60 voet eenen ouderdom van 12000 jaren. In de alluviale vlakte brengt de Nijl in eene eeuw slechts 2½ duim slijk. Derhalve zou dan de roode baksteen op 72 voet diepte gevonden, eenen ouderdom van 30.000 jaren hebben. Aan deze laatste berekening hecht evenwel Lyell geene groote waarde, omdat het mogelijk is, dat de baksteen ligt ter plaatse, waar een voormalige rivierarm volslibde, en dus in korteren tijd meer slijk dan anders werd afgezet.
De terpen in het Ohiodal werden, sinds de mensch ze verliet, door vele generatiën van boomen bedekt, waarvan sommige 800 jaren groeiden. Naar den ouderdom der bosschen gerekend, moet dan de mensch vóór vele duizenden jaren die terpen hebben

{==728==} {>>pagina-aanduiding<<}
bewoond, terwijl de menschen-beenderen, in Brazilie in vasten steen besloten gevonden, ongeveer denzelfden ouderdom hebben.
Het deltaland van de Mississipi had, volgens de wet der aanslibbing, voor zijne geheele vorming een tijdvak van 100.000 jaren noodig. Voor het geraamte, aldaar onder vier boven elkander begravene bosschen gevonden, is een ouderdom van 50.000 jaren berekend.
Den ouderdom der koraalriffen van Florida schat men op 135.000 jaren, dien van het rif, waarin kaken, tanden en voetbeenderen van eenen mensch gevonden werden, op 10.000 jaren. Die mensch moet dus althans ook vóór zoo vele jaren hebben geleefd.
Trekken wij zamen, dan hebben wij uit het hedendaagsche tijdperk, waarin reeds nagenoeg dezelfde dieren- en planten-wereld bestond, die wij thans kennen, voor den mensch eenen ouderdom van 50.000 jaren in plaats van 6000 gevonden.

Wanneer wij nu van het hedendaagsche tot het postplioceensche tijdvak overgaan, dan ontbreekt ons grootendeels de maatstaf tot berekening, dien wij tot dusverre konden gebruiken. Van de tegenwoordige veenvorming, aanslibbing, en ook van het rijzen en dalen van landen boven en onder water, kennen wij door waarneming voor een goed deel de wetten. Voor de natuurprocessen van vroegere tijdperken kennen wij de regels en wetten weinig of niet, en voor dien tijd moeten derhalve wetenschappelijke gissingen de plaats van wetenschappelijke bewijzen vervullen. In het algemeen geldt de regel, dat bodems van het postplioceensche tijdvak ouder zijn dan formatiën van den hedendaagschen tijd, en derhalve wat in die bodems gevonden wordt in ouderdom alles overtreft, wat uit gronden van het hedendaagsche tijdperk werd opgedolven. Nu weten wij, dat sommige formatiën uit het hedendaagsche tijdvak eenen ouderdom hebben van meer dan 100.000 jaren. De jongste overblijfsels van menschengeraamten en van menschenwerk derhalve, die uit postpliocene formatiën verkregen zijn, liggen minstens duizend eeuwen achter ons. Intusschen is niet alles, wat in postpliocene formatiën ligt, even oud. Niet alleen leert de aard der terreinen den geoloog, dat het eene vroeger, het andere later is gevormd, maar ook de bewerking der steenen gereedschappen is op verre na niet altijd dezelfde. Sommige zijn blijkbaar met kunstvaardigheid bewerkt, andere toonen, door hunnen ruwen vorm,

{==729==} {>>pagina-aanduiding<<}
dat hunne vervaardigers meer wild en minder bedreven waren. Men moet het steentijdvak uit den postplioceenschen tijd weêr in twee afdeelingen splitsen, waarvan de eene ouder is dan de andere, maar zonder dat men in staat is in cijfers uit te drukken, wanneer elk van beiden begon en eindigde. Aan naauwkeurige berekening is voor de opdelvingen van het postplioceensche tijdvak niet te denken. De natuurkundige kan slechts zoo ver komen, dat hij bij benadering het gevondene tot op zekere hoogte chronologisch rangschikt en aanwijst, wat als het oudere en wat als het jongere beschouwd moet worden. Daarbij kan hij zich van eenige bekende gegevens bedienen. De aard en wijze van bewerking der menschelijke gewrochten komt hem in de eerste plaats te stade, naar den bekenden regel, dat het fijnere werk, als vrucht van grootere oefening, in ouderdom op het ruwere, als gewrocht van meerdere wildheid, pleegt te volgen. Daarbij mag evenwel niet vergeten worden, dat beschaafde en wilde stammen dikwijls in elkanders nabijheid wonen, en beider kunstgewrochten, hoe uiteenloopend van karakter, toch van denzelfden ouderdom kunnen zijn. In de tweede plaats komt dan in aanmerking de aard en gesteldheid van den bodem. De geoloog is door zijne wetenschap reeds in staat, om over het algemeen eene zekere tijdrekenkundige opvolging van formatiën vast te stellen, en, na onderzoek van verschillende formatiën, met voldoende zekerheid de eene als de oudere, de andere als de jongere te kenmerken. Kent hij dus naauwkeurig de bodems, waaruit de opgedolvene voorwerpen zijn verkregen, en heeft hij de landstreek wetenschappelijk bestudeerd, dan mag hij vertrouwen, dat zijn oordeel over den betrekkelijken ouderdom van het gevondene vrij naauwkeurig zal zijn. Eindelijk moet hij dan nog letten op de overblijfsels van uitgestorvene, zoogenaamde voorwereldlijke dieren, die tegelijk met menschenbeenderen of werken van menschelijke kunstvlijt werden opgegraven. Ook ten opzigte
van die dieren heeft de wetenschap reeds geleerd, hoe zij elkander zijn opgevolgd, welke de oudere en welke de jongere waren. Is hij dus eenmaal overtuigd, dat de dieren, wier overblijfselen hij ontdekte, werkelijk tijdgenooten van de menschen waren, wier beenderen of werken hij vond, dan stelt zijne wetenschap aangaande de voorwereldlijke dieren hem in staat om eene chronologische rangschikking der gevondene menschenwerken te ontwerpen.
Laat ons beproeven te schetsen, wat er, met het oog op dat

{==730==} {>>pagina-aanduiding<<}
een en ander, van den ouderdom des menschdoms in het postplioceensche tijdvak is te zeggen.

Van de in Sardinië gevondene potscherven mogen wij het eerst spreken. Zij lagen, gelijk gezegd is, in eenen ouden zeebodem. Daar woonde en werkte dus de mensch, toen de bodem nog geen zeebodem was, of na dat hij weêr zeestrand was geworden. Nu is die bodem 300 voet boven zee opgeheven. Wat men nu van zulke oprijzingen van het land weet, geeft eenig regt, om een bedrag van 2½ voet in eene eeuw aan te nemen. Naar dien maatstaf gerekend, moet de geheele opheffing 12000 jaren hebben geduurd. De opheffing behoort tot het postplioceensche tijdvak, zoodat de leeftijd van den mensch aldaar dus minstens 12000 jaren vóór het hedendaagsche tijdvak zou moeten worden geplaatst.
Ten opzigte van de holen, waarin menschen-beenderen en gereedschappen van steen te gelijk met beenderen van vóórwereldlijke dieren gevonden zijn, komt vooral de vraag in aanmerking, of men zich overtuigd mag houden, dat die beenderen niet door rivieren en stroomen van elders in verschillende tijdvakken zijn bijeengespoeld, maar dat de dieren gelijktijdig met de menschen geleefd hebben. Dat dit van de fransche beenderenholen zeer onzeker is, hebben wij reeds gezegd. Deskundigen houden zich echter overtuigd, dat in de holen van Luik beenderen van dieren liggen, die tijdgenooten van den mensch zijn geweest. Ongeveer gelijk met de holen van Luik stelt men in ouderdom het hol van Neander, en de daar gevonden schedel komt ook overeen met in Denemarken gevonden schedels van menschen, die tegelijk met den mammouth, den rhinoceros en de holen-hyena leefden.
Wat evenwel verreweg het meest gelegenheid geeft tot onderlinge vergelijking en chronologische rangschikking, is het gevondene in Frankrijk, in het dal der Somme. Daar vindt men de navolgende bodems boven elkander: Vooreerst een veen van tien tot dertig voet dik, daaronder eene laag grind van 3-14 voet dikte, dan tweeërlei diluviale lagen, eene jongere en eene oudere. Dat alles rust op eenen krijtbodem, die voortloopt door het dal en zich te St. Acheul, met grind en klei bedekt, tot honderd voet boven de Somme en 150 voet boven zee verheft. Op dat terras van St. Acheul vond men op geringe diepte steenen doodkisten uit den romeinschen tijd, die ten bewijze strekken, dat de

{==731==} {>>pagina-aanduiding<<}
bodem daar in die dagen reeds nagenoeg dezelfde moet zijn geweest als thans. In het veen werden platte horizontaal liggende romeinsche schotels ontdekt, die tot berekening van den ouderdom der geheele veenbedding eene uitmuntende gelegenheid verschaffen. Immers, wij weten nu, dat het veen boven die schotels gegroeid is in een tijdsverloop van veertien eeuwen. Naar dien maatstaf rekenende, komt men tot het besluit, dat de geheele veenbedding vele tienduizendtallen jaren oud moet zijn. Het jongere diluvium daaronder is derhalve nog veel ouder, daar het reeds aanwezig was, toen de grindlaag zich begon te vormen. De vuursteenen messen uit het grind van St. Roch zijn derhalve ouder dan het oudste veen, en desgelijks de olifant en hippopotamus, wier tanden en kies uit datzelfde grind werden opgedolven. Maar veel ouder moeten dan nog zijn de vervaardigers van de groote menigte vuursteenen gereedschappen, in het jongere en oudere dilivium onder het grind gevonden, en de mammouth, rhinoceros, holenleeuw en holenhyena, van daar verkregen. Ja, die vuursteenen gereedschappen en die dieren moeten afkomstig zijn uit eenen tijd, toen het puin, waaruit het diluvium bestaat, nog op zijne oorspronkelijke plaats lag, en nog niet door het water was weggespoeld. Wij kunnen die gereedschappen en dieren in ouderdom gelijkstellen met den gebruiker van den steenen bijl, en met den mammouth, die de kies droeg, welke men dieper dan de romeinsche doodkisten in den bodem op het terras van St. Acheul heeft gevonden.
Lyell houdt de bewijzen voor het bestaan van den mensch, bij St. Acheul gevonden, voor de oudste thans bekende. Wat bij Aurignac, te Natchez aan de Mississippi, en in Scandinavië gevonden werd, is naar zijne schatting alles van veel jongere dagteekening. Tot diep in het postplioceensche tijdvak terug leiden ons de gedane opdelvingen; de beddingen, waarin de vuursteenen werktuigen gevonden werden, worden van de oudste gedeelten van het veen gescheiden door een tijdvak, veel grooter dan dat, wat de jongste veenlagen van de oudste scheidt. Rekent men nu 3 centimeters veengroei voor ééne eeuw, dan vereischt een veen van 30 voet dikte tot zijne vorming ruim 333 eeuwen. Moet daar nu nog een veel grooter tijdvak bij worden gerekend voor de vorming der diluviale beddingen, dan verkrijgen wij voor deze reeds eenen ouderdom van ongeveer 100,000 jaren; en wanneer de steenen werktuigen van elders zijn heengevoerd met het puin waarin zij thans liggen, dan gaat de ouderdom van

{==732==} {>>pagina-aanduiding<<}
het menschdom, daar in Frankrijk, in het Sommedal, zelfs 100,000 jaren ver te boven.
Dat zulke berekeningen geene naauwkeurige uitkomsten opleveren, is reeds gezegd. Zij zijn te beschouwen als wetenschappelijke gissingen. Wij zeggen wetenschappelijke gissingen, en dat beteekent geenszins losse, zonder eenigen grond daarheen geworpene meeningen, waaraan elk zoo veel of weinig waarde kan hechten als hij wil; maar ramingen, gemaakt op grond van hetgeen de wetenschap tot dus verre leerde, en waaraan men zich te houden heeft, tot tijd en wijle er nadere ontdekkingen bekend zijn, die tot naauwkeuriger slotsommen kunnen leiden.

Om nu tot eene nadere bepaling te geraken ten opzigte van de verhouding, waarin het optreden van den mensch staat tot de groote geologische veranderingen der aarde, slaat Lyell eenen nieuwen weg in. Op grond van den ouderdom der reeds gevondene overblijfsels van menschelijke geraamten en menschelijke kunstwerken, en van de les der ervaring, dat de beschaving in hare jeugd uiterst langzaam vooruitgaat en vooral in den staat van wildheid eeuwen lang onveranderd kan stilstaan, meent hij regt te hebben om het er voor te houden, dat de oudste menschenstam gezocht moet worden in eenen tijd, die verder verwijderd is van den mammouth, dan de mammouth verwijderd is van ons. Of daarom evenwel de mensch een tijdgenoot van den mastodon en van eene soort van olifanten, ouder dan de mammouth, van den elefas meridionalis, mag gehouden worden, is geenszins zeker. Het is verre van bewezen, dat de mastodonbeenderen van Natchez met de daar gevondene menschenbeenderen gelijk van ouderdom zijn te achten, en uit de lagen, waaruit de overblijfsels van den elefas meridionalis ten voorschijn komen, werd dusverre geen overblijfsel van een menschelijk ligchaam, noch ook iets van menschenwerk verkregen. Dat strekt intusschen niet ten bewijze, dat het niet later zou kunnen gevonden worden. Wat wij met zekerheid weten, is, dat er ten tijde van den mammouth, rhinoceros en hippopotamus in Europa reeds twee menschenrassen gevonden werden, die door de schedels van het hol van Engis en van dat van Neander worden vertegenwoordigd, en dat in Scandinavië, Duitschland, Frankrijk, België en Engeland menschen als tijdgenooten van dezelfde diersoorten werden gevonden. De verbreiding van den mensch en

{==733==} {>>pagina-aanduiding<<}
van die dieren over al die landen moet dagteekenen uit eenen tijd, toen die verschillende landen nog niet door de zee van elkander gescheiden, maar toch voor mensch en dier bewoonbaar waren. Nu leert de geologie, dat er gedurende het postplioceensche tijdvak een lange tijd geweest is, dien men met den naam van den ijstijd bestempelt. Ten gevolge van het opheffen van gebergten hoog boven den zeespiegel, hooger dan zij zich tegenwoordig verheffen, waren die bergen met altijddurende sneeuw bedekt en zonden, wie weet hoe vele reeksen van eeuwen lang, gletchers uit naar alle zijden. Die gletchers bedekten als vastelandsijs geheele landen, zoo als dat thans nog in het hooge Noorden het geval is. Zij drongen, met gruis en groote steenblokken bedekt, door de dalen heen, boorden die uit, scheurden en groefden de gesteenten, en vulden ze aan het einde met groote steendammen of moraines. Zij schoven voort en voort tot in zee, braken daar af en dreven als ijsbergen naar verre kusten, terwijl zij bij het smelten in warmere oorden de zwerfblokken op den zeebodem lieten nedervallen. Zoo kwamen bijv. van de Skandinavische bergen de zwerfblokken in de noordelijke, van de Rijngebergten de steenblokken in de zuidelijke gewesten van ons vaderland, dat in dien tijd nog onder de zee bedolven lag. Van zulke voorwereldlijke gletchers zijn de sporen nog alom in groeven langs het gebergte, in oude moraines en zwerfblokken te vinden. Onder anderen hebben de skandinavische bergen, de zwitsersche Alpen, de bergen van Engeland en Schotland, en ook de gebergten van Syrië en Amerika eenmaal tot op ontzettende afstanden hunne gletchers uitgezonden, en heinde en ver het land voor mensch en dier onbewoonbaar gemaakt.
Vóór, gedurende en na den tijd dier gletchervorming hadden er bestendig langzame, maar op den duur hoogst belangrijke veranderingen in de hoogteligging van den bodem plaats. Gansche landen lagen beurtelings onder en boven water, terwijl door het ijs diluviale bodems werden verplaatst en verwrongen. Hoe groot zulke veranderingen geweest moeten zijn, blijkt onder anderen daaruit, dat er 4000 voet beneden den top van den Libanon moraines liggen als produkten van voormalige gletchers. Daarop groeijen thans de ceders, terwijl nu zelfs op den top des Libanons, op eene hoogte van 10.200 voet boven de zee, geen eeuwige sneeuw meer wordt gevonden.
Lyell heeft uit de sporen van rijzing en daling van den bodem

{==734==} {>>pagina-aanduiding<<}
van Wales in Engeland berekend, dat er sinds het begin van den ijstijd, tot op den tijd, toen het land weêr uit de zee van den ijstijd oprees, 176.000 jaren moeten zijn verloopen, terwijl er sinds dien tijd nog 48.000 voorbij gingen.
In Zwitserland vindt men de bewijzen van vier op elkander volgende tijdvakken. Gedurende het eerste zonden de Alpen zeer groote gletchers uit; gedurende het tweede trokken die gletchers zich weêr terug en lieten hunne moraines aan hunne voormalige grenzen achter. Gedurende het derde tijdvak nam de ijsvorming weêr toe, en gedurende het vierde kromp zij weêr in bijna tot de tegenwoordige grenzen. Dat zulke tijdvakken slechts bij reeksen van eeuwen kunnen gemeten worden, behoeft wel naauwelijks gezegd.
Nu bewijzen de beenderen van den mammouth en van het rendier, in Schotland gevonden, dat het bestaan van den mensch kan zamenvallen met het laatste gedeelte van den ijstijd, althans in die gedeelten van Europa, waar het klimaat minder gestreng was, zooals de bekkens van de Theems, Somme en Seine. Toen het land uit de zee van den ijstijd weêr oprees, moet er een tijd geweest zijn, waarin de bodem van westelijk Europa hooger lag dan thans. Zelfs tegenwoordig nog zou eene opheffing van zeshonderd voet Skandinavië, Duitschland, Frankrijk, Nederland en Engeland tot één vastland met elkander verbinden. Die landen moeten tegen het einde van den ijstijd als één vastland aan elkander verbonden zijn geweest, zoodat mammouth, rivierpaard en rhinoceros zich, over land, over al die gewesten hebben kunnen verbreiden. Maar in dien tijd was Skandinavië nog door het ijs en de koude onbewoonbaar.

Wij kunnen thans de slotsommen van het geheele onderzoek zamenvatten.
Opdelvingen van overblijfsels, zoowel van menschelijke geraamten als van menschelijke kunstgewrochten, zijn voorhanden, uit verschillende oorden der wereld en uit verschillende bodems. Zij behooren ten deele tot het hedendaagsche, ten deele tot het postplioceensche tijdvak.
De opdelvingen van het hedendaagsche tijdvak leeren ons den mensch kennen als tijdgenoot van dieren, die ook thans nog op aarde worden gevonden, als bewoner van Amerika, Afrika en Europa, als levende in meer dan één ras. Voor zoo ver wij op geologische gronden den ouderdom der opgedolvene overblijf-
{==735==} {>>pagina-aanduiding<<}
selen vermogen te bepalen, zijn wij genoodzaakt daaraan den ouderdom van 50.000 jaren toe te kennen, terwijl wij voor gronden uit dat hedendaagsche tijdvak den ouderdom van meer dan honderdduizend jaren vinden.
Intusschen is de ouderdom van het hedendaagsche tijdperk de maatstaf niet, waaraan men den ouderdom van het menschelijk geslacht moet afmeten. Opdelvingen toch, die tot den postplioceenschen tijd behooren, hebben voldoende bewezen, dat de mensch er was, lang vóór dat dit tijdvak eenen aanvang nam. Lang vóór het hedendaagsche tijdperk reeds vinden wij den mensch in Europa aanwezig, in twee rassen, van welke het eene de schedelvorming van de tegenwoordige bewoners van Europa vertoont, het andere in schedelvorming den aap nabij komt. Die menschen uit de voorwereld gebruikten steenen gereedschap en wapenen, en waren met het gebruik van metalen, voor zoo ver wij weten, nog niet bekend. Ook na het postplioceensche tijdvak bleef het gebruik van steen nog lang voortduren, maar het onderscheid tusschen de bewerking van den vuursteen in den postplioceenschen en die in den hedendaagschen tijd is zoo groot, dat er bij den toenmaligen wilden toestand der menschen eene gaping van vele eeuwen tusschen de beide tijdvakken moet worden voorondersteld, om den overgang van de ruwere werktuigen tot de meer kunstmatig gevormde te verklaren.
In het postplioceensche tijdvak bevinden wij, dat de mensch op aarde gelijktijdig leefde met minstens twee thans uitgestorvene soorten van olifanten, met twee desgelijks thans uitgestorvene soorten van rhinocerossen, met het rivierpaard, den holenbeer, den holenleeuw, de holenhyena, en verschillende soorten van paarden, runderen, herten en kleinere dieren, die thans geen van allen meer in leven worden aangetroffen.
De oudste sporen van 's menschen bestaan, die wij dusverre kennen, wijzen ons geenszins op den tijd, waarin de mensch ontstond, maar doen ons hem reeds zien in eenen staat van kunstvaardigheid en beschaving. De tijd, waarin hij zijn natuurlijk voedsel in zijne nabijheid vond, is reeds voorbij; hij moet reeds jagt maken op wild gedierte, om zich met het vleesch daarvan te voeden, en heeft reeds geleerd zich uit harden steen wapentuig te vervaardigen met scherpe snede, om daarmede de dieren, waarop hij jagt maakt, te dooden. Hieruit blijkt, dat er vóór den tijd, waaruit wij de sporen van 's menschen bestaan kennen, reeds een

{==736==} {>>pagina-aanduiding<<}
geruime tijd sinds zijn ontstaan moet zijn verloopen. Den tijd van 's menschen ontstaan kennen wij uit de opdelvingen niet.
Waar de mensch ontstaan is, en van welke plaats of plaatsen op aarde hij zich naar alle rigtingen heen verbreid heeft, is ons even onbekend als de tijd van zijn ontstaan. De oudste sporen van menschen werden tot dusverre ontdekt in het dal der Somme, in Frankrijk, maar later komt de mensch als tijdgenoot van de zelfde diersoorten ook in andere landen van Europa voor, onder omstandigheden, die ons dwingen te stellen, dat de mensch en die dieren zich gedurende het postplioceensche tijdvak over Europa verbreid hebben, toen Skandinavië en Engeland nog niet of niet meer door zeeën van Duitschland, Frankrijk en België gescheiden waren.
Wij hebben op geologische gronden het bestaan van den mensch in Europa althans terug te brengen tot het laatste gedeelte van den ijstijd. Intusschen is het ver van zeker, dat hij eerst toen zou zijn ontstaan. Indien latere opdelvingen mogten aantoonen, dat de mensch een tijdgenoot was van den elefas meridionalis, dan zou daardoor de ouderdom van zijn geslacht op aarde tot vóór den ijstijd opklimmen, en minstens het dubbele worden van dien, voor welken tot nu toe de bewijzen zijn geleverd. Maar ook dan zou het bestaan van den mensch nog naauwelijks tot het begin van het postplioceensche tijdvak worden ternggebragt. Of zijn ontstaan niet misschien tot in het tertiaire tijdvak terug moet worden gedagteekend, is eene vraag, waarop nog geenerlei antwoord gegeven worden kan.
De aloude joodsche overlevering, die aan het menschdom slechts ongeveer zes duizend jaren levens toekent, is door de geologische nasporingen voor geheel onhoudbaar verklaard. In het groote boek der aarde, dat de Schepper met eigene hand schreef, staat geheel iets anders te lezen dan in de oude oorkonden van menschenhand. Dat boek roept ons toe: tel den ouderdom van uw geslacht bij duizenden van eeuwen! En dit weten wij nu reeds, nadat er in dat boek slechts zoo weinig en zoo gebrekkig is gelezen. Wat zal het worden, wanneer men bladzijde aan bladzijde zal hebben leeren rijgen, en het geheimzinnig en moeijelijk schrift in zijnen zamenhang zal verstaan?
Op deze vraag kan alleen de toekomst het antwoord geven.


{==737==} {>>pagina-aanduiding<<}

Graaf Suwarow,

‘de vriend zijns keizers en zijns volks.’

(Historische schets.)

Onder de mannen, die Alexander II van Rusland bij zijne groote en diep ingrijpende hervormingen onvermoeid en onverschrokken ter zijde staan, bekleedt de tegenwoordige generaalgouverneur van Petersburg, Graaf Suwarow, Vorst Italijski, eene eerste plaats. Wij willen beproeven, hier in enkele breede trekken het beeld te schetsen van dezen man, dien men te recht ‘den vriend des keizers en des volks’ noemt, - voor zoover namelijk de niet dan spaarzaam voorhanden berichten hem aangaande veroorloven: want in zeker opzicht heeft ook het russische rijk zijn grooten muur, die alles hermetisch afsluit, ook wat zonder eenige schade de grenzen zou kunnen overgaan; en zelfs de in het buitenland levende rus geeft niet gaarne inlichtingen op onze vragen over zijne vorsten, zijne staatslieden of over den inwendigen toestand zijns vaderlands. Het allerliefst antwoordt hij met een officieel schouderophalen. Op vragen als: ‘Was keizer Nikolaas werkelijk bemind?’ - of ‘was hij inderdaad de groote man waarvoor velen hem gedurende geheel het vierde deel eener eeuw hebben gehouden?’ - volgt geregeld een schouderophalen; of brengt men het gesprek op de afschaffing van het lijfeigenschap en houdt daarbij een lofrede op den tegenwoordigen keizer, - dan kan men wel zeker zijn wederom een schouderophalen in antwoord te zullen ontvangen, ten minste wanneer men het ongeluk heeft een oud-rus tegenover zich te

{==738==} {>>pagina-aanduiding<<}
hebben. Eene voorname russische dame antwoordde onlangs zulk een onbescheiden vrager: ‘Dat weet ik niet, Mijnheer! - alleen weet ik wel, dat, zoo gij een rus in verlegenheid wilt brengen, gij met hem over politiek moet beginnen te spreken.’
Graaf Alexander Arkadjewitsch Suwarow-Rymnikski, Vorst Italijski, is de neef van den even beroemden als origineelen veldheer van keizerin Katharina II en van keizer Paul, den bestormer van Ismaël, den overwinnaar in Opper-Italie, (waarvan hij ook den bijnaam Italijski kreeg), van den ‘ouden’ Suwarow, wiens matigheid, werkzaamheid en onomkoopbaarheid noch ten huidigen dage als buitengewone deugden door het Russische volk met bewondering worden herdacht, wiens laconisme noch tegenwoordig spreekwoordelijk is, en wiens echte krijgsmans-sprenk: ‘Voorwaarts en Overwin!’ nevens de genoemde eigenschappen ook de leuze is van den tegenwoordigen gouverneur van Petersburg en door hem als een kostbaar erfdeel bewaard en in eere gehouden wordt. De vader van graaf Alexander was de russische luitenant-generaal Arkadji Suwarow, die, terwijl hij het kommando voerde over eene divisie van het Donauleger onder Kutusow, in het riviertje den Rymnik verdronk, en wel ongeveer ter zelfder plaatse waar zijn vader zijn groote overwinning over de Turken had bevochten.
In het vrije Zwitserland, in Fellenberg's Instituut te Hofwyl zon de jonge vorst de eerste grondslagen leggen zijner lichamelijke en geestelijke ontwikkeling; een bijzonderheid die een gunstige getuigenis aflegt van den onbevooroordeelden zin zijns vaders, en tegelijk reeds vooruit het beste doet verwachten van de latere geestesrichting des zoons. Ook bezocht Suwarow de universiteit van Göttingen en gaarne denkt hij terug aan den daar doorgebrachten zaligen tijd. Met trots pleegt hij te zeggen: ‘ook ik ben een duitsch stndent geweest!’ Na volbrachte studiën in zijn vaderland teruggekeerd, trad hij in 1822 als cornet in het garderegiment te paard, dat kort daarop tot versterking van het leger in den Kaukasus vertrok, en waarbij hij zich in den veldtocht tegen Perzië zoo zeer door moed en beleid onderscheidde, dat hij op het slagveld zelf de epauletten verwierf en, als overbrenger der sleutels van Ardebil, bij zijn aankomst te Petersburg tot vleugeladjudant des keizers werd benoemd. Het jaar 1831 zag hem weder in het veld, daar hij den Poolschen krijg in het hoofdkwartier van maarschalk Paske-
{==739==} {>>pagina-aanduiding<<}
witsch medemaakte. Als diens afgevaardigde onderhandelde hij bij die gelegenheid over de capitulatie van Warschau en bracht ook het bericht dier gebeurtenis naar Petersburg over, waar hij de aanstelling tot Overste ter belooning ontving. In het vervolg meermalen met diplomatische zendingen belast, later echter tot generaal-majoor en commandeur eener brigade grenadiers benoemd, werd hem in 1845 het onderzoek opgedragen der onder de troepen in den Kaukasus ingeslopen misbruiken, die een streng gericht over het hoofd der schuldigen brachten. Groote eer en onderscheiding legde hij bij deze zending in. Door zijne scherpzinnigheid, zijn beleid en energie ontdekte hij de belangrijke en op groote schaal gedreven diefstallen van een brigadier aan de soldij der soldaten gepleegd, welke laatsten alleen ten gevolge van eene
allerschandelijkste behandeling, uit vertwijfeling oproerig waren geworden. Tot generaal-adjudant des keizers verheven, vertrok hij in 1847 met een soortgelijken last naar Kostroma, waar hij eenigen tijd als militair-gouverneur fungeerde, totdat hem in 1848 de post van militair-gouverneur der Oostzeeprovinciën werd aangewezen, in welke betrekking hij het in hem gesteld vertrouwen in alle opzichten op de schitterendste wijze rechtvaardigde, en zich in niet mindere mate de liefde der bevolking wist te winnen, niettegenstaande een deel van deze - de Duitschers - door den stroom van den toenmaligen tijdgeest aangegrepen en medegesleept werd.
In deze hoogst-moeilijke stelling, van den eenen kant omringd van duitsche elementen, die zich met alle kracht verzetten tegen elke poging tot ‘russificatie,’ van den anderen kant door zijn onafwijsbaren plicht, om in den zin en naar den wil der russische regering te handelen, gebonden, gelukte het hem desniettemin om alle deze tegenstrijdige belangen met elkander te verzoenen door het eenige waardoor alle vijandelijke elementen zich op den duur moeten laten overwinnen, door gerechtigheid, gematigdheid, ware humaniteit en eerbied voor den geest van iedere nationaliteit. Wat Suwarow voor Riga heeft gedaan door het slechten der wallen, die vroeger de stad eng omsloten en hare ontwikkeling belemmerden en tegen wier verwijdering keizer Nikolaas zich zoolang had verzet, door begunstiging der havenbouwwerken, door bevordering van handel en nijverheid enz., - dat weten de bewoners van Riga zelven 't best. Diezelfde hoedanigheden nu handhaaft hij met een even schitterend gevolg in

{==740==} {>>pagina-aanduiding<<}
zijne tegenwoordige betrekking als gouverneur van Petersburg; eene betrekking die hij onder zoo buitengewoon bezwarende omstandigheden aanvaardde, dat men nauwelijks de hoop dorst te voeden, in het gansche uitgestrekte Rusland een man te zullen vinden, die daartegen opgewassen was. Hij heeft de kunst verstaan, om in een tijdperk van hevige, wilde gisting, zooals er misschien nooit weder een zal aanbreken, aan de verwachtingen van alle welgezinden te voldoen en zich eene populariteit te verwerven, die, aan den naam van een russischen gouverneur verbonden, schier een onmogelijkheid scheen: want het woord populariteit stond evenmin als het woord humaniteit in het woordenboek van de meeste zijner voorgangers, die de meest onverbiddelijke en oppermachtige alleenheerschappij van hunnen als een god vereerden Nikolaas als het eenige behoorlijke regeeringssysteem erkenden en daarom elke nieuwe wending der dingen, zelfs als zij van den milden opvolger huns afgods afkomstig was, met Argus-oogen beschouwden. De geheele nationale Adel (aan wiens spits de graven Adlerberg staan, de hoofden der russische camarilla) waren woedend over de genade-manifesten van Alexander II niet minder dan over de gelijktijdige keizerlijke bevelen, ‘om van nu aan bij voorkeur zich bezig te houden met het verbeteren van den socialen en materieelen toestand der lagere volksklasse.’ - Alles nieuws, wat met de nieuwe regeering opkwam, was in hunne oogen een snood en schandelijk aantasten van hunne onschendbaarste privilegiën, een vertreden van hunne heiligste overleveringen. En waar deze noode bedwongen onwil hier en daar zelfs waagde tegen den persoon des meesters zich te toonen, hoeveel te heviger moet zij zich openbaren tegen den dienaar, die openlijk en uit overtuiging de nieuwe beginselen huldigt, terwijl hare grondtrekken, gerechtigheid en menschelijkheid, hem bij al zijne handelingen ten
richtsnoer dienen.
Zoo zien wij Vorst Suwarow bij de uitoefening van zijn ambt van de eene zijde met argwaan bespied en schrede voor schrede belemmerd door die partij, die door oude verroeste overleveringen hare vermeende voorrechten zoekt te doen gelden, die heimelijk nog gaarne droomt van de herstelling eens Strelitzendoms, en wier hoogste roem bestaat in den naam van oud-russische partij, terwijl aan den anderen kant het volk en alle vrienden van Rusland's vooruitgang hem als een vader beschouwen, die zich het geluk zijner kinderen tot levenstaak heeft

{==741==} {>>pagina-aanduiding<<}
gesteld onder de leuze: ‘Voorwaarts en Overwin!’ Maar zijn vriend, keizer Alexander, wien de welvaart van zijn volk meer ter harte gaat dan twijfelachtige krijgsroem, of dan de roem om voor heer of beschermer van het overige Europa te spelen, die zeer goed weet, dat de ijzeren wegen die thans zijn rijk doorkruisen machtiger hefboom der beschaving zijn dan krijgsgeschreeuw en wapengekletter, die door opheffing van het lijfeigenschap zich een kroon heeft op het hoofd gezet als nooit te voren het hoofd van een Czar heeft versierd (eer zijne maatregelen in Polen hem deze weder afrukten) - Alexander staat hem als een machtige beschermheer ter zijde, om te ondersteunen, te verzoenen, omvertewerpen, of ook, als waardigheid en noodzakelijkheid het eischen, te bestrijden, ware 't ook met ijzeren vuist.
In het aangrijpend drama ‘Nur eine Seele’ heeft de helaas! te vroeg gestorven auteur het type van die orthodoxe oud-russische partij in de persoon van ‘Vorst Michel’ met volkomen juistheid voorgesteld. Met een toornigen vloek over de nieuwe orde van dingen zien we daar, tot niet geringe voldoening en onder den luiden bijval des publieks, den ouden moskovietischen Bojaar het onderspit delven. Een soortgelijk onmachtig vloeken en voetstampen moge thans ook van menigen russischen Groote op het tooneel des werkelijken levens gehoord worden, maar het gaat verloren onder het ruischen van de vleugelen des tijds en onder het gelach van het publiek.
Het gezag van een generaal-gouverneur van Petersburg is bijna onbeperkt, ofschoon overeenkomstig de rijkswet in administratieve zaken de generaal-gouverneur noch ondergeschikt is aan den minister van binnenlandsche zaken. Het persoonlijk karakter van zulk een man is dus een zeer gewigtige factor, daar van hem het wel en wee eeuer geheele bevolking afhangt. Civiele en militaire zaken staan onder zijn bestuur, en voor den geringsten winkelier, zoowel als voor den millionair, voor den minsten klerk zoowel als voor den hoogsten staatsbeambte, voor den gemeen-soldaat zoowel als voor den generaal, voor kunstenaars, geleerden en vrouwen van alle standen is iedere week op bepaalde dagen zijn audientie-zaal geopend, om smeekschriften in te dienen, bezwaren in te brengen of dankbetuigingen aan te bieden. Dit alles wordt door den gouverneur-generaal met grooten spoed behandeld en met laconische kortheid beantwoord: want tijd is ook voor hem geld en de beslissing volgt in de

{==742==} {>>pagina-aanduiding<<}
meeste gevallen op het oogenblik zelf. Zulk eene audientie bij Suwarow willen wij beproeven in hare hoofdmomenten te schetsen; behalve haar eigenaardig, vreemd karakter zal zij noch het bijzonder belang hebben van het persoonlijk karakter des vorsten in zijne meest in 't oog springende trekken aanschouwelijk te maken.
De trappen, gangen en voorzalen van het gouvernements paleis zijn reeds van den vroegen morgen af gevnld. Van goud blinkende uniformen vermengen zich met kaftans, elegante vrouwentoiletten met grove linnen kielen, saletjonkers-gezichten met in de zon gebruinde koppen, naar de mode gefatsoeneerde baarden met ruigharige dito's die op een urwoud gelijken. Alle dialecten, alle jargons zijn hier vertegenwoordigd, de meest onderscheiden zeden en gebruiken ontmoeten elkaêr - maar aller doel is één: ‘voor Suwarow te verschijnen,’ - ‘Suwarow te spreken,’ - ‘eindelijk van Suwarow recht te verkrijgen.’ Na eindeloos en geweldig dringen tot aan de audientiezaal gekomen, zien wij door eene groote, openstaande vleugeldeur, die door militairen bezet is, een man in generaalsuniform, groot en slank van gestalte, licht op een tafel leunend. Zijn blik is zacht, de gansche uitdrukking van zijn gelaat is welwillend, zijn wezen heeft niets van die kwalijk aangebrachte brusquerie die helaas! aan zoovele machthebbenden eigen is; veeleer heeft het dat voorname laisser-aller over zich, dat de man van waardigheid en zelfsgevoel kenmerkt. Dat is Vorst Suwarow, wien het onpartijdig oordeel zijner landslieden, als een der edelste mannen in 's keizers omgeving, als een strengen, onomkoopbaren handhaver des rechts, als een waren vriend des volks verheft.
‘Iwan Dmitriewitsch Uschakow!’ roept de ordonnansofficier. Een van ouderdom gebogen gestalte treedt uit de menigte naar voren, buigt zich snel ter aarde, murmelt eenige onverstaanbare woorden en wil den rokspand van den vorst kussen. Deze weert dit lachend af en spreekt op goedigen toon: ‘Luider, oudje! ik versta u niet.’ - Maar altijd noch datzelfde onverstaanbaar gemurmel van den ouden man, waarbij hij heftig met de handen gesticuleert. De vorst buigt zich meer en meer naar den suppliant toe: ‘Zoo?’ - gaat hij voort, - ‘dat is erg - en hij wil niet - wat, hij wil niet?! Hoe heet de schoft? - Aha!’ - tot den secretaris: ‘Teeken mij den knaap op! - Nu, oudje, het zal geschieden (en hij legt welwillend de hand op

{==743==} {>>pagina-aanduiding<<}
Uschakow's hoofd), kom overmorgen nader bericht halen.’ De vorst werpt een vragenden blik op de naastbijstaanden. Eene dame in diepen rouw treedt naar voren - het onderhoud wordt in het fransch gevoerd. In des vorsten gebaren en gelaatstrekken wisselen deelneming en terughouding elkander af - de zaak schijnt van kieschen en van moeilijken aard te zijn, want op het gelaat der wederkeerende staat weinig hoop te lezen, terwijl zij op een wenk van den vorst door een dienstdoend officier tot aan de trap wordt teruggeleid.
Nu verschijnt eene gansche deputatie, die in lange nuttelooze tiraden hare belangen begint voor te dragen. ‘Korter, korter,’ valt de vorst haar na een paar minuten in de rede en stampt zachtkens met den voet; - doch de deputatie is eenmaal en train en na eindelooze voorafspraak komt ze eindelijk tot de zaak. Maar een snijdend ‘niets!’ breekt den stroom harer woorden af - ‘niets daarvan, dat wil de keizer niet - schikt u - ik heb gezegd!’
Zoo wisselen de tooneelen in bonte verscheidenheid zich af; zoo gaat het uren lang: hier een invalide, die in de Krim werd gewond en om verhooging van pensioen vraagt, daar een kunstenaar wien gekrenkte trots tot hem heeft gebracht, of een tooneelspeler die hem tot zijn benefiet komt uitnoodigen, of een weduwe die om ondersteuning smeekt, of een officier die zich bij het avancement acht voorbijgegaan. En steeds hoort men daartusschen de luide sonore stem van den vorst, meest tevredenstellend, troostend en hulp beloovend, maar soms ook bevelend en opbruisend, als zijn scherpe blik leugen of bedrog of draaierijen ontdekt. Zoo voer hij eens geweldig uit tegen eene depntatie van kooplieden, die om uitstel verzocht van de opheffing van het brandewijn-monopolie, al ware 't ook maar voor drie maanden, en daarbij een kleine poging tot omkooperij waagde door hem een som van vijftigduizend zilveren roebels aan te bieden; - maar op hetzelfde oogenblik scheen de vorst zich te bezinnen en tot een ander besluit te komen. ‘Wacht!’ roept hij uit - rijdt onmiddelijk naar den keizer: ‘Uwe Majesteit!’ - zegt hij daar - ‘daar verzoeken mij de kooplieden om een uitstel van de opheffing van 't brandewijn-monopolie, zij hebben mij vijftigduizend roebels gegeven, opdat ik het doorzetten zou; ik bid Uwe Majesteit, geef voor drie maanden uwe toestemming, opdat ik het geld behouden - en den armen geven moge.’

{==744==} {>>pagina-aanduiding<<}
Lachend stond de keizer het uitstel toe, en lachend werpt de generaal-gouverneur zich weder in zijne koets en deelt der verbaasde deputatie de keizerlijke toestemming mede.
Bij het streven van den keizer, die eene volledige hervorming van het tegenwoordig regeerings-systeem in Rusland beoogt, is een karakter als dat van Suwarow eene behoefte, en hoe duidelijker de liberale partij dit inziet. des te hooger rijst de man in hare achting en liefde.





{==745==} {>>pagina-aanduiding<<}

Het cultuurstelsel en het batig slot

door Mr. O. van Rees.

Er zijn voor de geschiedenis van ons vaderland weinig belangrijker dagen dan de 22. Junij 1596, toen Cornelis Houtman voor Bantam het anker liet vallen. Tot dien tijd hadden de Portugezen het uitsluitende voorregt genoten, de kostbare Oost-Indische specerijen aan de bron zelve te verzamelen, en waren onze voorouders tevreden geweest met de bescheidene taak, om die gezochte voortbrengselen der keerkringslanden te Lissabon te koopen en van daar naar Frankrijk, Engeland en het noorden van ons werelddeel over te brengen. Doch de kortzigtige haat van Filips II gunde hun zelfs dat voordeel niet, en naauwelijks had hij in 1580 Portugal aan zijne kroon gehecht, of de nederlandsche schippers, die onder onzijdige vlag hunnen handel poogden voort te zetten, werden aan velerlei kwelling en mishandeling blootgesteld. Niet zelden werden de koopvaardijschepen in beslag genomen en verbeurd verklaard, de stuurlieden en matrozen als spionnen of ketters gevangen genomen, om hun leven in de kerkerholen der inquisitie of op de galeijen te eindigen. Verre van hierdoor ontmoedigd te worden, begonnen onze voorouders nu met verdubbelde belangstelling de oogen te slaan naar het verre Oosten, waar de Portugezen gewoon waren, hunne rijke ladingen in te nemen. Een zamenloop van gelukkige omstandigheden, waardoor zij terzelfder tijd de ervaring, de kennis en de kapitalen verkregen, onmisbaar om met

{==746==} {>>pagina-aanduiding<<}
goed gevolg ‘de verre ende grouwelicke reyse’ naar Indië te ondernemen, deed het voornemen, om zelven de specerij-eilanden op te zoeken, allengs tot rijpheid komen. Eenige amsterdamsche kooplieden staken de handen en de beurzen bijeen en den tweeden April 1595 gingen vier schepen onder zeil, waarvan er, na verloop van twee en een half jaar, drie, wel met weinige specerijen maar met rijke ondervinding, terugkeerden. Zoowel in Zeeland als in Noord- en Zuid-Holland verrezen nu verschillende compagnieën, wier schepen met beteren financiëlen uitslag denzelfden weg insloegen, doch die elkander door mededinging en naijver allengs zooveel afbreuk begonnen te doen, dat de Staten-Generaal het raadzaam achtten de verspreide en elkander tegenwerkende krachten, ook tot gemeenschappelijke bestrijding der vijandelijke galjoenen, te vereenigen. Reeds in 1602 werd de Oost-Indische compagnie opgerigt, en het is voorzeker ten eenenmale overbodig te herinneren, welk aandeel die beroemde handelsvennootschap aan de snelle toename der welvaart in de republiek der Vereenigde Nederlanden heeft gehad.
Sedert dien tijd vormen onze betrekkingen met Oost-Indië een der hoofdpunten in onzen politieken en maatschappelijken toestand; en verre van allengs in omvang en gewigt verminderd te zijn of met de ontbinding der compagnie in het laatst der vorige eeuw een einde genomen te hebben, zijn zij integendeel voortdurend gewigtiger geworden. Wanneer wij de handelswinsten der Oost-Indische compagnie met de voordeelen vergelijken, die Indië en bepaaldelijk Java ons thans verschaffen, dan moet het ons zelfs treffen, dat onze nationale welvaart er wel veel krachtiger door bevorderd wordt, maar er tevens veel afhankelijker van geworden is, dat wij ze minder nog als een kostbaar geschenk, dan als eene onmisbare hulpbron te beschouwen hebben. Terwijl in de vorige eeuw jaarlijks slechts een dertigtal schepen Java's kusten bezocht, laten thans soms meer dan tweehonderd nederlandsche bodems er binnen denzelfden tijd het anker vallen. Tegen de geringe hoeveelheid fabriekwaren, vroeger door de compagnie naar Indië vervoerd, voor eene waarde die zelden drie millioen gulden te boven ging, staat thans een tienmaal grootere uitvoer over. En bovendien, hetgeen ik wel in de eerste plaats had mogen noemen: terwijl de compagnie, na gedurende haar opkomst en bloei als voorwaarde voor de herhaalde hernieuwing van haar oetrooi nu en dan slechts een paar millioenen

{==747==} {>>pagina-aanduiding<<}
in 's lands kas gestort te hebben, op het einde van haren levensloop den staat met eene schuld van meer dan tachtig millioenen bezwaard heeft, wordt onze schatkist thans, ten gevolge van den regeringshandel in koloniale waren, jaarlijks met eene overwinst verrijkt, die reeds eenmaal, in 1857, het aanzienlijke bedrag van vier en veertig millioenen overschreden heeft. Zoo is allengs het zwaartepunt van onze nijverheid en van onze financiën van het moederland naar de koloniën overgebragt. De verkoop van Oost-Indische producten in Nederland is een der voornaamste steunsels van onzen handel; met de behaalde winst voorzien wij ten deele in onze gewone staatsbehoeften en onze wetgeving bekrachtigt en bevordert op velerlei wijze een toestand, die door velen hoogelijk geroemd, door anderen echter voor zeer bedenkelijk, zoo niet gevaarlijk gehouden wordt.
Voordat ik de gronden ga ontwikkelen, welke mij aan de laatste meening de voorkeur doen geven, zal het welligt niet overbodig zijn, de hoofdtrekken van ons koloniale stelsel in het geheugen van den lezer terug te roepen.
Onder al de eilanden van den Oost-Indischen archipel is er geen belangrijker dan Java. De vruchtbaarheid en verscheidenheid zijner gronden, de digtheid en betrekkelijke beschaving zijner bevolking en vooral de omstandigheid, dat het bijna geheel aan ons gezag onderworpen is, hebben het allengs tot het middelpunt van den handel, tot de stapelplaats der Indische producten, tot de hoofdbron der koloniale inkomsten verheven. Na achtereenvolgens op verschillende wijzen geëxploiteerd te zijn, is Java sedert meer dan dertig jaren aan het zoogenaamde cultuurstelsel onderworpen, hetwelk er in 1830 door den graaf van den Bosch ingevoerd, doch allengs ten gevolge van de behoeften der Nederlandsche schatkist, tegen de aanvankelijke bedoelingen van den stichter, op onderscheidene punten gewijzigd is. Het bestaat thans hoofdzakelijk hierin, dat de bewoners van elk dorp verpligt zijn, op een gedeelte hunner velden productente teelen, die, gelijk koffij en kaneel, in Europa gezocht zijn, en den oogst voor een bepaalden prijs aan de regering af te staan. Met betrekking tot sommige producten, die nog eene fabriekmatige bewerking moeten ondergaan, of wier behandeling bijzondere zorg en kennis vereischt, gelijk met suiker, tabak en indigo het geval is, geschiedt dit in den regel door tusschenkomst van particuliere ondernemers, aan welke de bevolking de grondstof

{==748==} {>>pagina-aanduiding<<}
levert, terwijl de cultuurcontracten, die zij met de regering sluiten, hun meestal de verpligting opleggen, om haar althans een gedeelte van de opbrengst hunner nijverheid voor een bepaalden prijs over te laten 1). Behalve de genoemde artikelen worden ook cochenille en kina op bevel der regering voortgebragt, doch tot nog toe slechts in onbeteekenende hoeveelheden. 2) Volgens het oorspronkelijke plan moesten al deze producten de plaats der landrente innemen, die reeds vroeger aan de landbouwende bevolking was opgelegd, doch onderscheidene omstandigheden hebben de regering bewogen, om deze belasting in bijna alle residentiën in stand te houden en daarentegen de op hooger gezag geteelde voortbrengselen te betalen. De som, die daarvoor aan de bevolking wordt uitgekeerd, is echter steeds verre beneden den marktprijs gehouden. Er is dus gedwongen arbeid en gedwongen verkoop van het product van den arbeid tegen eene onevenredige belooning. Door deze middelen wordt de regering voor betrekkelijk geringen prijs eigenares van eene groote hoeveelheid Oost-Indische producten, waarbij dan nog de opbrengst der rijke tinmijnen van het eiland Banka gevoegd moet worden. Krachtens het in 1834 door de regering aangenomen consignatiestelsel worden die kostbare handelswaren door tusschenkomst der Handelmaatschappij naar Nederlandsche havens vervoerd en aldaar in het openbaar geveild. Van de millioenen, welke die verkoop opbrengt, moet zooveel naar Indië teruggaan, als noodig is, om de evenredigheid tusschen ontvangsten en uitgaven aldaar te herstellen. Het overige vormt, na
aftrek van de verschotten en het commissieloon der Handelmaatschappij, eene zuivere winst, welke jaarlijks in onze schatkist wordt gestort.
Hiermede houden echter de voordeelen van ons koloniale stelsel niet op. Het moet niet alleen strekken om 's lands kas te vullen, maar ook om de scheepvaart, den handel en de fabrieksnijverheid te ondersteunen. Met dat doel wordt de Handelmaatschappij, die geen schepen heeft, in staat gesteld om hooge vrachten aan onze schepen te betalen. De verzekering

{==749==} {>>pagina-aanduiding<<}
der gouvernements-producten tegen de gevaren ter zee, verschaft eene jaarlijksche winst van meer dan een half millioen aan onze assuradeurs. De regelmatige en groote veilingen van koloniale producten te Amsterdam, te Rotterdam, te Dordrecht en te Middelburg bevorderen de levendigheid van onzen handel en werpen voor tal van belanghebbenden velerlei winsten af. De aankoop van benoodigdheden voor de Indische regering geeft vertier aan onze fabrieken. Bovendien worden de laatste krachtig beschermd, door het voorregt van veel lagere inkomende regten voor hare producten te betalen, dan van vreemde fabriekwaren gevorderd worden. Ziedaar dus eene reeks van voordeelen, die op het eerste gezigt in den waan moeten brengen, dat ons koloniale stelsel met de grootste wijsheid bedacht en in werking gebragt is.
Voor wie dieper doordenkt, doen zich echter allengs eene menigte vragen op, van wier beantwoording het afhangt, welk oordeel hij over die schijnbaar zoo gunstige uitkomst vellen zal. Tot de gewigtigste behooren voorzeker deze: welken invloed oefent de koloniale overwinst op onze staatshuishouding en onze welvaart uit? Kunnen en mogen wij er op rekenen, dat die milde hulpbron van onze financiën voortdurend zal blijven vloeijen?
Laat ons ter beantwoording dier vragen eerst nagaan, hoe groot de overwinst werkelijk is en tot welk doel zij besteed wordt.
Het zoogenaamd batig slot, dat van 1851 tot 1857 snel gerezen, doch na dien tijd weder aan het dalen is, heeft, sedert eerstgenoemd jaar, gemiddeld vijftien millioen bedragen. Daar moet echter nog worden bijgeteld eene som van ƒ 9.800.000, uitmakende de renten van kapitalen, door onze regering van 1826 tot 1838, gelijk het heette ten behoeve van Oost-Indië, doch waarschijnlijk ten deele ook tot andere doeleinden opgenomen en bovendien uit de latere opbrengst onzer bezittingen reeds meer dan afgelost, zoodat die renten dan ook op de begrooting voor dit jaar niet meer afzonderlijk, maar onder de gewone koloniale bijdragen voorkomen. Wij ontvangen derhalve jaarlijks ongeveer vijf en twintig millioen gulden, eene som bijna gelijk aan de helft onzer overige inkomsten, uit Oost-Indië. Van dat geld hebben wij sedert 1856 voortdurend een gedeelte voor aflossing onzer staatsschulden besteed en daardoor reeds zeven en een half millioen jaarlijks aan renten uitgespaard. Sedert 1860 zijn wij bovendien begonnen, een spoorwegnet op groote schaal aan te leggen, waarvoor onze kapitalisten hun geld niet veil schenen te

{==750==} {>>pagina-aanduiding<<}
hebben en waarvan onze schatkist anders de kosten niet zou hebben kunnen dragen. Vraagt men echter, of wij ons bij het gebruik van dat batig slot tot deze en diergelijke, min of meer buitengewone, uitgaven bepaald hebben, dan moet het antwoord ontkennend luiden. Wanneer wij op de staatsbegrooting voor het loopende jaar 1865 van de uitgaven, die gezamenlijk op ƒ 103.348.078 geraamd zijn, de sommen aftrekken, voor het spoorwegnet, den waterweg naar Rotterdam, de amortisatie onzer schulden, de gewone behoeften van Oost-Indië en de buitengewone behoeften van West-Indië bestemd, houden wij nog ƒ 74.588.384 over, terwijl onze inkomsten, voor zooverre zij niet uit batige sloten van vorige jaren, uit de Oost-Indische bijdragen voor 1865, of uit den afkoop van den Scheldetol voortvloeijen, slechts ƒ 63.968.343.765 bedragen. Tusschen die twee sommen is een verschil van meer dan 10 millioen. Wij schijnen dus minstens op het voortdurend genot van zulk eene bijdrage te rekenen, doch in werkelijkheid rekenen wij op veel meer; want de groote behoefte van ons land aan middelen van vervoer en gemeenschap en de toestand onzer kusten, die voortdurend belangrijke werken aan havens en riviermonden noodig maakt, verbieden ten eenenmale, om de uitgaven voor groote publieke werken geheel onder die buitengewone uitgaven te rangschikken, die wij, des verkiezende, zonder groot bezwaar zouden kunnen nalaten. Aan de koopvaardijschepen goede havens en aan den doorvoer uitstekende land- en waterwegen te bezorgen, is voor ons land, bij de scherpe mededinging van Frankrijk en België aan de eene en van de voormalige Hansesteden aan de andere zijde, eene levensvraag, en het zou er zeer treurig met handel en nijverheid uitzien, wanneer wij daarvoor geen aanzienlijke sommen meer over hadden.
Er is dus geen overdrijving in de bewering, dat wij reeds sedert eenige jaren boven onze gewone inkomsten eene koloniale bijdrage van vele millioenen noodig hebben, niet om in weelde te leven, maar om in de levensbehoeften van onzen staat te voorzien.
Zouderlinge en verontrustende toestand voorzeker, die nog slechts bij één Europesche natie wordt aangetroffen. Ook Spanje trekt geregeld een inkomen van omstreeks achttien millioen gulden uit zijne koloniën. Doch al is er op dit punt schijnbaar eenige overeenkomst, de toestand is inderdaad geheel verschillend. Immers zijn Spanje's inkomsten in de laatste jaren tot om-
{==751==} {>>pagina-aanduiding<<}
streeks 250 millioen gulden geklommen, zoodat de 18 millioen, die het uit zijne koloniën ontvangt, slechts een vijftiende gedeelte zijner hulpmiddelen uitmaken. Er is dus inderdaad geen enkel land, dat zoo onbepaald op de geldelijke bijdragen zijner overzeesche bezittingen rekent en daarvan leeft, als Nederland.
Ik wil thans niet onderzoeken of het overeenkomt met de eischen der billijkheid, dat het eene land schatting betaalt aan het andere zonder evenredige vergoeding; dat de Javanen de renten moeten betalen van kapitalen, slechts ten deele in hun eigen belang besteed en wier bedrag bovendien reeds lang door hen is teruggegeven; dat de vruchten van hun arbeid, in plaats van te worden aangewend tot bevordering van hun eigen welzijn, herwaarts gevoerd en ten bate van onze schatkist verkocht worden. Die vragen zijn nog onlangs op zulk eene onwederlegbare wijze beantwoord, dat het overbodig mag heeten daarop terug te komen 1). Wel is het bewustzijn van regt en pligt op dit punt bij onze natie nog weinig ontwikkeld, of liever door langdurig genot van onregtmatige voordeelen verzwakt en door schoonklinkende drogredenen in slaap gewiegd; maar meer en meer openbaren zich de kenteekenen van een ontwaken, dat allengs op de publieke opinie een onweêrstaanbaren invloed zal uitoefenen. Ik vraag dan alleen: is het raadzaam, bij de regeling der staatshuishouding te rekenen op zulk een aanzienlijk batig slot?
Natuurlijk kan dat alleen raadzaam zijn, wanneer het zeker is, dat het nimmer ontbreken zal. Waarvan hangt dat af?
De grootte van het batig slot is afhankelijk van vier zaken: 1. van den prijs der gouvernements-producten, 2. van hunne hoeveelheid, 3. van de overige inkomsten der Indische regering, 4. van hare uitgaven. Laten wij die omstandigheden afzonderlijk nagaan.
De prijs der gouvernements-prodcten kan natuurlijk niet door de regering naar willekeur bepaald worden, maar hangt even als elke prijs af van de verhouding tusschen aanbod en vraag. Zoodra de voortbrenging in andere landen toeneemt en dus eene grootere hoeveelheid dier producten op de wereldmarkt wordt gebragt, moet de prijs dalen, wanneer althans de behoefte

{==752==} {>>pagina-aanduiding<<}
daaraan niet in gelijke evenredigheid klimt, en hetzelfde zal het geval zijn, wanneer de vraag voor die producten afneemt door vermindering der behoefte, hetzij ten gevolge van gewijzigden smaak, hetzij ten gevolge van oorlogen en volksrampen, die de welvaart en daarmede het ruilvermogen der verbruikers doen afnemen. Het eene zoowel als het andere is niet slechts mogelijk, maar zelfs niet geheel onwaarschijnlijk. Wel zijn sedert 1850 de prijzen onzer hoofdproducten aanmerkelijk en bijna voortdurend geklommen, maar niets waarborgt ons, dat zij niet weder zullen gaan dalen, gelijk dat nog voor weinige jaren, tusschen 1840 en 1848, met de koffij het geval is geweest.
Zulk eene prijsverlaging zou reeds op zich zelve voldoende zijn, om ons batig slot aanmerkelijk te doen inkrimpen; want alleen aan de rijzing der prijzen en geenzins aan de toenemende hoeveelheid der producten, hebben wij de toename van dat batig slot te danken. Daar het van groot belang is, dat deze waarheid meer algemeen gekend en in hare gevolgen begrepen worde, laat ik hier eene opgave volgen van de hoeveelheden koffij en suiker, sedert 1848 door de op hoog gezag ingevoerde cultures voortgebragt, en van de prijzen, die daarvoor gemiddeld op de veilingen der Handelmaatschappij in Nederland betaald zijn 1). Bij de suiker is tevens aangeteekend van hoeveel bouws van 500 vierkante Rijnlandsche roeden het riet gesneden is, daar hieruit het best blijkt dat de teelt is afgenomen. Dat niettemin de hoeveelheden gefabriceerde suiker niet zijn verminderd, is alleen het gevolg der allengs veel verbeterde fabricatie, waardoor thans veel meer suiker uit het riet getrokken wordt dan vroeger het geval was. Om het overzigt gemakkelijker te maken en den lezer niet met te groote getallen lastig te vallen, zijn de cijfers van ondergeschikt belang weggelaten.

{==753==} {>>pagina-aanduiding<<}


	KOFFIJ.	SUIKER.
JAREN.	Hoeveelheid in millioenen pikols.	Bruto prijs, per pikol.	Hoeveelheid bouws, in duizendtallen.	Hoeveelheid suiker, in millioenen picols.	Brutoprijs.
1848	0,8	ƒ 21,95	37,4	1,2	ƒ 14,54
1849	0,4	ƒ 27,87	40,1	1,2	ƒ 17,74
1850	0,9	ƒ 33,93	41,1	1,4	ƒ 17,24
1851	1,0	ƒ 32,24	41,5	1,3	ƒ 16,40
1852	0,8	ƒ 30,48	42,2	1,3	ƒ 15,57
1853	0,6	ƒ 36,66	42,0	1,4	ƒ 17,42
1854	1,0	ƒ 34,76	41,3	1,3	ƒ 16,16
1855	1,1	ƒ 37,77	40,6	1,3	ƒ 19,25
1856	0,7	ƒ 39,92	40,6	1,4	ƒ 23,94
1857	0,9	ƒ 45,81	40,6	1,6	ƒ 29,22
1858	0,9	ƒ 37,22	40,5	1,7	ƒ 21,80
1859	0,7	ƒ 45,07	39,7	1,6	ƒ 20,10
1860	0,9	ƒ 46,49	38,8	1,7	ƒ 20,65
1861	0,9	ƒ 47,75	38,8	1,7	ƒ 20,94
1862	0,6	ƒ 55,29	40,1	1,6	ƒ 20,70

Uit deze cijfers blijkt onwedersprekelijk, dat de toename van het batig slot sedert 1848 het gevolg van de rijzing der prijzen is. Waarom het jaar 1857 zulk een ruime winst gegeven heeft, wordt door een enkelen blik op de hooge prijzen, in dat jaar voor de koffij en de suiker betaald, verklaard. Alleen het tin, dat trouwens niet door dwangarbeid, maar krachtens vrijwillig gesloten overeenkomsten verkregen wordt, is eenigermate in hoeveelheid toegenomen, doch de prijs van dit artikel is sedert 1857, na binnen een tiental jaren van ƒ 40 op ƒ 82 per pikol gekomen te zijn, weder aan het dalen en bovendien aan zulke snelle afwisselingen onderhevig, dat er weinig op te rekenen valt. De jaarlijks verkregen hoeveelheid indigo, waarvan de prijs na 1848 bijna verdubbelde, daalde sedert dien tijd van twee millioen tot beneden een half millioen Amsterdamsche ponden, en de regering, zich verpligt ziende de cultuur van dit product, wegens de daaraan voor de bevolking verbonden bezwaren, bijna jaarlijks in te krimpen, heeft besloten haar na afloop van den oogst dezes jaars geheel te doen ophouden. Ook de kaneelcultuur, waarvan de opbrengst voortdurend verminderde, wordt dit jaar ingetrokken. De opbrengst der overige cultuurgewassen, tabak, cochenille en kina, is te onbeteekenend om bij de genoemde

{==754==} {>>pagina-aanduiding<<}
in aanmerking te komen. De regering ontvangt nog slechts tabak van één onderneming in Samarang, in 1862 ten bedrage van slechts 940 pikols. Op de cochenille wordt jaarlijks aanmerkelijk verloren. Het Amsterdamsche pond kwam der regering in 1861 op ƒ 10,92, in 1862 op ƒ 10,54 te staan, terwijl het haar, na aftrek der onkosten van overvoer en verkoop, slechts ƒ 1,40 en ƒ 1,15 opbragt. De kinacultuur is nog slechts eene proeve, waarvan de uitkomsten twijfelachtig zijn. Voorzeker is dus de gevolgtrekking geoorloofd, dat de toepassing van het cultuurstelsel hare grenzen bereikt heeft en er langs den weg van verpligten arbeid, gepaard met onvoldoende betaling, geen aanzienlijker hoeveelheden Oost-Indische producten voor het Nederlandsche gouvernement te verwachten zijn.
Er is derhalve volstrekt geen zekerheid, noch met betrekking tot de prijzen noch met betrekking tot de hoeveelheden der producten, uit wier verkoop het batig slot tot dusverre is voortgevloeid. Doch zou welligt de snelle toename der overige inkomsten van Oost-Indië de hoop wettigen, dat ook daaruit spoedig winsten voor het moederland zullen voortvloeijen?
Een blik op de financiële uitkomsten der laatste tien jaren, waarvan de regering verslag heeft gedaan, zal voldoende zijn, om de overtuiging te geven dat van die zijde, althans vooreerst, geen heil te wachten is.
De werkelijke inkomsten van Oost-Indië hebben, na aftrek van de opbrengst van den verkoop van regeringsproducten, bedragen:

in 1852	ƒ 29,7	millioen.
in 1853	ƒ 30,2	millioen.
in 1854	ƒ 30,2	millioen.
in 1855	ƒ 30,7	millioen.
in 1856	ƒ 32,3	millioen.
in 1857	ƒ 34,6	millioen.
in 1858	ƒ 37,7	millioen.
in 1859	ƒ 38,2	millioen.
in 1860	ƒ 40,8	millioen.
in 1861	ƒ 43,6	millioen.

Oppervlakkig beschouwd, schijnt die toename vrij bevredigend; doch wanneer wij de verschillende posten nagaan, waaruit het totaal is zamengesteld, vinden wij dat de amfioenpacht niet alleen daaronder eene zeer voorname plaats bekleedt, maar inderdaad

{==755==} {>>pagina-aanduiding<<}
de hoofdoorzaak der stijging is. Het uitsluitende regt om aan de bevolking amfioen of opium te verkoopen, dat door de regering in den regel aan Chinezen verpacht wordt, heeft haar in 1852 ƒ 6.155.957 en in 1861, na eene voortdurende en regelmatige opklimming, ƒ 13.337.028 opgebragt. Van de 13,9 millioen, met welke de inkomsten van Oost-Indië sedert 1852 gestegen zijn, heeft de verkoop van opium dus 7,2 millioen, dat is meer dan de helft, geleverd. Intusschen heeft de verderfelijke invloed van dit vergif op de kracht, arbeidzaamheid en zedelijkheid der bevolking de regering, overeenkomstig den wensch van vele inlandsche regenten, in den laatsten tijd bewogen, om het gebruik door verschillende middelen tegen te gaan. In sommige districten mag het niet meer worden ingevoerd en het getal kitten of verkoopplaatsen wordt voortdurend beperkt. Het spreekt van zelf, dat de winsten, die uit dezen schandelijken handel voortvloeijen, dientengevolge allengs moeten verminderen en dat er dus geenszins op eene even snelle toename van inkomsten voor het vervolg te rekenen valt. Zonder de stijging der amfioenpacht zouden die inkomsten jaarlijks slechts met eenige tonnen gouds toegenomen zijn; inderdaad eene geheel onvoldoende toename in vergelijking van de klimmende behoeften.
De werkelijke uitgaven voor Oost-Indië toch nemen voortdurend en snel toe. Tegen 57,3 millioen in 1848 bedroegen zij 90,5 in 1861 1). De oorzaken daarvan liggen vooreerst in de klimmende kosten van het Indische leger, ten anderen in de noodzakelijkheid, om de schrale vergoeding der Javanen voor den verpligten arbeid althans eenigermate te verhoogen, eindelijk in de dringende behoefte aan verbetering en uitbreiding der middelen van gemeenschap en verkeer. Het laat zich niet aanzien dat die oorzaken spoedig zullen ophouden te werken. Onze buitenbezittingen, waarvan wij ten deele slechts in naam meester zijn, blijven voortdurend broeinesten van weêrspannigheid en opstand. Het blijkt meer en meer dat wij daar veel krachtiger, dan in den regel tot nu toe geschied is, moeten optreden, zoo wij ons gezag bij de inlandsche bevolking niet willen verspelen; en van hoeveel gewigt dat zelfs met betrekking tot Java moet

{==756==} {>>pagina-aanduiding<<}
worden geacht, valt ieder in het oog, die bedenkt, dat aldaar tegen dertien millioen inboorlingen slechts vijf en twintig duizend Europeanen, beschermd door een niet veel grooter getal militairen, overstaan. Wel is op Java de bevolking welgezind, tevreden met ons oppergezag en veel gemakkelijker in toom te houden dan op Borneo en Sumatra, maar het blijft steeds de duurste pligt der regering, die gunstige gezindheid aan te kweeken en daarvoor bestaan geen andere middelen dan ontzag in te boezemen en tevens het welzijn der onderdanen te bevorderen. Met betrekking tot dit laatste punt is de regering sedert eenige jaren inderdaad tot belangrijke hervormingen overgegaan, die bewijzen, dat zij het in alle regeringsreglementen sedert 1818 geplaatste voorschrift, om de bevolking billijk te behandelen en tegen willekeur te beschermen, meer en meer ter harte neemt. Het is haar ernstig streven om de zeer onbepaalde en ook daardoor vaak zeer drukkende heerendiensten te regelen en zooveel mogelijk te verminderen. In verband daarmede wordt de verpligte arbeid voortdurend beter betaald. Zoo krijgt de bevolking thans ƒ 12.- voor een pikol koffij, terwijl zij in 1857 slechts ƒ 8,33 ontving. Zelfs heeft de ondervinding, dat vrijwillige arbeid in den regel vrij wat productiever is dan gedwongene, de regering er meer en meer toe gebragt om ook daar, waar zij de bevolking tot arbeid kon verpligten, aan het huren van vrijwillige werklieden tegen betrekkelijk hooge loonen de voorkeur te geven. Natuurlijk werken deze omstandigheden niet gunstig op den toestand der Indische kas terug, aan welke steeds hooger eischen worden gedaan. Wat eindelijk de derde oorzaak der klimmende uitgaven betreft: het toenemend getal Europeanen op Java en de behoeften van den handel nopen tot uitvoering van publieke werken, die reeds veel te lang zijn uitgesteld. Met uitzondering van den grooten weg, die Java in zijne geheele lengte doorloopt en reeds in het begin dezer eeuw is
aangelegd, zijn de middelen van gemeenschap er schaarsch en slecht. De spoorweg van Samarang naar de Vorstenlanden, waaraan thans gearbeid wordt en aan wier geldschieters de regering vier en een half percent intrest heeft gewaarborgd, zal de behoefte aan goede wegen des te levendiger doen gevoelen. De havens van Batavia, Samarang en Soerabaja vereischen aanzienlijke sommen voor onderhoud en verbetering. Voor deze en andere inrigtingen van algemeen nut zal men wel verpligt zijn meer en meer uit te geven,

{==757==} {>>pagina-aanduiding<<}
om aan de eischen van het binnen- en buitenlandsch verkeer te voldoen. Dat de begrooting der Indische uitgaven dientengevolge voortdurend en aanmerkelijk zal blijven klimmen, kan wel aan geen redelijke bedenking onderhevig zijn.
Naar welke zijde wij ons dus wenden, overal is onzekerheid. Is het dan raadzaam, zoozeer op dat batig slot te bouwen, dat onze financiën er geheel naar worden ingerigt? Is het goed te keuren, dat de regering, ten einde aan de natie alle bedenking tegen deze handelwijze te benemen, op de staatsbegrooting van dit jaar de geijkte uitdrukking Koloniaal batig slot door de nieuwe woorden Bijdragen van Nederlandsch Indië vervangen heeft, tot reden gevende, dat een batig slot ontbreken kan, maar dat bijdragen moeten geleverd worden als de wet dat voorschrijft: alsof de wetgever het in zijne magt heeft, de hoeveelheid en de prijzen der producten te regelen, waarover de regering beschikken zal!
Neen voorzeker, dat is niet raadzaam, dat is niet goed te keuren. Het is niet alleen voorzigtig, het is dringend noodig, het batig slot althans niet voor onze gewone behoeften te bestemmen. Natuurlijk kan er geen sprake van zijn, om eensklaps verandering te brengen in een toestand, waarnaar onze staatshuishouding zich allengs heeft geschikt, maar het is de pligt der regering een anderen toestand voor te bereiden, waarin wij dat batig slot kunnen missen, zonder onze financiën in een treurigen en welligt wanhopigen toestand gebragt te zien.
Het is geenszins mijn voornemen, om thans in beschouwingen te treden over de wijze waarop het in de laatste jaren ten gevolge der afschaffing van onderscheidene belastingen steeds moeijelijker geworden vraagstuk, om onze uitgaven met de opbrengst onzer eigene belastingen in overeenstemming te brengen, kan worden opgelost. Dat het oplosbaar is, mag mijns inziens niet betwijfeld worden. Zoo laag kunnen wij niet gezonken zijn, dat wij, te midden van den vrede en in het genot van groote en toenemende welvaart, niet meer bij magte zouden zijn om door de vruchten van onzen eigen arbeid in onze behoeften te voorzien. Zooveel fierheid en energie zal er nog wel bij onze natie wezen dat zij, eenmaal tot het bewustzijn van den waren staat van zaken gekomen, zich liever krachtig aangrijpen en zich des noods, zoowel door bezuiniging in hare uitgaven als door invoering van nieuwe belastingen, zelfs harde offers getroosten zal, dan een toestand te laten voortduren, die hare eer in de waagschaal stelt en haar crediet onder-
{==758==} {>>pagina-aanduiding<<}
mijnt. Er zou intusschen reeds veel gewonnen zijn, wanneer er niets verzuimd werd om de opbrengst der bestaande belastingen zooveel mogelijk te doen toenemen, en het wordt nog te weinig ingezien, hoezeer ook onze koloniale politiek tot bereiking van dat doel kan bijdragen. Immers hangt daarbij alles van de welvaart der ingezetenen af, die op hare beurt de vrucht is der nationale nijverheid. Wanneer landbouw en veeteelt, handel en fabriekwezen bloeijen, dan nemen de rijkdommen en de verteringen toe en werpen steeds grootere sommen voor de schatkist af. Het is in dit opzigt een onwaardeerbare zegen voor ons land, dat wij reeds sedert een twintigtal jaren van het voormalige stelsel van voogdij en bescherming der nijverheid zijn teruggekomen en het vruchtbare beginsel der handelsvrijheid op steeds ruimer schaal in toepassing brengen. Doch het zou voorzeker nog gewigtiger gevolgen hebben, wanneer wij ook met betrekking tot onze overzeesche bezittingen
het verouderd stelsel van regeringshandel en dwangarbeid lieten varen. Oost-Indië toch en bepaaldelijk het eiland Java biedt aan onze nijverheid de uitnemendste gelegenheid aan, om zich te ontwikkelen en uit te breiden. Wij vinden daar een uitgestrekt tooneel van werkzaamheid voor onze ondernemers, eene rijke markt van keerkringsproducten voor onze kooplieden en ruime uitwegen voor onze fabriekwaren. Hoe meer wij er ons op toeleggen, om van die voordeelen partij te trekken, des te meer zal onze natie in welvaart toenemen, des te eerder zullen wij onafhankelijk worden van het batig slot.
Het zal voldoende zijn in korte trekken aan te wijzen, hoezeer het gebruik van die natuurlijke voordeelen door onze tegenwoordige koloniale politiek belemmerd wordt, om te doen inzien welk eene gewigtige en heilzame verandering er plaats zou grijpen, indien onze wetgevende magt hare goedkeuring kon hechten aan het hoogst belangrijke en uitmuntend toegelichte ontwerp van wet tot vaststelling van gronden, waarop ondernemingen van landbouw en nijverheid in Nederlandsch Oost-Indië kunnen gevestigd worden, dat onlangs door de regering aan de Staten-Generaal is ingediend. Doch het zal daarbij tevens in het oog vallen hoezeer de overgang tot andere en betere beginselen van koloniale politiek door het steunen op het batig slot belemmerd wordt.
Het is thans meer dan zestig jaar geleden, dat onze groote staatsman Gijsbert Karel van Hogendorp in zijne Verhandelingen

{==759==} {>>pagina-aanduiding<<}
over den Oost-Indischen handel op onwederlegbare wijze betoogd heeft, hoe verkeerd het is, bestuur en nijverheid te vereenigen. De regering, meende hij, kan nimmer koopman worden zonder afbreuk te doen zoowel aan hare eigene belangen als aan die van hare onderdanen. Staat het maken van winst bij haar op den voorgrond, zij zal gevaar loopen hare roeping tot bevordering van het algemeene welzijn uit het oog te verliezen. Blijft zij in elk opzigt aan haren pligt getrouw, zij zal in de door haar bedoelde winst verre bij den particulier achterstaan, die slechts om zijn eigen voordeel behoeft te denken. Daarom drong hij er ernstig op aan, dat bestuur en nijverheid op Java geheel van elkander zouden worden afgescheiden. Die wijze raad is echter in den wind geslagen; onze regering oefent aldaar nog heden het bedrijf van landbouwer, fabriekant en koopman uit. Wat is het onvermijdelijk gevolg van dien onnatuurlijken toestand? Dat hare belangen telkens met die harer onderdanen strijden en hare handelingen ons eene voortdurende slingering tusschen pligtbesef en winstbejag, tusschen regt en onregt vertoonen, waaraan de zucht tot verkrijging van een aanzienlijk batig slot meestal den uitslag geeft. Ernstig wordt den Gouverneur-generaal in het regeringsreglement op het hart gedrukt de inlandsche bevolking tegen mishandeling te behoeden. Inzonderheid doelt dit voorschrift op de inlandsche hoofden die, in plaats van voorstanders en beschermers, veeleer de onderdrukkers hunner onderhoorigen zijn: maar alleen door krachtige medewerking dier hoofden is het cultuurstelsel te handhaven en men sluit moedwillig de oogen voor hunne knevelarij en willekeur. Wil men de bevolking door dwang aan arbeid gewennen, wat is redelijker en billijker dan haar een voldoend loon te geven? Maar elke cent, van dat loon afgehouden, staat met duizenden guldens winst gelijk, en de wijsheid wordt door de gierigheid bedrogen. Niet anders is het, waar de belangen der regering tegen die onzer eigene
landgenooten botsen. Wie in Indië door eigen bekwaamheid en vlijt, zonder de hulp van een regeringscontract, dat hem eenig voorregt of het genot van dwangarbeid verzekert, fortuin wil maken, is natuurlijk verpligt vrije arbeiders te gebruiken of met de bevolking vrijwillige overeenkomsten te sluiten. Maar wie gevoelt niet dat de slecht betaalde dwangcultuur, waartoe de bevolking voor de regering verpligt is, bezwaarlijk kan gehandhaafd worden, wanneer de vrije en goed beloonde arbeid zich meer en meer daarnaast ontwikkelt? Bovendien,

{==760==} {>>pagina-aanduiding<<}
de zelfstandige ondernemers staan eene regering, die zelve nijverheidsondernemer is, op velerlei wijze in den weg. Door het toezigt, dat zij in de binnenlanden op hare daden uitoefenen, door den wêerklank, dien hunne grieven in het moederland vinden, belemmeren zij, zelfs tegenover de inlanders, hare vrijheid van beweging. Door hunne billijke eischen in het belang van handel en nijverheid nopen zij haar tot aanzienlijke uitgaven, terwijl zij tevens door hunne mededinging den prijs harer producten drukken en dus hare winst verkleinen. Kan het dan bevreemden, dat zij niet krachtig aangemoedigd en ondersteund worden? dat de regering reeds meent eene prijzenswaardige handeling te verrigten, wanneer zij verklaart zich jegens hen volkomen onzijdig te zullen houden? dat zij slechts eene tijdelijke vergunning kunnen bekomen, veel te kort om zich, met het oog op de toekomst, belangrijke opofferingen te getroosten? dat de krachtigste prikkel tot arbeidzaamheid, grondeigendom of althans erfpacht, hun geweigerd wordt, hoewel zelfs het Javaansche regt den ontginner van woeste gronden het uitsluitende genot der door hem bebouwde velden toekent? Wij moeten ons veeleer verwonderen dat onder deze omstandigheden nog enkelen den moed hebben, om hun geluk in Indië te beproeven. Hoe geheel anders zou het zijn, wanneer zij daar medewerking en ondersteuning vonden, wanneer het hun gemakkelijk en aangenaam werd gemaakt, hunne krachten aan de ontginning van den vruchtbaren bodem te wijden. Een zeer groot gedeelte van Java is nog geheel onbewoond en onbebouwd. Aan arbeiders is geen gebrek, want, wat de voorstanders van het dwangstelsel ook zeggen mogen, de ondervinding heeft het voldoende bevestigd en de regering zelve heeft het reeds meermalen en thans op nieuw erkend: de Javaan arbeidt met ijver en goeden uitslag onder Europeesch toezigt, wanneer hij zeker is van eene voldoende belooning en van de goedkeuring zijner hoofden, die zich op hunne beurt in dit opzigt
door de wenschen der regering laten leiden. Aan kapitaal ontbreekt het onze rijke natie niet, en al is de intrest in Indië hoog, weinig goede oogsten zijn voldoende, om den ondernemer in staat te stellen de door hem opgenomene gelden terug te geven. Zoo zou de welvaart der inlandsche bevolking, door de uitbetaling van ruime arbeidsloonen, aanmerkelijk bevorderd worden. Zoo zou het Europeesch element, door welks invloed Java tot hooger ontwikkeling moet worden opgevoerd, meer en meer in kracht toenemen, kennis en

{==761==} {>>pagina-aanduiding<<}
beschaving verspreiden, nieuwe behoeften doen ontstaan, tot navolging opwekken. Zoo zouden allengs eene menigte kapitalen weder herwaarts vloeijen en onze eigene welvaart verhoogen, zonder aan die der Javanen afbreuk te doen.
Ten einde deze gewenschte uitkomsten te bereiken, wordt thans door de regering in het genoemde wetsontwerp voorgesteld om telken jare een gedeelte der woeste gronden aan de meestbiedenden voor negen en negentig jaren in erfpacht uit te geven, met het regt om daarop, met hulp van vrije en vrijwillig in hun dienst tredende arbeiders, alle producten behalve papaver te teelen, en over de opbrengst naar goedvinden te beschikken.
Wanneer dit voorstel wordt aangenomen, zal de particuliere nijverheid zich op Java regelmatig en snel kunnen uitbreiden. Behalve de reeds genoemde gevolgen, zal daaruit ook eene aanmerkelijke toename van de hoeveelheid producten voortvloeijen, die aldaar ter beschikking van den handel zijn. Wel is de regering sedert 1862 begonnen geringe hoeveelheden koffij en suiker op Java te verkoopen, doch verreweg het grootste gedeelte der gouvernementsproducten wordt nog steeds door tusschenkomst der Handelmaatschappij naar de Nederlandsche koopsteden overgebragt om aldaar geveild te worden, en het laat zich niet aanzien dat het consignatiestelsel, bij welks handhaving duizenden in ons land belang hebben, spoedig door eene meer natuurlijke en voor de algemeene welvaart zonder twijfel meer voordeelige handelwijze plaats zal maken. Tot nog toe bestaat er dientengevolge op Java nog geen bestendige en genoegzaam voorziene markt van de hoofdartikelen van onzen kolonialen handel. En wanneer ik dat een nadeel noem, dan denk ik niet alleen aan de wenschelijkheid voor onze eigene kooplieden om zich ten allen tijde van voldoende hoeveelheden te kunnen voorzien, maar vooral niet minder aan Java's gunstige ligging ten zuiden van digt bevolkte en welvarende landen als Bengalen, China en Japan, tusschen de Kaap de Goede Hoop en de westkust van Amerika, en in de nabijheid van het zoo snel zich ontwikkelende Australië. Door zijne groote verscheidenheid van klimaat en zijne buitengewone vruchtbaarheid geschikt om zoowel de voortbrengselen der gematigde luchtstreek als de keerkringsproducten in overvloed op te leveren, schijnt Java bestemd om de voorraadschuur van de omliggende landen, het middelpunt van den handel tusschen Afrika, Azië, Amerika en Australië te worden.

{==762==} {>>pagina-aanduiding<<}
Hoe meer het in dit opzigt vordert, des te meer zullen ook onze kooplieden en reeders in de gelegenheid zijn om van dat toenemend verkeer partij te trekken. Intusschen zou het voor hen reeds zeer voordeelig zijn, wanneer door uitbreiding van den particulieren landbouw voortdurend meer producten op Java zelf verkrijgbaar waren. De zekerheid van eene retourvracht te bekomen zou den handel op Java, thans grootendeels in handen der in dat opzigt zeer bevoorregte Handelmaatschappij, zeer bevorderen en daardoor niet slechts aan velen aanmerkelijke voordeelen verschaffen maar ook den ondernemingsgeest van onzen handelstand aanwakkeren. Men zou er meer op bedacht worden om eene lading fabriekwaren naar Java te zenden, wanneer men wist dat de markt daar steeds van de in Europa zoozeer gewilde tropische voortbrengselen ruim voorzien was.
Niet alleen toch door de waren, die wij op Java kunnen voortbrengen of koopen: ook en vooral niet minder door de waren, die wij er kunnen verkoopen, kunnen wij van onze betrekkingen met Oost-Indie groot voordeel trekken. Men heeft wel eens betwijfeld of ons vaderland geschikt is voor het fabriekwezen en daarbij vooral op den achteruitgang van dien nijverheidstak in de vorige eeuw gewezen. Maar wie bekend is met den bloei van onze fabrieken van de dagen van Karel den Groote tot het laatst der zeventiende eeuw, kan er niet aan twijfelen of hare kwijning in de achttiende is aan geheel andere oorzaken dan aan grond- of luchtgesteldheid en volksaard toe te schrijven. De vorige eeuw was voor ons land bijna op elk gebied eene periode van stilstand en dien ten gevolge van achteruitgang in alle vakken, waarbij voortdurende waakzaamheid en rustelooze ijver onmisbaar zijn om niet door vooruitstrevende mededingers overvleugeld te worden. Onze natie, op hare schatten ingesluimerd, rustte uit van de voorbeeldelooze energie, waarmede zij zich binnen een honderdtal jaren van eene der kleinste provinciën in het rijk van Karel den Vijfde tot een der groote mogendheden van Europa verheven had. Onze naburen, ten deele door haar voorbeeld aangespoord, zaten echter niet stil, maar vorderden met rassche schreden op het gebied der industrie en verdreven onze fabriekwaren allengs van de vreemde markten. Zoo vond de omwenteling van 1795 ons fabriekwezen kwijnende, en het tijdvak waarin wij eerst aan den leiband en later onder het juk van Frankrijk geheel van den

{==763==} {>>pagina-aanduiding<<}
zeehandel waren uitgesloten, was noodlottig voor onze nijverheid en gaf aan veel, wat zich nog had staande gehouden, den genadeslag. Na 1813 keerde, met de vrijheid, de bedrijvigheid terug, doch rigtte zich in Noord-Nederland bij voorkeur op den handel, daar de uitmuntende Belgische fabrieken genoegzaam in de behoefte aan uitvoerproducten voorzagen. Eerst na 1830 is men in ons vaderland begonnen het fabriekwezen, met het oog op den uitvoer naar de koloniën, te waarderen en op te beuren; doch in plaats van daartoe de beste maatregelen te kiezen en de aanvankelijk welligt onmisbare begunstiging allengs te matigen, heeft men door overdreven voorzorg als met de eene hand omver geworpen wat men met de andere opbouwde. De hooge regten, door alle vreemde fabriekwaren bij den invoer op Java verschuldigd, waarborgden aan onze fabrieken een aanzienlijk debiet, ook van minder deugdzame producten, terwijl zij bovendien op groote en geregelde bestellingen van de Handelmaatschappij konden rekenen. Ook hier zijn de noodwendige gevolgen van het beschermend stelsel niet uitgebleven. Van ruime winsten zeker, misten onze fabriekanten den prikkel om in ijver en bekwaamheid, in toepassing van nieuwe uitvindingen en in kennis van den smaak der Oost-Indische volken gelijken tred te houden met hunne buitenlandsche mededingers. Men wist niet slechts in Engeland, maar zelfs in Zwitserland veel beter dan bij ons, hoe de katoenen manufacturen, die de voornaamste behoefte der Javanen uitmaken, gestreept en gekleurd moesten worden, om bij hen aftrek te kunnen vinden, en ons aandeel aan den invoer kromp meer en meer in. Eindelijk begon men in te zien, hoever men op den verkeerden weg was afgedwaald. De langzame vermindering der beschermende regten in ons eigen land en de huldiging van vrije mededinging op het gebied der scheepvaartwetgeving deden tegelijkertijd den sluimerenden ondernemingsgeest ontwaken. Sedert een tiental jaren gaat ons fabriekwezen krachtig en regelmatig
vooruit en onze nationale tentoonstellingen, steeds uitgebreider en belangrijker, leveren het bewijs dat het slechts een vooroordeel is, wanneer men aan de mogelijkheid twijfelt om ook op dit gebied eene eervolle plaats onder de industriële natiën te handhaven. Wanneer enkele onzer ijzerfabrieken met België en Engeland wedijveren, niettegenstaande onze bodem noch ijzer noch steenkolen oplevert, zou er dan eenige vrees kunnen zijn dat onze katoenfabrieken, die zooveel gemakkelijker de noodige

{==764==} {>>pagina-aanduiding<<}
grondstoffen kunnen bekomen dan Duitschland en Zwitserland, voor vreemde mededinging zouden moeten onderdoen?
Er is derhalve geen reden, waarom wij niet in staat zouden zijn de bevolking van Java te voorzien van de meeste fabriekwaren, die zij behoeft. Reeds nu worden door den uitvoer naar Oost-Indië millioenen door onze fabriekanten verdiend, en dat bedrag zal voortdurend klimmen, naarmate de Europesche bevolking op Java toeneemt en de Javanen zelven in welvaart en beschaving vorderen, meer behoeften krijgen en beter in staat zijn die te bevredigen. Geen beter middel om daarop een krachtigen invloed uit te oefenen, dan de stationaire politiek, waaraan wij sedert de invoering van het cultuurstelsel vasthouden, voor edeler beginselen en een helderder besef onzer roeping vaarwel te zeggen. In plaats van de Javanen als onderworpelingen te behandelen, over wier arbeid wij naar willekeur beschikken kunnen en wier zedelijke en verstandelijke ontwikkeling wij uit baatzucht mogen tegenhouden, moeten wij integendeel onzen pligt beseffen om hen meer en meer te doen deelen in de voorregten der hoogere beschaving, die ons te beurt is gevallen. Wie aan de eenheid van het menschelijk geslacht en aan zijne bestemming tot voortgaande ontwikkeling gelooft, kan niet zonder ergernis en weemoed de rol beschouwen, die de Europeanen sedert meer dan drie eeuwen jegens de inboorlingen der andere werelddeelen hebben vervuld. Zij vonden daar volken, waarvan de meeste op een veel lageren trap van ontwikkeling waren blijven staan. Zoo het monotheïsme al bij hen was doorgedrongen, veelal ontbraken de overige voorwaarden tot veelzijdige stoffelijke en geestelijke ontwikkeling: monogamie, individueel grondbezit, vrijheid van arbeid en bovenal veiligheid van personen en goederen. Er was maar één middel om die volken te doen ontwaken uit de sluimering, waarin zij waren neêrgezonken, om hen weder te doen deelen in de onwaardeerbare zegeningen eener voortdurende vordering op den weg van welvaart en beschaving: de ondersteuning en vooral het voorbeeld
der bevoorregte natiën, die door een gelukkiger aanleg en een leerrijker geschiedenis onder een gunstiger klimaat zich het eerst tot hoogen trap van ontwikkeling verheven hadden. Voorzeker zou het niet moeijelijk, althans niet onmogelijk zijn geweest in hunne denkbeelden en gewoonten allengs verandering te brengen. De menschelijke natuur toch blijft zich overal

{==765==} {>>pagina-aanduiding<<}
gelijk; dezelfde drijfveeren, die hier tot arbeid nopen, zucht tot verbetering van zijn toestand en liefde voor vrouw en kinderen, pligtbesef en eerzucht, vervullen in meerdere of mindere mate elke menschelijke borst. Het oppergezag, dat de Europeanen zich weldra aanmatigden, bragt reeds van zelf grootere orde en regtszekerheid mede, en zoo de inheemsche bevolking ook al niet terstond voor vrijheid van arbeid en individueel grondbezit rijp mogt zijn, zoo konden deze toch gemakkelijk worden voorbereid. Verre echter van zulk een doel in het oog te houden of zelfs maar de koele eischen van het regt te eerbiedigen, hebben de Europeanen zieh bijna overal, in Azië en Australië zoowel als in Afrika en Amerika, door onregt en geweld gekenmerkt. Luide werd het uitgesproken en met onmenschelijke hardvochtigheid in praktijk gebragt, dat men alleen gekomen was om schatten te zoeken en dat doel tot elken prijs bereiken wilde. Voorzeker is er allengs, zoowel ten gevolge der toenemende zedelijkheid als van een beter inzigt in de grondslagen der volkswelvaart, eenige matiging in die handelwijze gekomen; maar het is er nog verre af dat het besef algemeen zou zijn geworden, dat de beschaafde Europeanen jegens de onbeschaafde of minder beschaafde inlanders nog hoogere pligten te vervullen hebben, dan hen niet als slaven te behandelen of van honger te laten sterven.
Wat onze handelwijze ten opzigte der Javanen betreft, oefent het batig slot natuurlijk een hoogst immorelen invloed uit. Immers sluit het antwoord op de vraag naar de beste middelen om Java's bevolking tot hoogere beschaving en welvaart op te voeren, altijd vermeerdering van uitgaven of vermindering van inkomsten in. Tot handhaving van orde en regt, tot bescherming der inlanders, niet alleen tegen de knevelarij hunner eigene hoofden maar ook tegen de bedriegerijen en kwade praktijken van gewetenlooze Europeanen, is een veel grooter aantal goed bezoldigde ambtenaren noodig, dan waarover de Indische regering thans beschikken kan. Wil men het individueel grondbezit, dat in alle tijden en bij alle volken de heilzaamste gevolgen tot opwekking van arbeidzaamheid en spaarzaamheid gehad heeft, wanneer het althans met vrijheid en veiligheid gepaard ging, erkennen of invoeren, dan is een behoorlijk kadaster een onmisbaar vereischte; doch in ons eigen vaderland heeft het eenige millioenen gekost om dat tot stand te brengen. Aan welvaart is zonder

{==766==} {>>pagina-aanduiding<<}
wegen, aan beschaving zonder scholen niet te denken, en dat die niet zonder veel geld in genoegzame hoeveelheid verkregen worden, weten wij uit eigene ondervinding. Wel brengen de Javanen zelven reeds meer millioenen op, dan voor dat alles noodig zijn; maar liever dan een deel van het batig slot te missen, ontnemen wij hun de vruchten van hunnen arbeid om er onze eigene schatkist mede te vullen. Het vasthouden aan het batig slot is dus niet alleen een onregt: het brengt onze financiën op eene zcer gevaarlijke helling en belet ons tevens een der beste middelen aan te wenden om onze nijverheid te ontwikkelen en daardoor onze inkomsten aanmerkelijk te doen toenemen.
Wij moeten het derhalve als eene groote vordering beschouwen dat onze regering, vooral in de laatste jaren, reeds in verschillende opzigten getoond heeft, dat zij de ontwikkeling van Java ernstig ter harte neemt en tot bereiking van dat doel, waar het noodig is, zelfs het batig slot niet spaart. Reeds hebben wij gezien dat zij het arbeidsloon bij de koffijcultuur aanmerkelijk verhoogd en tot bevordering van den aanleg van spoorwegen voldoende renten aan de aandeelhouders gewaarborgd heeft. Het onlangs door haar ingediende wetsontwerp, waarvan wij reeds enkele bepalingen leerden kennen, levert echter het krachtigste bewijs dat zij besloten heeft zich voortaan door edeler beginselen te laten besturen, dan waardoor onze koloniale politiek tot dusverre bezield werd. Er wordt namelijk niet meer of minder voorgesteld dan den grondeigendom onder de Javanen in te voeren en hen tevens allengs van den dwangarbeid te ontslaan. In verschillende streken van Java, bepaaldelijk in het westelijk gedeelte, bestond reeds lang in meerdere of mindere mate individueel en erfelijk grondbezit, waarvan de erkenning en ontwikkeling echter ter wille der invoering en handhaving van het cultuurstelsel niet zelden door de regering is tegengewerkt. Thans wordt voorgesteld aan de inlanders den vollen eigendom hunner gronden toe te kennen en in de dorpen, waar het gemeenschappelijk grondbezit voorkomt, aan de regthebbenden te vergunnen om tot eene verdeeling hunner gronden over te gaan, zoodra de meerderheid dit verlangt. Zeer wijselijk is daarbij gevoegd, dat Europeanen en vreemde Oosterlingen althans in den eersten tijd die gronden niet zullen mogen koopen of zakelijke regten daarop verkrijgen, daar het anders te vreezen zou zijn dat vooral de sluwe Chinezen zich spoedig van

{==767==} {>>pagina-aanduiding<<}
een aanzienlijk gedeelte daarvan zouden weten meester te maken. Het zou voor de ontwikkeling der Javanen een onherstelbaar nadeel zijn, wanneer de velden, die zij bebouwen, allengs in andere handen overgingen, zoodat er ten slotte voor hen geen ander middel van bestaan overbleef dan als daglooners voor de nieuwe eigenaars van hun geboortegrond te arbeiden. Het is noodig hun tijd te laten om de beteekenis van grondeigendom te leeren kennen en er al de waardij van te gevoelen. Van daar dat het hun vooreerst alleen geoorloofd zal zijn hunne gronden te verhuren, uitsluitend bij schriftelijke overeenkomst en voor hoogstens tien jaren. Wat den dwangarbeid betreft, wil de regering alleen de koffijcultuur in stand houden. Daar deze, vooral na de daarin in de laatste jaren gebragte verbeteringen, over het geheel het minst drukkend voor de bevolking is, kan dit, met het oog op de noodzakelijkheid van langzame en trapsgewijze overgangen niet worden afgekeurd. Bij alle andere cultures zal de dwang ophouden. Alleen waar de regering volgens bestaande contracten aan Europesche ondernemers haren bijstand tot het verkrijgen van een genoegzaam aantal werklieden beloofd heeft, zal zij hare verpligting in dit opzigt nakomen; doch die contracten zullen niet worden vernieuwd en in het vervolg zullen alle ondernemers uitsluitend vrijwillige arbeiders mogen gebruiken, wier loon niet willekeurig vastgesteld maar door de gewone wetten van vraag en aanbod bepaald wordt.
Voorzeker is men geregtigd aan Java eene snelle ontwikkeling te voorspellen, wanneer deze nieuwe regeling van grondbezit en arbeid er niet slechts ingevoerd, maar met ernst en volharding gehandhaafd en toegepast wordt. Op die handhaving en toepassing toch komt het aan. Wanneer het bestuur in Indië er niet krachtig de hand aan houdt en er niet veel voor over heeft, is het ontwerp, al wordt het tot wet verheven, doodgeboren. En waarvan zal het af hangen of het bestuur in Indië zijne verhevene taak in dit opzigt - ik zeg niet zal willen maar - zal kunnen vervullen? Van niets anders dan van het geld, dat het er voor zal mogen uitgeven. Ook hier zal het batig slot weêr de spil zijn, waarom alles draait. Tot handhaving en toepassing van het nieuwe stelsel is het immers boven alles noodig dat de veiligheid van personen en goederen en de eerbiediging van ieders regten, die op Java nog zooveel te wenschen overlaten, op voldoende wijze worden gewaarborgd. De inlandsche hoofden door betere bezoldiging en

{==768==} {>>pagina-aanduiding<<}
te gelijker tijd door beter toezigt, dat ook geld kost, allengs van de overoude gewoonte om hunne onderhoorigen te knevelen en te mishandelen terug te brengen; door een voldoend aantal bekwame ambtenaren te zorgen, dat ieders regten behoorlijk gekend en geëerbiedigd worden; de bebouwde en onbebouwde gronden, zoo spoedig dat mogelijk is, op te meten en in kaart te brengen; de thans nog vrij willekeurig bepaalde landrente in eene goede grondbelasting te hervormen; overal tegen misbruik en willekeur te waken en orde en regt te handhaven: ziedaar de onmisbare aanvulling van het ingediende wetsontwerp, de onontkoombare voorwaarde voor het bereiken van het doel, dat de regering zich voorstelt. Zal hare edelmoedige poging tot slooping van een verkeerd stelsel, tot terugkeer op den koninklijken weg van regt en billijkheid, op deze klip schipbreuk lijden? zal onze volksvertegenwoordiging, uit vrees voor vermindering van het batig slot, tegen de kosten opzien, die de nieuwe regeling noodwendig na zich sleept? Laat ons vertrouwen dat onze natie, in den strijd tusschen ware en schijnbare belangen, tusschen duurzaam voordeel en tijdelijke winst, eene goede keuze zal weten te doen. Eerst dan toch zal zij zich onbekommerd in het bezit van hare schoone Oost-Indische- bezittingen mogen verheugen, wanneer zij, in het fiere bewustzijn van haar pligt gedaan te hebben, verklaren kan dat elke gulden, die haar van daar toevloeit, de vrucht van haar eigen arbeid of althans de regtmatige belooning van werkelijk bewezen diensten is.


{==769==} {>>pagina-aanduiding<<}

Levende insekten als dames-tooi gebruikt.

Zeer menigvuldig en verschillend zijn de voorwerpen, die in verband met de onderscheiden trappen van beschaving of tengevolge van de grillen der heerschende mode door den mensch als lijfcieraden worden gebruikt. Zelfs de lichamen van gestorven dieren of deelen daarvan, worden daartoe gebezigd. Wij hebben slechts te herinneren aan de beenderen, tanden, vischgraten, schelpen, geheele schelpdieren, vederen, ja huiden en hoofden van roofdieren, waarmede vele wilde menschenstammen hoofd en hals, neus en ooren, armen en lijf vercieren. En dat de vrouwen der beschaafde wereld in dit opzicht in 't wezen der zaak aan deze natuurkinderen dikwerf weinig toegeven, kunnen de tallooze vederen van maraboes, struisvogels, pauwen en vele andere soortgelijke leden der dierenwereld, kunnen vooral de geheele kolibri's, paradijsvogels enz. bewijzen, die onze dames bij afwisseling, tot verhooging harer schoonheid of tot voltooiing van haar toilet, meenen te behoeven. Minder bekend is het echter, dat er schoone vrouwen worden gevonden, die zich tot hetzelfde doel bedienen van levende dieren, en - dientengevolge op hare bals en soirées verschijnen met een tooi, die in schittering en pracht de kostbaarste edelgesteenten op zijde streeft en niet zelden overtreft. Wij bedoelen de Mexicaansche dames uit den hoogeren stand - en de dieren, die zoozeer in hare gunsten deelen, zijn kleine, cierlijke beestjes die tot het genoemde oogmerk door haar zelve met

{==770==} {>>pagina-aanduiding<<}
de meeste zorg worden gevoed en verpleegd, te weten: een bijzondere soort van kevers. Het eigenaardig gebruik van deze insekten gemaakt, wordt slechts zelden en dan nog maar zeer ter loops in enkele reisbeschrijvingen vermeld. Maar in een voordracht ten jare 1862 te Karlsbad gehouden door Baron J.W. von Müller bij gelegenheid van het jaarlijksch congres van duitsche natuuronderzoekers en geneeskundigen, heeft deze bekende geleerde daarover meer uitvoerige en interessante mededeelingen gedaan. Onder andere zeide hij het volgende:
‘In de omstreken van Veracruz vindt men in tamelijk groote menigte een zekere soort van kevers, behoorende tot de classe der Elateriden, door de Spanjaarden Cucujo genoemd, (anderen schrijven Cucuyo), wetenschappelijk Pyrophorus clarus, die in het donker een sterk rood gloeiend licht van zich doen uitstralen. De dames van Veracruz behandelen dezen kever als een levend juweel. Hij wordt door de Indianen gevangen, door middel van een gloeiende kool, dïe aan een stok wordt bevestigd, waarmede zij des avonds heen en weêr door de lucht slaan. De Cucujo houdt deze voor een mededinger en stort zich daarom met woede op den indringer, om in de hand van den Indiaan het graf zijner vrijheid te vinden: want deze brengt hem, met zoovele zijner natuurgenooten als zich met hem lieten verschalken, naar de markt, waar ze tegen twee realen het duizend worden verkocht. Eens in het bezit der dames of van hare kameniers worden de kevers in aardige, bijzonder daarvoor ingerichte kooien opgesloten, met schijfjes suikerriet gevoederd en tweemaal daags gebaad. Maar des avonds rust op hen de taak hunne vriendelijke verzorgsters tot lijfcieraad te dienen. Dan worden zij in kleine zakjes van de allerfijnste tulle gestoken en deze in den vorm van rozen overal op de toiletten bevestigd. Geen tooi van edelgesteenten kan in schoonheid en glans het roodgloeiende licht van deze kevers overtreffen, die inderdaad eene schitterende verovering der dames zijn op het gebied der zoölogie.’
Merkwaardig is het, dat deze kevers in water gebaad worden en willen gebaad zijn. Onlangs zijn eenige exemplaren van dezen Pyrophorus levend in Parijs aangebracht, waar men vroeger - zooveel bekend is - noch slechts eenmaal dit insekt levend had gezien. Het was in de vorige eeuw, toen er één tusschen oud, uit Mexico gekomen, hout werd gevonden en dit diertje de gansche voorstad St. Antoine in opschudding bracht. In Sep-
{==771==} {>>pagina-aanduiding<<}
tember des vorigen jaars hield de heer Pasteur, de onzen lezers welbekende bestrijder der generatio spontanea, een voordracht over dit insekt in de akademie van wetenschappen te Parijs. Daarin deelde hij mede, dat hij had waargenomen, dat deze dieren, om een sterk licht te kunnen geven, dagelijks in water moeten gebaad worden. Het licht hetwelk zij dan van zich doen uitstralen is sterk genoeg om daarbij in donker - vlak in hunne nabijheid - duidelijk schrift te kunnen lezen. De eigenaardige verpleging, die de Cucujo van de mexicaansche dames geniet, vindt dus in deze mededeeling van Pasteur volkomen hare verklaring. Zij berust op de ondervinding. Naar aanleiding van deze mededeeling van Pasteur kwam de president der ‘Leopoldinische Carolinische duitsche akademie van natuuronderzoekers’, Dr. Carus te Dresden, terug op eenige waarnemingen, die hij reeds in den zomer van 't jaar 1828 te Florence had gedaan en door den druk openbaar gemaakt, over een ander lichtend insekt - de Lampyris italica. Daarbij had zich het gelijksoortig verschijnsel voorgedaan, dat, als hij de lichtende stof van de achterste lijfringen had afgezonderd, deze stof evenzoo de bijvoeging van water behoefde, om licht te geven; en als hij met deze taaie witte massa over een glazen plaat een streep had gemaakt, hield het lichten terstond op zoodra de streep was ingedroogd, maar begon dit dadelijk op nieuw als men de plaat even in het water doopte. ‘Toen reeds,’ schrijft Carus verder, ‘trof mij deze
eigenschap zeer, want zij verklaarde eenigszins hoe het bliksemend lichten der Lampyris italica ontstaat. De periodieke herhalingen van dit sterke lichten n.l. komen nauwkeurig overeen met de polsslagen van het ruggemerg des diers, en daar de lichtende stof bij iedere bevochtiging sterker licht afgeeft, laat het zich gemakkelijk begrijpen, hoe iedere golving van het kleurlooze bloed dezer insekten dezelfde uitwerking moet hebben. Bij onze Lampyris noctiluca (gemeenlijk Johannesworm genoemd) is waarschijnlijk de hartslag niet krachtig genoeg, of de lichtende natuur van den lichtstraal onzer in kouder klimaat levende kevers is niet zoo ontwikkeld: want bij deze is het lichten meer gelijkmatig en wisselt alleen een weinig af, al naardat het diertje de lichtende stof met een meer of minder doorschijnende lijfring overdekt.’
Pasteur heeft het licht der Cucujos met den spectroskoop onderzocht. Het vertoonde een schoon kleurenspectrum; maar

{==772==} {>>pagina-aanduiding<<}
geen der Fraunhofersche strepen was er in te ontdekken 1). Anorganische bestanddeelen zijn derhalve in de lichtgevende materie niet voorhanden. Wij kennen de stof noch niet, en terecht merkt Carus op, dat het geen phosphor kan zijn: want phosphor verliest zijn lichtgevend vermogen in het water. Hieromtrent moeten dus de natuurkundigen noch opheldering zoeken, waartoe de omstandigheid, dat de Cucujo zich levend naar Europa laat overbrengen, wel spoedig aanleiding geven zal. In ieder geval is het zeker, dat het lichten door vochtigheid wordt versterkt, hetgeen op eene bijzonder opgewekte levenswerkzaamheid schijnt te wijzen.
Wellicht zal het blijken mogelijk te zijn, de Mexicaansche lichtkevers in een warm vertrek te acclimatiseeren. Zoo blijft dan de hoop, dat misschien spoedig de Parijsche dames met schitterende Cucujo-rozen hare toiletten zullen kunnen vercieren en zoo des avonds in de salons verschijnen. De wakkere industrie der modemaaksters zal niet in gebreke blijven de invoering dezer diertjes uit Mexico te beproeven, waartoe thans meer dan ooit in Frankrijk de gelegenheid bestaat. Levende juweelen! - Het zal inderdaad een merkwaardig schouwspel zijn!

R - r.
(Naar 't Hoogduitsch van Jacob Nöggerath).





{==773==} {>>pagina-aanduiding<<}

Slot en Zoon, handelaars in yzerwaren.

Novelle door Brondahl.

I. Waarin de firma Slot en Zoon, handelaars in yzerwaren, feest viert.

‘Slot en Zoon’. Merk op hoe de vergulde letters glansen en schitteren in de zonnestralen, want dat is iets buitengewoons.
Zelden toch wordt 't antieke huis in de smalle, bochtige, sombere straat een weinig door de zon opgevroolijkt; maar nu lachen zelfs de okerkleurige kinderkopjens in den grauwen trapgevel en proesten en blazen tegen 't licht van pret.
Daar ligt een feestelijke glans over 't geheel - en met reden; de firma Slot en Zoon, handelaars in yzerwaren, viert haar honderdsten verjaardag. Een feest is 't, solide als het huis Slot en Zoon zelf, en dat beteekent zoo iets. Beschouw nogmaals met aandacht dien trapgevel. Daar is geen cement aangebracht, om scheur en barst te maskeeren; daar zijn geen deuren en vensters, uit 't kruis gezakt vanwege de zwakheid der gebindten; neen, kolossaal van den nok tot aan de fundamenten, predikt het soliditeit!
Gij ziet het en nog twijfelt gij? Welnu, vraag den eersten den besten, vraag elken eerzamen burger der goede, oude stad *** - neen, gis niet, mijn waarde, dat ‘goede, oude,’ toch brengt u weinig verder bij de belangrijke kollektie van dien aart, waarin

{==774==} {>>pagina-aanduiding<<}
ons lieve vaderland zich mag verheugen - vraag, zeg ik, hoe zwaar de firma weegt, en het sanguiniek gedeelte der burgerij, voorgesteld in een zeer klein en zeer buikig, zeer blozend en zeer druk heertjen, zal u aanstonds toe hijgen: ‘Slot en Zoon, mijnheer? (phoe) als de bank, mijnheer, (pff, phoe) als de bank; gaat voor geen ton of wat uit den weg, mijnheer; daar heb je, bij voorbeeld, in 't kritieke jaar zooveel....en nu pakt het bedrijvige heertjen u bij den roksknoop en overstelpt u met een stroom van woorden. Het suist u in de ooren; 't ruist en 't ratelt, gij suft, gij duizelt....en voor ge weêr een weinig tot uzelven zijt gekomen, heeft 't kleine manneken zijn oratie, meldende de glorie van den huize ‘Slot’ reeds teneinde geblazen, zichtbaar voldaan over den indruk, dien hij heeft teweeggebracht.
Maar hadt ge uw vraag gericht tot den vertegenwoordiger der flegmatieken, geen woord ware gekomen over de dunne lippen van den langen, bleeken man; doch fabelachtig wijd hadden zich zijn oogen geopend, als eenig antwoord op z-u-l-k e-e-n v-r-a-a-g!
En nu mag ik met eenigen grond veronderstellen, mijn waarde en veelgeachte lezer, dat ge genoegzaam overtuigd zijt van de soliditeit der firma ‘Slot en Zoon, handelaars in yzerwaren,’ om met vrucht mijn feestverslag te kunnen aanhooren.
Nommer 1 van 't programma: Optocht van de leden der firma, enz. enz.
Neen, 't zijn geen vroolijk opgetooide straten waardoor men trekt; daar klinkt geen muziek of vreugdegejuich; langzaam en slepend gaat het door den langen, killen gang naar het oude, sombere achterhuis. Slot, vader, opent den trein, een stuurs uitziend oud heer, de handen saâmgevouwen op den gebogen rug. Sloffend en kuchend, onder een rossig, saaien staartpruikjen volgt dan een perkamenten mannetjen; de last der jaren en van gezegd pruikjen schijnt hem zwaar genoeg te drukken, want bij elke schrede knikt en knapt 's mans onderstel (in korten, zijden brock en grijze kousen gestoken), als had hij les genomen bij de rendieren, in 't hooge noorden. De achterhoede wordt ingenomen door den zoon der firma, een krachtige figuur, een geestig gelaat, een open oog - waarlijk niet het minst solide wat het ‘huis’ heeft voortgebracht.
Voor vijfentwintig, voor twee-, voor driemaal vijfentwintig jaren hadt ge hier, in denzelfden gang, niet somberder, noch vroolijker

{==775==} {>>pagina-aanduiding<<}
uitziend dan thans, dergelijke groep kunnen waarnemen. Toen, als nu, vierde men feest; toen, als nu, was men bezield met een zelfde doel - 't gold een plechtig bezoek aan de stille rustplaats der sprekende getuigen van den handel en wandel der zaak, sedert haar geboorte. Dat was een gewoonte, die lengte van tijd tot wet had gemaakt; de firma was met haar gewoonten groot geworden en wee, wee over elke overtreding. Een heiligschennis, zoo groot, zou wis door den val van het huis geboet worden!
Inmiddels heeft men het heiligdom bereikt. Daar knarst de poorte op haar roestige hengsels en een muffe geur van stof en papier stroomt naar buiten. Slot, vader, neemt eerbiedig de fluweelen muts van het grijze hoofd en staart met aandoening op die rijen van oude getrouwen. Het perkamenten mannetjen heeft de handen saâmgevouwen en de duimen bewegen zich in wilden rondedans, te wilder naarmate het saaietten staartjen heviger trilt. Daar heerscht een doodsche stilte, slechts afgebroken door een zenuwachtig kuchjen van den ouden man, of door 't gekriewel van een paar muizen, die, ontsteld van zulk een ongewoon bezoek op haar territoir, haastig de plaat poetsen.
Maar Slot zoon, de profane zoon der firma, laat verveelziek de oogen in 't ronde waren, langs 't bruinlederen behangsel, en zijn blik rust op de breede haardstede, die ongeveer de oppervlakte inneemt van de keuken in een onzer allerliefst lieve moderne bovenhuizen - en zijn fantasie ontsteekt er een net gebouwd turfvuur en schaart er een halven cirkel omheen van vrolijke, oude jongens, met hairzak en jabot; de tabak geurt in de aarden pijpen en zendt zijn blauwe wolkjens omhoog; de wijn tintelt in de roemers en daar is gejuich en gelach om een garçonsui van anno.....‘1763’ kraakt de stem van het hoofd der firma - en voort is het Blesjen, niets nalatende dan den schouw, met zijn roestigen vuurplaat. Ai, zelfs geen hoopjen witte asch bleef over; slechts een smerig plekjen vochtig, stinkend roet!
‘Anno 1763’, kraakt de stem van den vader, terwijl hij den eersten der folianten tot zich trekt, ‘folio een: van Schalen en Comp., per saldo, zooveel. Dat is een eere voor het huis, Zacharias, honderd jaren aaneen bij van Schalen 't volste vertrouwen te hebben genoten, ik zeg, dat is een eere voor het huis.’

{==776==} {>>pagina-aanduiding<<}

‘Dat is het wel, jongeheer,’ stemt Zacharias met een piepend, beverig stemmetjen in.
En nu acht ik het van mijn plicht, Zacharias' vreemdklinkende titulatuur bij den lezer te verantwoorden.
Het perkamenten mannetjen is eenigermate een erfstuk der firma. De tegenwoordige vader heeft als een heel kleine jongen op dezelfde knikkende knieën, - maar ze waren toen vrij wat krachtiger en meer gevuld, dat kunt ge gelooven, - menigmaal te paard gezeten. Dat is nu, waar blijft de tijd, al volle vijftig jaar geleden. Langzamerhand werd Heintjen te zwaar om paardjen te rijden. Heintjen werd Hein en Hein werd jongeheer. Tot zoolang ging 't goed; maar zoetjensaan kwam Zacharias op een leeftijd, dat men oude gewoonten zoo moeielijk laat varen en dus bleef het jongeheer tot den dag van heden.
‘Dat is het wel, jongeheer!’ - en de arme duimen hebben 't zwaar te verantwoorden.
De vader gaat ijverig voort met zijn inspektie en zijn stroeve trekken plooien zich telkens vriendelijker, want het ‘aan van Schalen en Comp., per saldo’ groeit met elk jaar.
Anno 1825. Jaar van groote gebeurtenissen in de geschiedenis van den ouden man. Ja, toen verkreeg hij zijn aandeel in de werkzaamheden der zaak; toen werd de zware eikenhouten lessenaar achter het matglazen schotjen zijn domein; toen was de foliant waarin hij nu staart, nog onbeschreven; maar met welk een treffende toespraak had zijn vader - vrede zij zijn assche! - dat groote boek toevertrouwd aan zijn pennekonst. En hoe had hij zich gepijnigd met het visioen van een enorme inktvlak op het reine papier; hoe benauwde hem in den droom die ontzachelijke pen, waarin altijd en altijd een schrikwekkend hair scheen te moeten huisvesten. Maar dat waren gelukkig slechts droomen. Doorblader het boek; van 't begin tot het einde dezelfde deftige, solide letters, de een niet grooter, noch vetter dan de andere; geen vlekjen, geen spatjen, geen krabjen ontciert de bladen, waarop de oude man met innig welgevallen blijft turen.
En Slot zoon, de profane zoon der firma, laat verveelziek de oogen naar buiten dwalen, in den aangrenzenden hof. Hoe geestig danst het zonnetjen door het dichte loof der kastanjeboomen op 't glinsterend zandpad. Ei zie, wat komt er zoo haastig te voorschijn uit de donkere laan daarginds? Een mooi meisjen is 't, lachend als de dageraad, blozend als de rozen,

{==777==} {>>pagina-aanduiding<<}
die in 't elegante ronde hoedjen aan heur zijde bengelen. Den rok van haar kleedjen een weinig opgetild, waardoor, entre-nous, een allernetst voetjen zichtbaar wordt, huppelt ze voort, bijwijlen een guitigen blik achter zich werpend.
't Is geen verveling meer, die den zoon thans in den hof doet staren!
Daar wipt het meisjen achter een kolossalen kastanje en met het handjen - en welk een handjen is het, zoo blank en kleen! - zich steunend aan zijn bemosten stam, buigt ze het fraaie kopjen, om, van achter haar schuilplaats uit, te turen naar.....?
Niet lange wordt haar geduld - en dat van den junior der firma, die zich zeer geinteresseerd gevoelt door 't gevalletjen - op de proef gesteld, want al spoedig daagt de verwachte op uit den donkeren achtergrond. 't Is een man van vijftig jaren ongeveer, rijzig van gestalte en met innemende gelaatstrekken. Door zijn grijzende haren zitten, vreemde tooi, voorwaar! eenige rozen verward.
Hij nadert 's meisjens schuilplaats meer en meer, maar zijn zoekende blikken ontdekken haar niet.
Een heldere lach en een nieuwe bloemenregen....en dan snelt het meisjen op den ouden man toe. Haar armen strengelen zich om zijn nek en voorzichtig ontwart ze de rozen uit zijn hairen, om er heur eigen, weelderige, blonde lokken meê te cieren.
En arm in arm, en lachend en schertsend, verdwijnen vader en dochter in den donkeren achtergrond.
De andere vader ging intusschen steeds voort met zijn inspektie. De boeken hebben hem gewis gesproken van treurige gebeartenissen, want somberder plooien zich zijn trekken. ‘Maar is 't geen gruwel!’ barst hij eindelijk uit, met zulk een hevigheid, dat de zoon uit zijn droomerijen ontwaakt en Zacharias, met zijn oude beenen van ontsteltenis een saut-périlleux voordraagt, met een aplomb, dat geen Vestris - danslustiger gedachtenis - zich dien zou hebben geschaamd.
‘Maar is 't geen gruwel!’ en de vader slaat, met den rug zijner hand driftig op Anno 1834, terwijl de aderen van zijn voorhoofd zwellen tot koorden: ‘daar komt een wild vreemde aanwaaien, de goede God weet van waar, om te konkurreeren met Slot en Zoon, van ouder tot ouder * * * ers!’ herhaalt de vertoornde man, als kon hij de grootheid van zulk een gruwel niet bevatten. ‘Dat knoeit, dat zwendelt; dat schreeuwt en bluft -
{==778==} {>>pagina-aanduiding<<}
en dat wordt opdenkooptoe gezocht, gevierd, dat wordt geroepen tot eereposten, in kerk- en gemeentebestuur. O tijden, o zeden! Wat baat nu een soliditeit, gedurende zooveel jaren met kracht gehandhaafd. Ziehier, van jaar tot jaar wordt de omzet minder. Maar ze zullen Slot en Zoon niet klein krijgen, mijn goed, oud huis, bij den hemel, dat zullen zij niet!’
‘Dat zullen ze niet!’ klinkt de echo onder het staartpruikjen, en 't is de uiting van een oprecht geloof in die profecy.
‘Maar, vader!’ sust de zoon, ‘uw toorn doet u onrechtvaardige woorden spreken. Kunt gij in gemoede uw beschuldigingen herhalen? Dat kunt ge niet en ik weet, dat gij u straks schamen zult over uw woorden. Kunt gij door één voorbeeld bewijzen, dat de heer Braems zich ooit onedel jegens onze firma gedroeg; heeft hij zelf niet meermalen getracht vriendschappelijke banden aan te knoopen tusschen zijn huis en het onze? Maar gij hebt daarvan nooit willen hooren! Luister, ik ken die historie van voor dertig jaren. Fen enkel klein winkeliertjen uitgezonderd, dat 's winters reikhalzend uitzag naar vorst, om wat van zijn voorraad schaatsen te slijten, was de firma Slot en Zoon zonder konkurrentie. Konkurrentie, ei, 't was immers te belachelijk, om er aan te denken, wie zou kunnen konkurreeren met Slot en Zoon? Zoo dacht de firma en zoo bleef ze denken, zelfs toen 't onmogelijke mogelijk werd bevonden. Er kwam een konkurrent opdagen. En nu hebben we de fabel van de slek en den haas, die samen een wedloop aangingen. De haas, vol vertrouwen op eigen snelheid, sliep in en sliep voort tot de volhardende slek de eindpaal had bereikt. Toen was 't te laat voor den haas - maar 't was zijn eigen schuld en hij schijnt dit te hebben begrepen, want men leest in die merkwaardige fabel niet, dat de haas de slek uitschold, omdat zij hem niet wakker riep!
Maar voor ons is 't nog niet te laat; laten we nu ontwaken, en daar zijn krachten in overvloed, daar is kapitaal in overvloed. Gebruik ze; laat me reizen, verbindtenissen aanknoopen; exploiteer; annonceer; doe alles wat de tijdgeest eischt en de firma kan, zal weêr worden wat ze vroeger was!’ -
‘Hoort ge dat, Zacharias; Slot en Zoon reizen; Slot en Zoon bedelen om klandisie; Slot en Zoon annonceeren naast Holloway en du Barry's Revalenta! Ha, ha, ha!’
Hier acht Zacharias 't van zijn plicht medetelachen, een schamper, beverig lachjen.

{==779==} {>>pagina-aanduiding<<}

‘Prentjens achter de ruiten, niet waar? Zoo'n kinderwagentjen in fotografie en dergelijke prullen! (met verheffing van stem) Jongen, jongen, zijt ge krankzinnig! Nooit, nooit! O, Zacharias! wat moeten we beleven!’ jammert de oude man en wringt zich de handen.
En Zacharias stemt meê in de klachte door een paar snikken, half gesmoord achter een blauw bonten zakdoek.
‘Wat we beleven zullen, vader? Laat de zaken heur gang gaan en ik verzeker u, dat ze 't oude huis wél zullen klein krijgen; dat 't oude huis zal uitdroogen, neen wegteeren in roest!’
‘Kind, kind!’
‘Mijn woorden doen u leed; maar meer, veel meer smarte veroorzaakt u de overtuiging, dat ze waarheid profeteeren. Ja, ge zijt daarvan overtuigd, schoon ge uzelven 't tegendeel wilt opdringen.’
‘Kind, kind!’
‘De gedachte aan 't verval onzer goede, oude zaak veroorzaakt mij niet minder pijn, want ook ik heb haar lief met al mijn hart; haar eere is mijn eere; mijn vurig verlangen, om haar te maken tot wat ze eenmaal was, bewijst het. Nog eens, vader, laat die oude vooroordeelen varen, met krachtige hand aan het werk, en Slot en Zoon gaat een schoone toekomst te gemoet. En verder zullen we er heden niet van spreken; overweeg mijn woorden zonder eenzijdigheid en - hier is mijn hand, laten we vrede maken.’
Vader en zoon drukken elkaâr met hartelijkheid de hand. Dientengevolge komt de blauwbonte zakdoek op nieuw zijn kostbare diensten leenen.
En met dit hoogst tragisch verzoeningstooneel loopt het eerste gedeelte der feestviering ten einde en worden de muffe geur van stof en papier en de opgejaagde muizen in hun voormalige rechten hersteld.

II. Waarin het feest wordt voortgezet en de lezer kennis maakt met jufvrouw Slot.

‘Wel, mijn hart, wat ben jelui lang weggebleven,’ knort moeder Slot, met het goêlijkste gezicht ter waereld.
Zeg niet, dat ge moeder Slot ooit anders zaagt, dan met datzelfde tevredene, kalme gezicht!....Ja, toch. Daar is een tijd geweest, dat er rouwe was in het oude huis, dat de rouw van haar ziele zich teekende op haar gelaat; daar is een tijd ge-
{==780==} {>>pagina-aanduiding<<}
weest, dat een lief schepseltjen dartelde door die sombore kamers, dat een zilverstemmetjen klonk langs die sombere wanden. Dat alles ging voorbij, voorbij! 't Zilverstemmetjen verstomde voor immer - kleine Anna ging heen. Arme moeder! Maar de weldadige heelmeester heeft ook haar wonde geheeld; een tiental jaren gaf de ziel heur ruste, 't gelaat zijn kalmte weder. Denk daarom niet, dat kleine Anna vergeten werd. Er wordt om haar nog zoo menige traan in stilte geschreid.
‘Wel, mijn hart, wat ben jelui lang weggebleven, en hebt me een rond half uur met de koffi laten wachten. 't Is een heel feest Zacharias, en dat je 't nog zoo beleven moogt, man!’
‘Dat zegt de jufvrouw wel; een heel feest, een heel feest, en ik feliciteer de jufvrouw er meê.’
‘Dank je, dank je! Ga nu zitten en laten we een kopjen koffi drinken; (naar den winkel roepend) Piet, Pau! Wel, mijn hart, hoe heet de kwâjongen ook weèr? Jan, Jan, waar zit de schelm toch?’
De bedoelde jongeheer, wien de zorg over den winkel werd toevertrouwd, gedurende de afwezigheid der patroons en van Zacharias heeft het, tot handhaving van de eer der firma, noodzakelijk geacht een anderen jongeheer van zijn kennis, die bizondere liefhebberij aan den dag legde om voor het venster allerlei vieze gezichten te trekken, even te gaan afrossen en amuseert zich dus op het oogenblik met een hoogst amikaal kloppartijtjen.
Maar eensklaps wordt de ijverige kampioen in zijn bezigheid gestoord door een of andere verborgen kracht, die hem zeer gevoelig in den nek grijpt en voor zich uitstuwt, den winkel door naar de kamer, waar de koffi gereed staat.
‘Zit, vlegel!’ gebiedt de onzichtbare macht, met de stem van den jongsten patroon.
De vlegel gehoorzaamt en vertoont zulk een koddige facie, als ooit eenig sterveling met een blauw oog en coiffure à la Nieuw-Zeeland te kijken gaf.
‘Mijn hart, jongen, wat heb je nu weêr uitgevoerd? Ga naar de keuken en laat Dientjen een stukjen kalfsvleesch op je oog leggen. Of neen, 'k zal zelf gaan. Heb ik ooit zoo'n ondeugenden bengel gezien?’ Zoo babbelend dribbelt de goede vrouw de kamer uit, om weldra met het onfeilbare huismiddeltjen terugtekeeren, dat ze eigenhandig op den jeugdigen lijder appliceert. Aangezien de patient, na deze gewichtige operatie een belangrijk aantal broodjens met zoete koek de waereld uit-
{==781==} {>>pagina-aanduiding<<}
helpt, is het te denken, dat zijn ridderlijk gedrag voor 't overige geen verandering in zijn normalen toestand teweegbracht.
Thans schraapt Slot vader op officiëele wijze de keel en begint in deklameerenden toon: ‘Zacharias!’
't Oude mannetjen, dat al zijn aandacht scheen te wijden aan zijn draaiende duimen, antwoordt: ‘Jongeheer!’
‘Zacharias,’ herhaalt de vader en zwaait daarbij cierlijk met de linkerhand, terwijl de rechte in de borst van zijn rok verborgen borgen; ‘de dag van heden is een belangrijke in de geschiedenis der firma. Honderd jaren mocht onze zaak bestaan en haar roem van soliditeit bewaren. We zijn daarvoor dankbaar. Gij, Zacharias, hebt de helft eener eeuw onze vaderen en ons, kortom het huis, gediend, eerlijk en trouw.....
‘Ja, eerlijk en trouw, dat weet de goede God!’ bevestigt Zacharias en vischt naar den blauwbonten zakdoek.
.....eerlijk en trouw. Gij hebt den roem van soliditeit helpen handhaven. We zijn u daarvoor dankbaar. En dus hebben we besloten, u, als een blijvende herinnering aan ons eeuwfeest - o, met welk een deftigen zwaai komt de rechterhand nu uit den rok te voorschijn - een klein geschenk aan te bieden.
Doodsbleek staart Zacharias den vader aan, zoo lang en onbewegelijk, dat het zichtbare oog van den strijdlustigen jongen de grootste verbazing en angst, beide, begint te teekenen. Beducht voor een repetitie der geschiedenis van wijlen Loth's huisvrouw, acht de knaap het ten laatste geraden Zacharias even in den arm te nijpen. 't Middel helpt. Tranen beginnen te biggelen langs de perkamenten huid van 't ontstelde mannetjen.
‘Jongeheer, jufvrouw, dank, honderdduizendmaal dank, och heer, och heer....’ hakkelt hij en ontwikkelt met sidderende vingers 't grauwe pakjen. Daar blinkt hem de inhoud tegen. ‘Och heer, och heer; wat een mooie zilveren tabaksdoos! Dank, honderdduizendmaal dank, jongeheer, jufvrouw, Karel; nooit zal 'k 't vergeten, nooit!’
‘Gebruik haar nog menig jaartjen, Zacharias. 'k Heb al tegen vader gezegd: wel, mijn hart, als je den man een doos geeft, dien je wel voor een tabaksduitjen te zorgen ook. En dat zul je er ook wel in vinden, denk ik.’
Vervolgens wordt de jongen begiftigd met een zedepreêk die hij met de boetvaardigste figuur aanhoort - schoon de bengel, op 't zelfde oogenblik, onder tafel de kat op den staart trapt -
{==782==} {>>pagina-aanduiding<<}
en met een nieuw laken pak waarvoor hij zijn dankbaarheid uitdrukt door met een benepen gezicht zich achter 't oor te krabben.
Zoo eindigt de tweede afdeeling van het jubileum.
En de belangrijke dag wordt waardig besloten met een familiaar partijtjen, dat zich vooral kenmerkt door tabaksrook en konservative denkbeelden; reden waarom Slot junior den geheelen avond met de gasten overhoop ligt.

III. Muziek. Causeries littéraires. 't Begin der liefdeshistorie.

De bewoners der goede, oude stad *** bezitten, indien men eenig gewicht mag hechten aan het getuigenis van de meest respektabele onder hen, bij andere en vele loffelijke eigenschappen, die van zeer muzikaal te zijn. Of nu deze eigenschap werd opgewekt en aangekweekt door het fraaie orgel in de hoofdkerk, - ongetwijfeld, en hier spreek ik weder op gezag van meergemelde getuigen, het fraaiste orgel in de fraaiste hoofdkerk in eenige stad van ons vaderland, - dan wel of gezegd orgel zijn ontstaan te danken heeft aan den muzikalen geest der ***ers, zietdaar een vraagstuk, mijuheeren, even moeielijk op te lossen als de kwestie van eerstgeboorterecht tusschen de kip en het ei. Ik zeide: even moeielijk op te lossen, ja, zoo dacht men voor ettelijke jaren, maar sints dien tijd is het aan de volharding en de scherpzinnigheid van het oudheidkundig genootschap te *** gelukt, uit de gemeente-archiven op te sporen, dat:
Borgemeesteren ende scepenen der stadt van *** / hebbende gehoort de konstlicke maniere/ waerop Thijs Gartszoon het instrument/ genoemt den hoorne/ blaest; hebben geresolveert/ en resolveren by deze/ geseijden Thijs Gartszoon te bekleden met de vacante poste van torenwachter.

Gedaen tot *** den lsten van Meymaent 1625.

Nu is het van algemeene bekendheid, dat het orgel in de kerk te *** dagteekent van 1745 en aldus vond de voorzitter van 't O.G. aanleiding om, in de eerstvolgende nutsvergadering een drietal uren te besteden aan de voordracht van een zeer stichtelijk opstel over het punt in kwestie, die hiermede voor goed was uitgemaakt.
Maar alle psychologische en historische geschilpunten voor 't oogenblik daarlatend, weten we zeker, dat die zin voor toonkunst

{==783==} {>>pagina-aanduiding<<}
aanleiding gaf tot het edelste amusement der *** sche burgerij - rijkeluî zeggen sommigen, maar dat zijn nijdigaarts en we hebben dus gegronde redenen, om hun hatelijke aanmerkingen in den wind te slaan.
We bedoelen de koncerten der societeit ‘Harmonie,’ die, elken Woensdagavond, gedurende de zomermaanden, in een specie theetuin, even buiten de stad, gegeven worden. Dan verzamelt zich al wat strijkt en blaast in de stad op, en al wat zijn tien guldens 's jaars offert om een soort van schavotjen met rieten dak, welk model van bouwkunst met den wijdschen naam van orkest bestempeld wordt.
Mag ik je introduceeren, mijn waarde? Hierheen, om even uw naam te zetten bij dien man in dat schilderhuisjen gints. Dat's de bureaulist, weet ge! 't Is nog vroeg in den avond. De knechts met hun groezelige, witte dassen - ze hebben trouwens gistren reeds gediend bij de begrafenis van mijnheer Dinges - slenteren nog, met hun blaadjens onder den arm, doelloos tusschen de massa's onbezette stoelen en tafeltjens. Een tweetal is bezig de vetglaasjens te hangen in de guirlandes tusschen een viertal magere lindeboomen. De skeletachtige muzieklessenaartjens zijn, met den turkschen trom en de bas, nog de eenige die 't orkest bezetten. Maar allengs dagen groepjens van bezoekers op.
Ah, wat elegante toiletjens! Gij, cynisch echtgenoot, scheld vrij op de krinoline van uw bevallig vrouwtjen. Ik niet. Gij, Nurks, steek vrij uw hatelijken spot met het guitige matelotjen der schalke blondine, met de schilderachtige amazone der fiere, zwartlokkige schoonheid en roep bravo voor de neepjensmuts uwer overgrootmoeder. Ik niet. Ik niet!
‘Zullen we hier gaan zitten, melieve?’
‘Fi donc,’ zegt mevrouw ‘'t tocht hier immers allerverschrikkelijkst.’
‘Daar?’ vraagt de geduldige heer gemaal.
‘Maar, mon ciel, kunt ge doller plaats bedenken? juist bij dien akeligen trom.’
‘Gints?’
‘Een half uur van 't orkest! merci!’
‘Maar, melieve,......’
‘Maar, mijnheer!’ - let op, nu krijgt de zaak een ernstig aanzien - ‘is 't misschien uw schuld niet, dat onze plaats bezet is? Waarom kwaamt gij niet vroeger?’

{==784==} {>>pagina-aanduiding<<}

‘'t Kantoor.,...’
‘O, zeker! drukke bezigheden; waarom is 't nooit druk op je societeitsavond?’
Nurks wrijft zich de handen en debiteert een geestigheid over de ‘Harmonie’, en Nurks is ten toppunt van pret als mijnheer en mevrouw eindelijk plaats hebben genomen en met het innemendste lachjen ter waereld een paar kennissen toeknikken.
‘Onze plaats’ is ingenomen door een schaapachtig jongmensch, geleider van verscheidene schaapachtige jonge dames. De dames steken de hoofden bijeen en fluisteren:
‘Hé, zie je den nieuwen dominé wel, Wies?’
‘Waar, waar? heere ja!’ bevestigt Louise; ‘een dominé op 't koncert, 't is toch wel een beetje al té’.....
‘Wat, al té!’ stuift 't jonge mensch op, dat uiterst, uiterst liberaal is. ‘Een dominé is een mensch, zoo goed als ik en een ander, en ik zou wel eens willen weten, waarom een dominé niet even goed op 't koncert 't huis hoort als ik en een ander!’
Aangezien nu de dames 't evenmin weten als ik en een ander, vergenoegen zij zich alleen met den jeugdigen heiden vol ontzetting te blijven aanstaren, waardoor zich dezelfde jonge heiden niet weinig gestreeld gevoelt.
Boem, boem, boem! Duizend fijne gilletjens stijgen op uit duizend schoone keeltjens: ‘Is dat schrikken van dien trom!’
Nu komen de muzikanten met hunne kistjens van alle kanten het schavotjen bestormen en neemt het koncert in ernst een aanvang.

De vier eerste nommers zijn afgespeeld. Volgens het programma volgt dus een pauze van dertig minuten, gedurende welke 't getal der bezoekers met een vermeerderd wordt. Slot, de zoon, na zich, niet zonder moeite en met ijverige medewerking der *** sche policie een weg gebaand te hebben door een hoop kleine muzikale vagebonden, die de poort versperren, treedt den tuin binnen en wordt al aanstonds aangehouden door een tamelijk winderig manneken.
‘Ei, Slot, hoe vaar je! In lang niet gezien, kerel! Kom je niet meer op de kroeg? Gepasseerde week had je er moeten zijn. Lol gemaakt, man, lol!’ keft het kereltjen en zwaait daarbij met de armen en draait op de hielen. ‘Smit, verduivelde ui, die Smit! Smit zeî, we moeten kienen. Mooi. Dertig man. Elk een kaart. Smit boven op een tafel om de nommers af te roepen. Vijf pop verloren. Hoe vind je'm? Ha, ha, ha!’

{==785==} {>>pagina-aanduiding<<}

‘Dwaas -’ vindt hem de ander.
‘Ja, verduiveld dwaas! Ha, ha, ha!’ lacht de facheux; ‘en zoo is hij altijd, die Smit. Apropos wat een abominabel vest heb je daar aan. Veel te hoog toe. Je lijkt wel een katechiseermeester. Moet bij Dupuis gaan; patente kleêrmakers, wel wat duur! Ja, zou je wel gelooven, dat ik me, veertien dagen aaneen, anders kan toiletteeren?
‘Ongetwijfeld een groot voorrecht!’
‘Dat zou ik denken! Een goed toilet, zeg ik altijd, is maar alles. 't Geeft een zeker zelfvertrouwen, een soort van overwicht; enfin....que sais-je?’
‘Ja, juist; de kleêren maken den man!’ bromt de ander.
‘Spotvogel!’ grinnikt 't fatjen en stoot daarbij den zoon zeer geestig met den rotting tusschen de ribben.
En daar 's mans bronnen van konversatie thans zijn uitgeput, neemt hij zijn toevlucht tot bovengemelden rotting, welks knop op onrustbarende wijze tusschen zijn mikroskopisch beknevelde lippen verdwijnt.
Nu weet een ieder, babbelaars van professie uitgezonderd, hoe lastig 't is in dergelijke gevallen het diskoers gaande te houden. Slot zoon zoekt vergeefs in 't rond naar een afleider.
‘Met gezelschap hier?’ vraagt hij eindelijk.
‘Mijn zuster en Marie Braems! Mooi meisjen, maar bevalt me toch niet. Te geleerd, weet je. Vaerzen en romans en zulke lorredraaierij. Goede hemel! ik lees nooit! Mijn zuster houdt machtig veel van haar. Intimen van de kostschool; ze zijn nu voor goed t' huis. Om je de waarheid te zeggen ben ik nooit recht op mijn aise in haar bijzijn!’
‘Met je betooverend toilet? Onmogelijk!’
‘Ja, daar heb je gelijk, maar.....en toch.....’
‘Waar zit je?’ vraagt Slot, met kwalijk verborgen belangstelling.
‘Dáár, rechts van de eerste klarinet. Uitmuntende plaats. Drink een glas Rijnwijn meê!
‘Als het de dames konveniëert,’ aarzelt de ander.
Maar 't zal de dames konveniëeren - en een oogenblik later is de junior aan de meisjens voorgesteld.
De vetglaasjens zijn ontstoken en wagen zich aan een mislukkende poging, om helder te branden. Het tromsignaal doet weêr de hartjens bonzen van schrik en de tweede afdeeling neemt een aanvang.

{==786==} {>>pagina-aanduiding<<}

No. 5. Marche des Misérables.......par Mr.....- No. 5 wekt zeer de belangstelling; No. 5 is de kompositie van een jongmensch uit de stad - men weet het zeer wel in weêrwil der geheimzinnige puntjens; No. 5 wordt voorgedragen en het jonge mensch uit de stad dol geapplaudisseerd. Nurks mompelt dat ze 't ‘ding’ even goed Wals der Uitverkorenen hadden kunnen doopen.
‘Hebben de dames de Misérables gelezen?’ vraagt de zoon. ‘Ei hoor!’ roept de zuster, ‘wie heeft de Misérables niet gelezen?’
‘En....?’
‘Uw beurt, Marie, ik waag er mij niet aan!’
‘Merci. Ik lever geen kritiek.’
Ik weet hoe ge er over denkt. De roman behoort niet tot uw ‘sunny memories’ plaagt het zusjen. ‘Spreek haar liever van Dickens, mijnheer Slot.’
‘Dickens,’ ijvert Marie, ‘mijn eenige, lieve Dickens! Wat is Monseigneur Myriël, Victor Hugo's type van 't goede, bij den goeden, ouden heer Pickwick. Verbeeldt u den bisschop, dien reusachtigen brave-Hendrik, bij Wardle op 't kersfeest - dat feest van goede harten - onder de marenkroon stoeiende met de meisjens. Foei, 't zou monseigneur's vlekkeloos kleed al te zeer kreuken. En Victor Hugo heeft met zulk een angstvalligheid elk vlekjen van zijn engelenfiguur weggevaagd! Neen, de bisschop is geen man om meê te stoeien. Zet hem onder een stolp en aanbidt hem als een heilig!’
‘Die arme bisschop! Maar ge behandelt hem toch beter dan de teekenaar van het prentjen in onze vertaling; zulk een jammerlijk, zoetsappig ventjen heeft hij er van gemaakt.’
‘Misschien is zijn opvatting juister dan de mijne en moet de teekenaar u dankbaar zijn voor 't kompliment dat gij hem maakt,’ vervolgt Marie. ‘Ik kan mijzelve geen ingenomenheid voor Zijn eerwaarde opdringen. Pickwick, kapitein Cuttle, de gebroeders Cheeryble, zie, dat zijn goede lieden, doch wier handelingen niet montrueus zijn, zooals later die van Jean Valjean, wier goedheid we begrijpen, bereiken kunnen. Pickwick is volstrekt geen verheven figuur, een korpulent, kaalhoofdig, gebrild oud heertjen, dat we zeer dikwijls in bespottelijke toestanden hebben aangetroffen, en in weêrwil daarvan, hoe treft ons niet zijn edel gedrag tegenover den schelmachtigen Jingle en dien huichelaar Trotter, als deze eindelijk, tot de diepste ellende vervallen, aan de grootmoedigheid van den zoo zeer door hen beleedigden man hun behoud

{==787==} {>>pagina-aanduiding<<}
naar lichaam en ziel te danken hebben. Zie, dat roert tot tranen. En nu een dergelijk tooneel uit Victor Hugo. Monseigneur is een engel en we hebben hem nooit aangetroffen, als Z.Eerw. te veel koude punch had gebruikt; Jean Valjean is een pittoreske galeiboef.....’
‘Zooals, in haar soort, de fransche boerinnetjens van het tooneel!’ zegt het zusjen.
.....dus volstrekt geen belachelijke personen - en toch was 't gevoel, dat mij beving bij die scène met Ms. zilveren kandelaars niets dan verwondering over zulk een vreemde bekeeringsmanier. Ik kan me 't komiek verbaasde gelaat voorstellen van Jean Valjean, toen Monsr. zijn holklinkend bezweringsformulier uitsprak. Victor Hugo zegt, dat de methode uitstekend is. Ik betwijfel of iemand lust zou hebben ze in praktijk te brengen.
‘Ik lever geen kritiek!’ neemt de plaaggeest 't woord. ‘Monciel! wat moet je in een kwaden luim geweest zijn, toen ge dat boek laast. Wat zegt gij toch van die arme Fantine, die haar schoone hairen, haar tanden verkoopt voor haar kind?’
‘O, zeer groot. Men leest zoo iets meer in die “galerijen van beroemde personen” uit het laatst der vorige eeuw. Fantine verkoopt haar schoonheid, daarna zichzelve. 'k Wil, helaas, niet zeggen, dat 't onwaar is; en ik ben 't in dit opzicht niet eens met Schimmel, als hij Johanna Seymour de meening doet uiten, dat Eva de paradijszonde niet zou bedreven hebben, als ze toen reeds moedei was geweest. Hebt ge Thackeray's Philip gelezen, mijnheer Slot?’
‘De jongste, krachtige schepping van Dickens' beroemden vriend? Zou ik niet! En ik weet welke figuur ge daaruit nemen wilt om te stellen naast Fantine.’
‘Caroline Brandon, de kleine zus, gij raadt het. O, hoe schoon is Thackeray's beeld; welk een vrede, welk een grootheid van ziel, welk een waardigheid in dat vrouwtjen, dat niet eens de h's uitspreekt. En Fantine, hoe woest, hoe hartstochtelijk; neen, haar lijden wekt mijn deelneming niet. Zie; is de arme Carry niet even wreed, wreeder misschien bedrogen dan Fantine? En moet nu een voorbeeld als dat der edele, kleine zus niet veel, veel weldadiger werken op de ziel dier boozen, die haar zooveel leed berokkenden? “Welnu, dan verkoop ik mijzelve!” Dat maakt effekt, dat doet huiveren. - De verstooten Carry wordt.....ziekenoppasster!’
De gastheer, intusschen, gevoelt zich t'huis als een visch op het drooge, en staart, met evenveel heimwee, als gezegd voor-
{==788==} {>>pagina-aanduiding<<}
werp in gezegde omstandigheden pleegt te doen naar het water, op zijn flakon Hochheimer. 't Is ook fataal. Slot vergeet, door 't gebeuzel van dat kleine ding, heel en al te drinken.
En het kleine ding, wier wangen gloeien, door 't vuur harer reden of door de plagerijen van Jetjen - de zuster heet Jetjen - ijvert voort:
‘Victor Hugo wijdt een hoofdstuk aan een soort van mathematische verklaring der liefde. 't Is een kolossale onderneming, zeker. De woorden zijn schoon; Victor Hugo voert heerschappij over een macht van schoone woorden. Maar ik heb geen begrip voor mathesis. Ik leer wat liefde is van Nelly,’.....
‘Dickens, Dickens,’ neuriet de plaaggeest er tusschen.
‘.....van kleine Dora, van Agnes, van Florence; uit dat lieve tooneeltjen in den “Chuzzlewitt” waar Tom Pinch's zuster een.....biefstukpodding bereidt.’
‘En haar leermeesters hebben eer van haar, mijnheer Slot, dat verzeker ik u. Zoo'n hartjen!’
Lieve hemel, welk een fâcheuse is toch die zuster. Wat moet men daarop nu antwoorden?
‘Gij beoordeelt den armen balling wel streng!’ verdedigt Slot.
‘Merci, pour la politique. Ik beoordeel den balling niet. Wel geloof ik, dat juist het martelaarschap een groot aandeel heeft in de furore, die de roman maakt, reeds maakte voor zijn verschijnen; furore van enkele maanden. Laat mij de kleine, verkwikkelijke, bevallige vaersjens, die reine scheppingen van het hart dat de zonzijde zoekt. Laat mij ‘Espoir,’ ‘L'enfant.’.....

‘Blank lijfjen zonder smet, blank zieltjen zonder zonde,’

reciteert Jetjen, dubbelzinnig.
‘.....voor die lijvige romans vol ellende; die diama's vol historischen leugen, vol zonde en dood!’

De overige nommers van 't programma worden, tot algemeene voldoening, afgespeeld.
Slot zal 't zich tot een eer rekenen, mejufvrouw Braems naar huis te geleiden: ‘O, mijnheer, zooveel moeite!....plaaggeest!’ dit laatste tot zekere jonge dame, die achter Slot's rug Marie met den vinger dreigt.
Nog kan worden medegedeeld, dat de vrienden van het schavotjen door 't jonge mensch uit de stad op een fijn soupétjen worden onthaald, dat er vele toasten worden geslagen op zekeren

{==789==} {>>pagina-aanduiding<<}
komponist, waarvoor zekere komponist met tamelijk zware tong dankzegt; dat eindelijk, in de ure als de hanen uit de buurt hun matinée musicale geven, zekere maatvaste heeren de slaperige groenvrouwen op de markt te *** met zeer buitenmaatsche sprongen vermaken en verschrikken.

En dezelfde ure vindt het jeugdige lid eener oude firma nog wakend op zijn legerstede. Slot, zoon, beging een dwaasheid, die met ijzer niets, met soliditeit veel uitstaande heeft. Slot, zoon, is verliefd geworden, in vollen ernst verliefd.
En dezelfde ure licht over een allerliefst slaapkamertjen. Daar rust een mooi blond kopjen, in zoeten sluimer, op een ronden, blanken arm. Daar droomt een mooi blond meisjen.....O, zeker van haar lieven, eenigen papa, dien ze met bloemen strooit.....of van haar eenigen, lieven Dickens.........Wat dacht ge anders?

IV. Waaruit blijkt hoe onverstandig sommige lieden zich kunnen aanstellen.

't Is een opmerkelijk verschijnsel - dat al weêr tot psychologische beschouwingen zou kunnen aanleiding geven - dat de sympathiën van den jongen Slot, sedert dien merkwaardigen koncertavond een belangrijke wijziging ondergingen.
Vooreerst heeft men nimmer te voren kunnen opmerken, dat de muffe boekenkamer eenige aantrekkingskracht voor hem bezat, en thans....o, hoe vaak knarst de deur op haar roestige hengsels, hoe vaak worden de muizen in haar zoete rust verstoord. Dan zit daar de junior op een stapel stoffige memorialen en tuurt naar buiten in den aangrenzenden hof, waar een mooi, blond meisjen haar bloemen verpleegt, of stoeit en dartelt en airtjens zingt met een andere jonge dame van onze kennis, wier oogen stralen van guitigen plaaglust.
- Malle vent! bromt een geposeerd heer. Maar mijn goede, beste heer, denk U eens een dertig jaren terug, in den tijd dat U amours maakte naar Mejufvrouw Zus-en-zoo, de dochter van Mijnheer Zus-en-zoo, die in patent-olie deed en stroop; toen maakte U immers wel vaerzen, ja, waarachtig mijnheer, dat deedt gij!.....Maar, waarde heer, dat is nu in 't geheel niet beleefd, om iemand die tot u spreekt, de rokspanden toe te keeren.

{==790==} {>>pagina-aanduiding<<}

Daar is, ten tweede, de kerk. - Foei! roept een pieus juffertjen. Excuseer, lieve dame, ik wilde alleen zeggen, dat de jonge Slot vroeger wel eens ‘oversloeg,’ niet dat hij ongodsdienstig was; maar stel u gerust, thans is hij een zeer trouw kerkganger. -
En eindelijk wekt het sommiger verwondering, dat Slot zoon vriendschapsbanden heeft aangeknoopt met zeker jong mensch dat nooit leest en wiens individualiteit, wiens zieleleven - wat zijn dat? vraagt wellicht 't jongemenschzelf - zoo oneindig veel van de zijne verschillen.
Maar wij, bevoorrechte wezens die wij zijn, werpen elkaêr een veelbeduidend knipoogjen toe: enfin, Marie Braems en zus Jetjen, intimen van de kostschool, enz. Wij weten van die amusante wandelpartijtjens en roeipartijtjens en rijpartijtjens....Wij weten 't; en wie 't meer weet? Moeder Slot. Zou de moeder het hartsgeheim niet kennen van haar kind? En wat ze heeft gezegd, toen haar dat hartsgeheim in stille afzondering werd toevertrouwd?
Een verstandige vrouw had voorzeker bedenkelijk het hoofd geschud met de woorden: Stel dat uit 't hoofd, Karel; je weet hoe vader over den ouden heer Braems denkt, daar kan nooit ofte nimmer iets van komen, enz. enz.
Maar moeder Slot was in dit geval geen verstandige vrouw en ze heeft dus geweend en gelachen en haar jongen gekust en gezegd - verbeeld eens - gezegd, dat het wel terecht zou komen, dat ze vader, de eerste gunstige gelegenheid de beste, er over zou spreken en toen heeft ze haar jongen bij de handen gevat en ze heeft hem lang, lang in de trouwe, heldere oogen gestaard en ze heeft gedacht aan de kleine Anna, die nu zoo oud zou wezen als Marie Braems en hoe er weêr een tijd kon komen, dat een zilverstemmetjen zou klinken langs de sombere wanden van het oude huis - en toen heeft ze weêr geweend en nog eens gezegd, dat 't wel terecht zou komen. Wel, mijn hart, mijn hart.....Maar hoe onverstandig, hoe vreeselijk onverstandig van die vrouw!
Te gelijk met dit gesprek tusschen moeder en zoon, heeft er in Marie's bloemhof een dergelijk plaats tusschen vader en dochter.

‘Naar Lustoord gereden, ei?’
‘Ja, papa, en we hebben zooveel plezier gehad, o! Jetjen en haar broêr en de jonge Slot. Apropos, papa, hoe bevalt u de jonge

{==791==} {>>pagina-aanduiding<<}
Slot?’ vraagt het meisjen, zoo ze meent heel onverschillig, maar in waarheid met kwalijk verborgen belangstelling.
‘De enkele malen, die ik met hem in aanraking kwam, scheen hij me een aardige, verstandige jongen toe,’ antwoordt de oude heer, bedaard.
‘Zoo, papa!’ zegt Marie en 't is duidelijk te bespeuren, dat 't antwoord, of liever de toon waarin het wordt uitgesproken, haar maar half naar den zin is. Maar, lieve hemel, had papa dan direkt maar een vurige lofrede moeten opsnijden, vermeldende dat de jonge Slot alleen, zoo goed, zoo verstandig, zoo braaf, zoo dit, zoo dat was, als alle andere goede, verstandige, brave jongens samen; dat ieder, die er anders over dacht een leugenaar was, en een lasteraar, enz. enz.?
Pause. De oude heer houdt zich als of hij ijverig met zijn krant bezig is, schoon hij met een glimlach op 't nobele gelaat zijn dochter blijft aanzien. Marie gaat voort met haar handwerk - hoe dat jonge hartjen klopt!
‘Maar, papa, ziet u, ik wilde eigenlijk vragen, hoe hij u zou bevallen.....als.....als schoonzoon?’
O, wat prachtige agaatroos, die moet ze noodzakelijk even plukken voor haar boeket; en het slanke figuurtjen wipt naar den rozelaar, en bukt zich er over heen om de bloem te plukken. Zoo'n taaie stengel - 't lieve gezichtjen bloost van inspanning.
‘Als schoonzoon? ei, juffertjen, ei!’ zegt de vader en knikt daarbij langzaam met het hoofd.
‘Papa, lieve, beste papa. Beknor mij vrij, want ik ben zoo dom geweest; o, zoo dom,’ zegt het blozende kind, en zet zich weêr naast den ouden heer op de zodenbank en vleit het blonde kopjen aan zijn schouder. ‘Ik heb niet eens gezegd, dat zijn woorden mij verrasten, dat ik er rijpelijk over zou nadenken en papa raadplegen, zooals het behoorde. Maar eigenlijk, papa, mocht ik dat ook niet zeggen, want zijn deklaratie verraste mij in 't geheel niet en ik behoefde ook niet na te denken - langzamerhand wordt de schoone roos door de fijne vingertjens ontbladerd - en ik heb.....ik heb.....ja gezegd, papa.’
‘Zonder papa te raadplegen?’
‘En wat zou u mij geraden hebben?’
‘Ach, wat zou ik geraden hebben; als ik nu eens gezegd had, dat 't beter was zoo er niets van kwam?’
‘O, maar dat zoudt gij niet gezegd hebben, vadertjen; want

{==792==} {>>pagina-aanduiding<<}
ik heb hem zoo lief, meer dan mijn bloemen en mijn boeken; zoo lief - maar niet meer, neen, volstrekt niet meer - als mijn eenigen, lieven papa.
‘Ja, dan was 't niet noodig om papa te raadplegen; maar wat zal de oude heer Slot er van zeggen?’
‘De oude heer Slot - daaraan heb ik nog in 't geheel niet gedacht. Ja, papa, ik wist wel, dat ik heel dom gedaan had; maar wezenlijk, ik kon niet anders. Is die oude heer zoo erg boos op u? Mij dunkt, als ik eens naar hem toe ging, en.....!’
‘Ha, ha, ha!’ lacht de vader.
‘Ja, 't is wel een beetjen mal,’ peinst de dochter en woelt met de blanke vingers door de grauwe hairen van den ouden man. ‘Maar wat dan; die oude heer kan toch niet van steen zijn? Och toe, denk eens na, mijn verstandig vadertjen.’
‘We zullen zien, kind, we zullen zien!’
‘O, gij zijt toch mijn lieve, eenige papa!’ juicht het meisjen. ‘Ga nu maar weêr voort met uw nare krant!’
Daarboven in de kastanjeboomen zingen de vogelen, vervrolijkt door den weldadigen, koesterenden zonneschijn. Daar beneden in den hof zingt het blonde kind, vervrolijkt door 't zonnetjen van binnen!

Wat zal de oude heer Slot er van zeggen? Ja, daaraan heeft ze in 't geheel niet gedacht; en het was toch wel de moeite waard om er aan te denken. Wat zal de oude heer Slot er van zeggen? dat willlen we nu hooren. In den namiddag van dien dag zoo vol konfessies vinden we de echtelieden Slot samen aan de theetafel. Het theewater zingt klagelijk; moeders breinaalden ratelen en vader akkompagneert met dat liefelijk lipgeluid, zoo onmisbaar, naar 't schijnt, bij 't opsteken van een ouderwetschen gouwenaar.
‘Morgen zou kleine Anna negentien jaar geworden zijn, Slot!’ vangt de oude jufvrouw aan.
‘Dat zou ze, vrouw, ons lief kind. Anna Eliza, geboren den 16den Juni, 1844. Van morgen las ik het nog in den Statenbijbel.’
Beiden zwijgen; beiden denken aan de volgende zinsnede in het familieregister: Overleden den 22sten Maart, 1853. O, hoe klagelijk ruischt en zingt het water. Moeder's breinaalden ratelen niet meer, haar handen vielen werkeloos in den schoot.

{==793==} {>>pagina-aanduiding<<}

‘Dat verlies was onherstelbaar, vrouw!’ begint weêr de oude man.
‘Wij behielden een braven jongen.’
‘Ja, goddank, dat deden wij.’
‘Hij heeft onze smart verzacht door zijn liefde - hij kan ons de zoetste herinnering schenken aan de dagen van voorheen.’
‘Wat meent gij, moeder?’
‘Verbeeld u eens, dat hij weder een dochter bracht in ons oud huis, een lief, blond wezen dat lacht en zingt in deze stille vertrekken. - Wel, mijn hart, zou dat niet de zoetste herinnering wezen aan die gelukkige tijden?’
‘Dat zou 't zeker, vrouw. God geef dat het eenmaal zoo zij.’
‘Niet waar, vader, dat zou een geluk zijn voor ons oudeluî, in onze laatste dagen - wie weet, wie weet hoe nabij het reeds is.’
‘Moeder, gij weet meer dan gij zegt!’
‘Welnu, ja, ik weet veel, ik weet alles; ons kind heeft mij toevertrouwd wat er omgaat in zijn hart’......
‘Zeg me toch, wie 't zal zijn!’ valt de oude heer haastig in.
‘Ik vrees dat gij den naam niet gaarne hooren zult,’ zegt moeder, bij wijze van voorbereiding.
‘Heeft dan dat lieve, blonde wezen zoo'n schrikwekkenden naam?’ vraagt de Senior schertsend.
‘Wel, mijn hart, volstrekt niet. Neen een goede, geachte naam is het.....en toch vrees ik, neen weet ik, dat gij hem niet gaarne hoort.’
‘Daar begrijp ik niets van,’ en de oude man schudt met het hoofd.
‘Als het....als ze’...aarzelt moeder Slot, ‘als ze eens Marie Braems heette?’
Sprekender toonbeeld van ontzetting dan de oude man nu oplevert laat zich moeielijk denken. De pijp valt hem uit de handen en schrikt de poes op uit haar onschuldig slaapjen tusschen zijn vilten pantoffels.
Doodsbleek staat hij daar, doch een oogenblik slechts, dan dekt een hoog rood zijn gelaat, de aderen op zijn voorhoofd zwellen weêr tot koorden en de saâmgenepen handen kruisend op den rug stapt hij haastig de kamer op en neder.
‘Nooit, nooit!’ zijn de woorden, die hij na een wijle doet hooren.
‘Maar Slot,’ sust moeder, en zij dribbelt den vertoornden man na en legt de hand op zijn schouder.

{==794==} {>>pagina-aanduiding<<}

‘Vrouw, hebt gij den jongen niet gevraagd of hij gek was?’
‘Mijn hart, vader, wees toch bedaard,’ smeekt zij, ‘en denk aan 't geluk van uw kind.’
‘Zijn dochter? nooit, nooit!’
‘Maar gij kent 't meisjen niet eens!’
‘Zij is zijn dochter, weet gij wel?’
‘Zij hebben elkander zoo innig lief. O, denk dat gij het geluk van twee harten, wat zeg ik, 't geluk van ons allen in uw hand hebt.’
‘Men sterft niet van liefde.’
‘Men kan sterven aan een gebroken hart, vader.’
‘Welnu, laat hij zijn gang gaan, hij is immers meerderjarig. Laat hij haar trouwen, laat hij bij den oude in de zaken gaan en een handjen meêhelpen, om Slot en zoon in den grond te werken, laat hij.....
‘Maar, vader, wees toch bedaard, want gij weet niet wat ge zegt, gij meent niet wat ge zegt; neen zeker, dat kunt gij niet! - Gij wilt uw kind niet van u vervreemden, het niet opofferen aan een dwaze veete....’
‘Gij ook al, vrouw, gij ook al!’ Sneller en sneller stapt de vertoornde man de kamer op en neder en de zachte, smeekende stem zijner vrouw is niet in staat zijn drift te stillen.
‘Nooit, nooit!’ was zijn eerste woord - het is ook zijn laatste. Zoo verlaat hij de kamer en trekt de deur met een hevigen slag achter zich toe.
Alleen blijft de bedroefde vrouw, alleen met haar gedachten, alleen met haar gebed; geen gebed in woorden, maar toch gehoord door hem die de harten kent. ‘'t Kan nog terecht komen,’ is haar besluit; ‘mijn hart, het kan nog terecht komen.’
Maar dagen zijn voorbijgegaan en brachten geen wijziging in het besluit van den ouden Slot. De smeekstem der moeder, de betoogen van den zoon, ze vermochten niets.
Telkens als er met één woord van de zaak werd gerept - en hoe vaak gebeurde dit in die enkele dagen - ontstak de oude man op nieuw in drift en herhaalde zijn ontmoedigend: ‘Nooit, nooit!’
Dus verkeert de junior ongeveer in den toestand van een kaartspeler, die, na verloren spel, bemerkt, welken misslag hij beging.
Waarom, ach waarom heeft hij Marie ooit van zijn liefde gesproken? Waarom, ach waarom moest hij ooit dat arme, onschuldige hart doen trillen van die ongekende weelde, om den

{==795==} {>>pagina-aanduiding<<}
rouw, die er volgen moest te grievender te maken? Maar hij is meerderjarig; meester van zijn doen en laten! Waarom zou hij zooveel liefde, zooveel geluk ten offer brengen aan de hardnekkigheid van een kleingeestigen vader? Waarom.....
‘Arme, arme jongen!’ spreekt achter hem een zachte stem en een zachte hand rust op zijn schouder. ‘Arme, arme jongen!’ en hij heft het gebogen hoofd opwaarts en hij ziet zijn moeder in de vochtige oogen.
Waarom? Ja 't offer moet gebracht worden, ter wille eener moeder, wier beproeving reeds zoo groot was, wier laatste levensdagen, door zijn toedoen, vooral niet mochten worden verbitterd; want maar al te wel wist hij 't, dat zij het meest zou lijden onder de vijandschap tusschen vader en zoon.
In 't bijzijn van haar vader, deelt hij de arme Marie alles mede wat er heeft plaats gehad in het oude, sombere huis. O! welk een kracht kost het hem te volharden bij zijn besluit, nu het diep bedroefde kind aan de borst van haar lieven, eenigen papa den vrijen loop geeft aan haar tranen.
‘Mijnheer Braems,’ fluistert de jonge man. ‘Ik heb onverstandig, ondoordacht gehandeld. Maar al te zeer ben ik overtuigd, dat ik u en uw dochter veel smart had kunnen besparen. 't Is nu te laat. Ik smeek u, vergeef mij en verzacht daardoor mijn zelfverwijt. 't Kost mij zooveel, zooveel!’
‘Gij mocht niet anders handelen; met vriendschap wil ik aan u blijven denken,’ antwoordt de oude heer.
‘Marie, ook uw vergiffenis’.......nokt weêr Slot en de woorden begeven hem.
Karel!’ snikt het meisjen en reikt hem de kleene, blanke hand, die hij lang, lang in de zijne houdt gesloten.
Zoo is het offer gebracht.

V. Waarin Zacharias een treurig verhaal doet en de heer Slot zieke-bezoek aflegt.

Naargeestiger dan ooit gaan de dagen voorbij, in het oude huis. Stroever dan ooit is het gelaat van den vader en schaarser zijn zijn woorden. 't Is als vreest hij het bijzijn van vrouw en kind, want slechts zelden verlaat hij zijn kruk en den zwaren, eikenhouten lessenaar, achter het matglazen schot-
{==796==} {>>pagina-aanduiding<<}
jen. Waarom toch zoo, oude man? Uw kind heeft het hoofd in den schoot gelegd en gedaan naar uw wil, en daar is geen woord van verwijt gekomen over zijn lippen, noch uit den mond der moeder. Wat wilt gij dan meer? Maar dat is het, dat is het wat gij vreest, dat stilzwijgen kunt gij niet verdragen, want luider dan eenig woord zegt het u, dat gij verkeerd hebt gedaan. Ach, schud het hoofd niet; tracht niet, uzelven op te dringen, dat gij handeldet naar recht, omdat het zijn dochter was; tracht niet uzelven vrijtepleiten met de verzekering dat gij elk ander meisjen, arm en gering zelfs, met open armen als uw dochter zoudt hebben ontfangen. - Het baat u niet. De vrede van uw gemoed is heen!
En de zoon? - O, waar is nu dat heldere oog, die vroolijke lach, die levenslust? Het oog is dof, de lach maakte plaats voor droeve plooien, de levenslust is tendoodetoe gewond. Wel dwingt hij zich soms dezelfde te schijnen van voorheen, ter wille der moeder, maar ach, - denk aan Pulcinella uit Andersen's Prentenboek - 't is vroolijkheid, met vertwijfeling in het hart! -
't Is in den namiddag van een dier droevige dagen, dat de oude heer Slot, voor de zooveelste maal sedert half twee op 't zware gouden repetitiehorloge kijkend, mompelt: ‘Waar Zacharias toch blijft!’ Aan zijn uurwerk kon 't niet liggen, dat had nooit gefaald, sedert hij het, op den dag zijner aanneming van zijn vader ten geschenke ontfing.
‘Maar daar moet zeker 't een of ander voorgevallen zijn, de man is nooit, zoo lang mij heugt, een minuut over den tijd gekomen!’ En de Senior vouwt de handen samen op den rug en wandelt naar de winkeldeur, om uit te turen, naar den kant van waar Zacharias komen moet. Twee! speelt het karillon op het raadhuis en verkondigt dus den muzikalen geest der * * * ers van de daken. Twee! en nog van Zacharias geen spoor. Juist is de oude heer voornemens den jeugdigen kampioen voor de eer der firma, dien we van vroeger kennen, op kondschap uit te zenden, als het perkamenten manneken in 't gezicht raakt.
De oude heer had gelijk, toen hij dacht dat er iets bizonders moest zijn voorgevallen. - Zonder den patroon op te merken gaat Zacharias hem rakelings voorbij, den winkel binnen. Werktuigelijk hangt hij den koffi-bruinen rok en den grooten vilten hoed aan den knop achter de winkeldeur, even als hij vijftig jaren lang deed; werktuigelijk zoekt hij zijn plekjen achter den toonbank, dat plekjen, waarop diezelfde vijftig jaren hem een

{==797==} {>>pagina-aanduiding<<}
onbetwistbaar recht gaven, en, niet werktuigelijk, maar uit volle borst zucht hij: ‘Och heer, och heer!’
‘Deert je iets, Zacharias?’ vraagt de vader.
‘O, goeden middag, jongeheer!’ is het antwoord.
De vader herhaalt zijn vraag.
‘Och heer, och heer!’ zegt de aangesprokene en het staartjen trilt daarbij koortsachtig. ‘Die arme jongen, mijn ongelukkig kind; waaraan hebben zij dat verdiend. Hij was zoo'n brave, vlijtige kerel en ze waren zoo gelukkig samen. Wat moet er nu van hen worden en van dien lieven, kleinen jongen! Och heer, och heer!’ En dan, als hij een weinig tot kalmte is gekomen en de oogen heeft gedroogd met den blauwen zakdoek begint hij weêr:
‘De jongeheer weet, dat mijn schoonzoon Jansen werksaam is bij den bouw van de huisjens, die de kommissie laat zetten buiten de Oostpoort, de arbeiderswoningen, zooals de luî ze noemen. O, wat we blij waren, toen hij daar werk kreeg, want 't was een goed vooruitzicht meteen. Wat we blij waren, hij en Leentjen en ik. Ik heb het den jongenheer toen nog in alle vreugde verteld - ach, we dachten er niet aan, dat zoo iets kon gebeuren, als nu gebeurd is, die arme, arme jongen!’
‘Is hem een ongeluk overkomen?’ vraagt de vader met deelneming.
‘Gevallen, jongeheer! gevallen,’ snikt het oude ventjen, ‘van den steiger gevallen op straat!’
‘En is hij....?’ hapert moeder Slot, die niet minder verontrust over 't lang uitblijven van Zacharias, het verhaal mede is komen aanhooren.
‘Neen, niet dood, jufvrouw! niet dood; maar erg bezeerd, erg - zonder herstel, zegt de dokter.’
‘En wanneer is 't gebeurd?’
‘Van morgen, jongeheer! tegen twaalf uur. Mijnheer’.....aarzelt 't mannetjen en redt er zich uit met een: ‘Ik zal maar zeggen, die zooveel als hoofd is van de kommissie.....’
‘Braems,’ vult de vader haastig aan.
‘Ja, jongeheer, en hij was juist daar, om naar het werk te kijken, toen het ongeluk plaats had; en toen heeft hij direkt gezorgd voor geneeskundige hulp, en daarop is hij zelf naar mijn arme Leentjen gegaan en heeft haar zoetjensaan meêgedeeld wat er was gebeurd, zoo voorzichtig, zoo vol zorg om haar den groo-
{==798==} {>>pagina-aanduiding<<}
ten schrik te sparen, om haar de groote smart te verzachten. O, dat was een tooneel toen ze Jansen t' huis brachten; dat vergeet ik nooit, neen nooit!’ en met het hoofd schuddend, begint nu het oude mannetjen een partij spijkers af te wegen.
‘Wel, mijn hart, Slot, wat zullen we voor die ongelukkige lieden doen! Zoudt ge ze niet eens gaan opzoeken en vragen waarmeê wij hen van dienst kunnen zijn? Gaarne deed ik 't zelf, maar je weet dat ik van middag moeielijk van huis kan; maar morgen ga ik er zeker eens heen; dat arme Leentjen! Ze was zoo'n brave meid toen ze bij ons woonde en hij een oppassende kerel. Ze verdienden gelukkig te wezen. Wel, mijn hart, ik heb zielsmeêlijden met hen.’
Dus wandelt de oude heer, na het middagmaal uit, om ingevolge moeders verzoek, de lijdenden te bezoeken; en aldra zien we hem dan ook de deur van een eenvoudig huisjen binnengaan. Het kleine voorhuis met den rooden steenen vloer voert den bezoeker in een vertrek, wel schaars, maar toch met zin voor komfort gemeubeld; die zin spreekt uit de bloemen aan het venster, uit de prenten (geen prachtige gravuren, maar ook weêr geen bonte, smakelooze voorstellingen) aan den helderwitten muur. En te midden dier eenvoudige omgeving zit daar een schoon, blond meisjen - ongetwijfeld de goede geefster der versnaperingen, in zoo ruime mate op de tafel verspreid - en leest voor een blozenden krullebol, een ventjen van vijf of zes jaar, die aan haar zijde staat. Zij, noch de kleine jongen, hebben de komst van den bezoeker opgemerkt en dus leest zij voort. Kunt gij melodieuser stemmetjen hooren, en met Heije's zangetjen zoozeer in harmonie?

- Dat onkruid, melievert! daar zit de plaag, 
Daar kunnen geen bloempjes in groeijen; 
En daarom, dat rooi je maar alle daag, 
Dan zal eerst uw tuintje gaan bloeijen! 
En groeit in uw hartje misschien van dat kruid, 
Och! doe me plezier, trek meteen het maar uit! - 

De krulkop staart haar peinzend aan en zegt eindelijk:
‘Maar daar kan immers niets groeien in mijn hartjen, is 't wel, jufvrouw? Dat is zoo maar in dat vaersjen?’
‘Luister, ik zal je eens een historie daarvan vertellen: Daar was dan eens een kleine jongen, die geen broêrtjens had of zusjens, en dus was al het speelgoed, dat hij kreeg, voor hem alleen.’

{==799==} {>>pagina-aanduiding<<}

‘Had hij veel?’ vraagt het kind, met schittrende kijkers: ‘Een trom ook en een paard en prenten om te kleuren?’
‘Alles, alles wat je maar verzinnen kunt!’ bevestigt de jonge dame en vervolgt: ‘Maar wat wil het geval, daar krijgt de kleine jongen, waarvan ik vertel, een broêrtjen. 't Spreekt van zelf dat de vader en moeder evenveel van dat nieuwe kind hielden, want het was een lieve, kleine jongen, en daarom zeiden ze tot den oudste, dat hij zijn broêrtjen moest laten meêspelen, dat het speelgoed voortaan van hen samen zou zijn - maar wat hij toen boos werd, erg en erg! En toen dit niet baatte ging hij in een hoek zitten pruilen en zijn broêrtjen schelden met leelijke woorden - en hij deed zijn vader en moeder daardoor zooveel verdriet aan, zooveel, dat ze eindelijk niets meer van hem hielden; dat had hij er nu voor. Dat kind had onkruid in zijn hartjen - en weet je hoe dat kruidjen heette? Maar neen, dat weet je niet. Och, ik wilde wel dat je het nooit leerde kennen, ik wilde wel dat niemand het kende; dat kruidjen heette - o, hoe droevig klinkt nu haar stemmetjen - dat kruidjen heette zelfzucht en nijd!’
Maakte dan dat eenvoudige sprookjen zulk een machtigen indruk op den stillen toehoorder - en is het van ontroering dat zijn handen zoozeer beven? zoozeer dat de wandelstok aan zijn vingeren ontglipt en door zijn val het meisjen opschrikt uit haar gepeins? Maar 't is niet van dien geringen schrik, dat zij eensklaps verbleekt en nauw bij machte is zich op te heffen van haar zetel, om den groet van den onverwachten bezoeker te beantwoorden. Trillend als een blad wendt zij zich af van den ouden man en staart door 't venster naar buiten, zonder te zien echter, want alles wemelt haar voor de oogen. Hoe oneindig lang zijn haar die enkele minuten die nu volgen; hoe lang en hoe pijnlijk. De stilte die er heerscht wordt alleen verstoord door een zacht gemurmel, dat doordringt uit de kamer daarneven, of door den kleinen jongen, als hij de bladen van zijn boek omslaat, om de prentjens te kijken.
Eindelijk, eindelijk houdt het gemurmel op en hoort ze voetstappen; daar snelt het meisjen haar vader tegemoet en zijn arm omklemmend met beide handen, vraagt ze gejaagd: ‘Zijt ge gereed, papa; kunnen we gaan?’
‘Mijn God, kind, wat deert je?’
‘Niets, papa, volstrekt niets. Maar laten we gaan, spoedig!’ En zij wendt angstig den blik naar den Senior der oude,

{==800==} {>>pagina-aanduiding<<}
solide firma - en geeft daardoor het welsprekendste antwoord op de vraag van haar vader.
De Senior-zelf beschouwt met aandacht een der meestverwijderde prenten aan den wand, en hij schijnt geen nota te nemen van wat er voorvalt achter hem, en hij schijnt den groet niet te vernemen van vader en dochter, als zij het vertrek verlaten; maar toch hoort hij, hoe de vrouw van den lijder woorden spreekt van dank en hoe de ander - ge weet wel - weigert dien dank aan te nemen en zegt dat een ieder, in zijn plaats, zoo moest handelen, zoo zou hebben gehandeld enz. enz. En daarna ruisen hem weêr de woorden van het kinderliedjen in de ooren, en klinkt weêr dat stemmetjen, zoo diep weemoedig: Zelfzucht en nijd. Zelfzucht en nijd! ‘Zoo heette het onkruid, heeft ze gezegd; ja, zoo heet het, zelfzucht en nijd; en dan verder:

En groeit in uw hartje misschien van dat kruid, 
Och! doe me plezier, trek meteen het maar uit! 

‘Uitroeien, ja, uitroeien. Bah! Het onkruid is zoo oud, de wortel zit zoo diep, zoo diep; daar is aan geen uitroeien meer te denken. Zelfzucht en nijd, heeft ze gezegd, zelfzucht en nijd.’
Ik vrees dat de oude man zich een slecht boodschapper toont.

VI. Onkruid wieden.

Zelfzucht en nijd, zelfzucht en nijd! die woorden willen den ouden man niet uit de gedachten en zoo stationair als hij zich in den laatsten tijd gehouden heeft aan zijn kruk achter het matglazen schotjen, zoo onrustig is hij nu. Weêr hoort men de deur der muffe boekenkamer kraken op haar hengsels en thans is het de vader, die er kwam, om te turen in den aangrenzenden hof, dienzelfden hof, die hem voorheen zulk een ergernis was in zijn oogen.
En als dan het schoone, blonde meisjen, in gepeins verloren, door de paden wandelt, zonder een blik te werpen op de bloemen, haar lievelingen, dan is het den ouden man als hoort hij weêr dat melodieuse stemmetjen:

En groeit in uw hartje misschien van dat kruid, 
Och! doe me plezier, trek meteen het maar uit! 

Zullen we 't er voor houden, dat de senior het onkruid in zijn hart begon uit te roeien? Ja, zoo is het, maar het kruid is

{==801==} {>>pagina-aanduiding<<}
zoo oud, de wortel zit zoo diep, de arbeid valt zoo zwaar. Niet te zwaar, oude man, niet te zwaar, maar arbeid met haaste, want uw tijd is wellicht kort! - Wie zal 't zeggen, hoe lang of hoe kort? - Verschijnt Zacharias sedert een paar dagen niet met een rouwband om den grooten, vilten hoed? Hij, 't afgeleefde, perkamenten ventjen, in rouwe over den krachtigen man, van vrouw en kind weggenomen in den bloei van zijn leven?
En terwijl de Senior der oude, solide firma daar zit te turen en te peinzen en te strijden tegen den vijand van binnen, heeft de jongen vóór gelegenheid zich te verwonderen over een vreemdsoortig bezoek. Deze veelbelovende kweekeling dierzelfde firma toch wordt uit zijn middagslaapjen gewekt, doordien een paar onwelkome vingers zich in pijnlijk kontakt stellen met een van zijn ooren.
‘Is mijnheer t' huis, maatjen?’ vraagt de bezoeker.
De jongen wrijft het pijnlijke oor, geeuwt eens en - zwijgt.
‘Is mijnheer t' huis?’ klinkt de vraag nog eens.
‘Ja.....neen.....ja, toch; dat wil zeggen, ik zal eens gaan kijken. De oude of de jonge heer?’
‘De oude heer!’
De jongen maakt aanstalten om ‘eens te gaan kijken,’ maar midden in den winkel blijft hij, nog steeds het oor wrijvend, staan, om den bezoeker aan te staren:
‘De oude heer, immers; de oude?’
‘Ja, de oude heer, knaap!’
Na deze bevestiging stelt de jongen zich in achterwaartsche beweging, als de geschiktste manier, om den ander zoo lang mogelijk in het oog te houden. In den gang gekomen, zet hij het op een loopjen naar de boekenkamer en jaagt door zijn geheimzinnig gedrag den vader een schrik op het lijf.
‘Wat is er jongen, is er brand?’
‘Neen, brand is er niet, maar hij!’ fluistert de knaap dicht aan het oor van den senior.
‘Wie, hij?’
‘Wel hij!’ zegt de jongen, ‘hij! Brrra.....’ en wijst met den duim over zijn schouder heen in den tuin.
‘Wat!’ stamelt de oude man en pakt den jongen met kracht bij den kraag van zijn buis.
‘Kan ik het helpen!’ huilt de jongen, die zich wringt als een aal en zijn buis eindelijk prijs geeft in de handen van den senior.

{==802==} {>>pagina-aanduiding<<}

Een oogenblik van stilte volgt.
‘Wat moet ik zeggen? - hij is maar alleen!’ begint de knaap.
‘Zeg dat ik niet t'huis ben, vlegel, - of neen, zeg dat ik terstond komen zal! Neen: wacht eens, ik ben toch niet te spreken.....
‘Als 'k 't maar weet,’ zegt de knaap, gereed om de boodschap te gaan overbrengen.
‘Blijf, ik ga zelf al!’ besluit de senior en de jongen mompelt in zijn toekomstigen baard, dat zeker iemand niet van plan is zich voor den gek te laten houden, dat diezelfde iemand dan liever maar opkraste, enz., enz. Daarna neemt het tweetal den terugtocht aan door den langen, somberen gang.
Als de jongen zich heeft gesmeerd op een standjen tusschen de oude heeren, rekende hij buiten den waard.
De heer Braems maakt een buiging voor den heer Slot, en de heer Slot maakt een buiging voor den heer Braems, schijnbaar zeer koel en vooral zeer plechtstatig. Daarna noodigt de heer Slot zijn bezoeker in de binnenkamer en aldus is de belangstellende derde genoodzaakt zich tevreden te stellen met wat er van achter de glazen deuren zal doordringen tot zijn ooren.
Na het wisselen van plichtplegingen tusschen moeder Slot en den bezoeker en het schuifelen van stoelen, begint de heer B.:
‘Mijnheer Slot, de oorzaak van mijn komst is te zoeken in de belangstelling, die ik weet dat gij koestert in het lot van de weduwe Jansen. Ik weet ook dat het u niet dan aangenaam kan wezen, van die belangstelling door daden blijken te geven. Ik gaf dus gehoor aan de bede der beproefde vrouw, om tot u te gaan en uw hulp in te roepen.
‘'t Is geen aalmoes, dien zij vraagt - maar een voorschot, dat haar den weg opent, om door eigen arbeid het onderhoud te winnen voor zich en voor haar kind.’
‘Die arme Leentjen; wel, mijn hart, Slot! ze moet geholpen worden.’
‘Ze moet geholpen worden,’ bevestigt Slot.
‘Ik wist, dat dit uw antwoord zou wezen, 't zal de beproefde vrouw een troost zijn in de dagen van smart, want dan vooral is 't een troost, goede harten aan te treffen.’
‘Goede harten!’ peinst de senior, ‘maar een hart waarin het onkruid tiert, dat zelfzucht heet en nijd, is geen goed hart; neen, neen, voor mij die eernaam niet!’
De luistervink daarvóór kan nu een dof geluid opmerken,

{==803==} {>>pagina-aanduiding<<}
als of iemand in buitengewone gemoedsbeweging de kamer op en neder stapt. De werkman is weder aan zijn zwaren arbeid.
Na een wijle hervat de bezoeker: ‘'t Zal u niet bevreemden, dat de arme vrouw nog niet bij machte is zelve geregeld te denken, veel minder te beslissen wat zij ter hand nemen zal, om in haar levensonderhoud te voorzien. Daarom is 't noodig, dat een ander voor haar denke en handele; en is 't niet te veel van u geëischt, jufvrouw, als ik u verzoek in overweging te nemen wat voor de arme wel 't meest geschikt wezen kan?’
‘Met al mijn hart neem ik dat op mij, mijnheer Braems, waar ik het arme vrouwtjen van dienst kan wezen, zal ik niet achterblijven, dat verzeker ik u. Mijn gezondheid is in den laatsten tijd niet zóó, als ik wel verlang, anders had ik haar lang eens wezen opzoeken. Wel mijn hart, mijn hart, wie had dat kunnen denken.’
‘Ja, wel is de slag hard; maar des te aangenamer is het mij, ter wille van de zwaarbeproefde, dat mijn bezoek met zulk een goeden uitslag werd bekroond; - niet dat ik een oogenblik heb getwijfeld aan uw bereidwilligheid, mijnheer Slot, in 't minst niet. Maar gij kunt zelf bevroeden, dat het mij veel kracht kostte, veel zelfbeheersching, alvorens ik besluiten kon tot u te komen. Doch mocht ik, op wien de arme vrouw nu al haar vertrouwen scheen te stellen - de oude, suffende vader is toch weinig meer in staat tot handelen, dan een kind, - mocht ik door weigering haar leed verzwaren? Daarom ben ik gekomen, en ik herhaal het, innig verheugd ben ik over den uitslag van mijn bezoek. En thans niet verder over die pijnlijke zaak; ik had haar niet moeten aanroeren; het doet mij leed, dat ik haar aangeroerd heb!’ vervolgde de heer Braems, de klimmende onrust van den vader, de tranen der moeder opmerkende: ‘ik had het niet moeten doen, zelfs niet om bij voorbaat elke beschuldiging van karakterloosheid en flauwheid te ontzenuwen!’
Het doffe geluid der voetstappen duurt nog altijd voort; het werk vordert, schoon de arbeid den ouden man zwaar valt.
En weêr het woord richtend tot de vrouw van den huize, vervolgt de bezoeker: ‘Wanneer is het mij geoorloofd, weêr te komen, om den uitslag te vernemen van uw overwegingen en te beraadslagen over 't geen verder te doen staat?’
Eensklaps houden de voetstappen op en klinkt de stem van den senior, schielijk als vreesde hij dat het volgende oogenblik

{==804==} {>>pagina-aanduiding<<}
een wijziging zou kunnen brengen in zijn besluit: ‘Vergun mij, dat ik u het antwoord daarop zelf brengen kom, mijnheer Braems!’ en de verbazing bemerkende, die zich teekent op het gelaat van den ander, voegt hij er bij: ‘Leg dit niet verkeerd uit; 't is niet omdat uw bezoek mij onaangenaam is,’ - waarop de verbazing natuurlijk niet minder wordt - ‘'t is alleen, omdat ik u wilde spreken over......ziet ge.....over......enfin......over zaken, hm.’
Aangezien nu een nieuw geschuifel van stoelen en het wisselen van groeten 't vertrek van den bezoeker aankondigen, verdwijnt de jongen op fabelachtige wijs achter den toonbank, om een oogwenk daarna, zoover mogelijk van de kamerdeur en met het onnoozelste gezicht ter waereld te verrijzen.’
‘Mijnheer Slot, uw dienaar!’
‘Mijnheer Braems, tot - ei hoor, ja het werk vordert met haaste, het onkruid zal er uit! - tot weêrziens!’
En met een weêrzijdschen handdruk nemen de konkurrenten afscheid op den stoep van het oude, solide huis met den grauwen trapgevel. Zie, hoe er weêr een zonnetjen speelt op de okerkleurige kinderkopjens, en hoe deze lachen tegen de blijde dagen, die komen zullen, daar binnen in de sombere kamers.

VII. Groote veranderingen. Besluit (in brieven).

Geen ministerie hield, in eenige staatkundige of financiëele krisis, drukker konferencies, dan er nu plaats grijpen, tusschen de huizen Slot en Braems.
Daar is, vooreerst, die allergewichtigste konferencie der twee oude heeren - ‘over zaken, hm!’ - maar geen zaken in yzer zijn het, zaken die het hart betreffen!
Vervolgens de konferencie tusschen papa Braems en zeker mooi, blond dametjen, waarbij het dametjen weent aan de borst van haar lieven, eenigen papa; maar om een heel, heel andere reden, dan wij haar eenmaal vroeger weenen zagen, aan diezelfde, trouwe borst.
En dan, en dan van die lieve, kleine, intime konferencies onder vier oogen - twee blauwe en twee bruine.
‘Mijn hart, mijn hart!’ O, ge moest het gezicht zien van de goede, oude vrouw, hoe het straalt van weelde, nu ze beurte-
{==805==} {>>pagina-aanduiding<<}
lings haar nieuwe, kleine Anna, haar eenigen, besten jongen toelacht en de handen drukt. Ja, ze zijn weêr gekomen, de blijde dagen van voorheen in het oude sombere huis, en het zilverstemmetjen klinkt door de groote, antieke vertrekken en vervult de harten van vreugde. De oude, stuursche man is een ander mensch als het meisjen hem bezig houdt met haar vroolijk gesnap; dan gladden zich de stroeve plooien en somwijlen openbaart zich bij hem een geest van goedaardigen plaaglust, als de krachtigste uiting van zijn ingenomenheid met ‘het kind.’
Zelfs op het perkamenten gezicht van het suffende staartpruikjen roept zoo menig vriendelijk woord van haar een glimlach te voorschijn, en de jongen zou, om haar van dienst te zijn, met het grootste genoegen ter waereld al zijn konfraters, stuk voor stuk afkloppen. Aangezien echter deze eischen alleen gesteld werden door ridderlijke jonkvrouwen, in de grijze middeleeuwen, en die loffelijke gewoonte thans geheel uit de mode is - behalve in sentimenteele duitsche balladen misschien - moet de knaap zich vergenoegen met meer vredelievende blijken van zijn dienstvaardigheid.....En, diensten te verrichten zijn er zeker in overvloed; denk aan zoo menig, menig rooskleurig briefjen, vooral zorgvuldig toegeouweld en - antwoord met brenger! -

En hier, mijn zeer waarde lezer, konden we afscheid nemen - ik met een dankbaren handdruk voor uw bewonderenswaardig geduld.
Onze jongeluî zijn gelukkig, dat verzeker ik u; en de oudeluî niet minder. Moeder Slot heeft het altijd wel gezegd, dat het terecht zou komen. De twee vaders houden zeer drukke konversatie, waarbij ‘het vak’ veelal de grondtoon is van hun diskoers. De oude heer Braems weet den senior te vatten en deze komt meer en meer tot de overtuiging, dat de ander toch werkelijk zoo heel kwaad niet is.
Hoe groot de invloed is, dien de man van vooruitgang begint uit te oefenen op den chef der oude, solide firma, met zijn verouderde begrippen en ingeroeste gewoonten, blijkt uit een belangrijk feit. Met een buitengewone bedrijvigheid zien we, op zekeren dag, den ouden man de straat oversteken en van den stoep zijner overburen af zijn winkelvensters aandachtig beschouwen, vervolgens wordt Zacharias geroepen en deze beschouwt mede met aandacht dezelfde vensters. De patroon wijst rechts met den vinger en links en Zacharias knikt met het hoofd en draait de duimen om elkaâr, alles ter wille van ‘zoo'n kinderwagentjen in fotografie

{==806==} {>>pagina-aanduiding<<}
en dergelijke prullen!’ Slot en Zoon zijn aan 't annonceeren getogen.
‘'t Staat niet kwaad,’ zegt de Senior en wrijft genoegelijk in de handen; ‘in 't geheel niet kwaad!’
‘Laat me reizen, verbindtenissen aanknoopen; exploiteer, annonceer; doe alles wat de tijdgeest eischt........,’ deze woorden heeft de junior gesproken op dien merkwaardigen feestdag; en het zal er van komen, want het ijs is gebroken en de stroom moet voort, altijd voort. Wat de heftige vertoogen van den zoon niet vermochten, wordt bewerkt door de kalme redeneeringen van den konkurrent - en veel meer dan dat, zooals we zien zullen, indien ge mij volgen wilt op een klein uitstapjen.
Ik voer u dan binnen in de eetzaal van het Hôtel d'Angleterre te Luik. Behalve een lang, rossig heer in het grijs en een lange, rossige dame in het geel, die den garçon wanhopend maken met hun engelsche tirannie en hun engelsch fransch - behalve een paar purperkleurige, korpulente vlamingen ('t Saison is nog niet aangebroken en 't getal reizigers dus nog gering) merken we aan de onbijttafel een jongmensch op, die zich ijverig bezighoudt met de lektuur zijner zoo even ontfangen brieven.
Wij zijn onbescheiden genoeg om, over zijn schouder heen, meêtelezen; maar toch niet zoo onbescheiden of we zien de frasen, die voor oningewijde oogen vooral niet zijn bestemd, zorgvuldig voorbij:

Van Marie Braems aan den heer Karel Slot.

‘Je kunt niet denken, hoe 't mij verheugt, dat ge maar weêr goed en wel op 't vasteland zijt. Ik zou al een heel slecht vrouwtjen wezen voor een zeeman. 't Is kinderachtig van me, want papa zeî dikwijls genoeg, dat er bij zoo'n reisjen over 't kanaal volstrekt geen gevaar is; en dat had ik moeten gelooven, omdat papa het zeide.
Hoe vreeselijk lang zijt gij toch weg geweest. Overmorgen al acht volle weken. Maar nu gaat de tijd toch opkorten en tel ik elken dag in mindering. Zondag over drie weken, hebt ge geschreven. Zorg vooral dat ge niet later komt of je ontfangst is een knorrig gezicht.

Papa belast mij met zijn beste groeten; hij heeft geen tijd, om zelf te schrijven met al die drukten. Maar de oude heer zal je

{==807==} {>>pagina-aanduiding<<}
wel alles omstandig melden. De bouw vordert goed, over 't gedeelte van ons huis ben ik architekt. Ik zal dat eens recht komfortable inrichten, geloof dat vrij. Aan mijn hof wordt niet gerept, dat spreekt van zelf. Ja, jon getjen, pas op den pantoffel; ik wil grootmoedig wezen en waarschuw je dus vooruit.....

Tot Zondag over drie weken, denk er aan!’

Van den ouden heer Slot aan denzelfden.

Waarde Zoon,

‘'t Doet me genoegen, te vernemen dat gij zoo uitstekend goed slaagt in het aanknoopen van relatiën voor het huis “Slot, Braems en Zoon.” 't Magazijn is zoo goed als gereed, volgens uw plan; het ziet er patent uit, netjens, vroolijk en toch stevig, zooals de tijd dit meêbrengt. Zacharias staat versuft van zoo'n lokaal en begrijpt niet hoe dat ooit vol moet komen.
't Mannetjen wordt oud en 't is hem niet kwalijk te nemen, dat hij niet meer meê kan. Ik heb er al eens een balletjen van opgeworpen, om hem zijn rust te geven; maar daarnaar heeft hij geen ooren.
We zijn geslaagd in het vinden van een reiziger voor onze nieuwe firma, een kerel met een tong; dat was noodig, want bij u zal de reislust wel bekoelen, als je maar eenmaal goed en wel bij je vrouwtjen zit - en een goed vrouwtjen zult ge aan haar hebben, daarvan ben ik zeker! -
Vergeef me, beste jongen, dat ik hier al eindig, maar je begrijpt in welk een rommel we zitten. Daar is weêr uw aanstaande schoonpapa - een degelijk mensch, dat ondervind ik thans dagelijks - met proeven onzer cirkulaires. Moeder zal er wel 't een en ander bijvoegen. Vaarwel.’

Van moeder Slot aan denzelfden.

‘Je weet niet, mijn allerbeste jongen, hoezeer ik je mis en hoe stil het hier is, nu gij er niet zijt. Maar Marie komt elken dag om - over u te praten en den zonneschijn te brengen in ons oude huis. 't Kind heeft je zoo innig, innig lief.......meer dan je verdient.
“Nog drie weken, moedertjen, dan is hij weêr t' huis - en waar hij nu wel mag wezen - en wat hij nu wel doet?” Zoo is 't elk oogenblik, en dan lacht ze over heur eigen kinderachtigheid, zooals zij 't noemt.

{==808==} {>>pagina-aanduiding<<}

Ge hadt moeten zien, hoe ze pruilde, toen vader met een brief kwam, waarin zoogenaamd werd bericht, dat je t' huiskomst wel eenige dagen later zou vallen. Maar dat was plagerij van vader. Hij is tegenwoordig bizonder plaagachtig - een goed teeken, zooals je weet! -
De man is dan ook boven de wolken met al dien omkeer van zaken. Ik had er altijd een voorgevoel van, beste jongen, dat alles zich nog wel ten beste keeren zou en ik dank daarvoor God, uit den grond van mijn hart. Amen.
't Arme Leentjen geniet voorspoed met de kleine nering, die wij haar hebben bezorgd, en daarbij is ze nu druk bezig aan den uitzet van mijn eenigen jongen, die gaat trouwen - maar dat zijn vrouwenzaken, waarvan je toch geen verstand hebt.
Daar is ons zonneschijntjen met heur brief, om in te sluiten. Laat ik je dus haastig omhelzen, jongen, haastig, maar niet minder hartelijk. God behoede u. Vaarwel!’

Weken zijn voorbij gegaan en de junior der herboren firma is weêrgekeerd in den kring der zijnen.
En weder zijn weken voorbijgegaan en de junior der herboren firma heeft de komfortable woning - waarvan Marie de bouwmeester was - naast het fraaie magazijn der firma ‘Slot, Braems en Zoon,’ met zijn mooi, blond vrouwtjen betrokken.

Dordrecht, April 1865.





















{==1==} {>>pagina-aanduiding<<}

[Binnen- en buitenlandsche bibliographie.]

Binnenlandsche letterkunde. 
Bibliographie.


I. Letterkunde.

Bato. Tijdschrift voor Jongens. Redacteur W. Marten Westerman. Bij maandelijksche afleveringen van 4 à 5 vellen zeer compressen druk, 's jaarlijks vormende twee boekdeelen. Prijs per jaargang ƒ 5,00. In 1864 slechts één deel van zes afleveringen tegen ƒ 2,50. Uitgave van Gebr. Kraaij te Amsterdam. (Afl. 1-4.)
Met onbepaald vertrouwen op het nut hunner onderneming zoowel als op de warme sympathie en krachtige medewerking van vele ouders, opvoeders en onderwijzers zonden uitgevers en redacteur deze eerste afleveringen van hunnen Bato in het licht. Daartoe hadden zij dan ook alle regt. In den vollen zin des woords mogten zij het ‘een goed werk’ noemen dat zij aanvaardden, een schoon doel dat zij zich daarmede voorstellen. Voor Neêrland's opkomend geslacht - men denke daarbij aan knapen van twaalf en meer jaren, - goede, degelijke en tegelijk aantrekkelijke, ontspannings-lectuur te verschaffen; lectuur die de gewone, in een rep uitgelezen en door onze jongens al spoedig kinderachtig en laf genoemde Boekjes voor de Jeugd kan vervangen of opvolgen althans; - die voldoening zal schenken aan de in het jong gemoed ontwakende behoefte aan voedsel voor den geest en verhinderen dat daarvoor op onwettige en voor de ontwikkeling van verstand en hart noodlottige wijze bevrediging wordt gezocht in eenige goedkoope leesbibliotheek, gelijk maar al te vaak geschiedt; - waarin daarom geen sprake mag zijn van afdaling tot de jeugd noch van iets wat naar meesterachtigheid zweemt, maar die op flinken, krachtigen toon spreekt, een mannelijk karakter draagt, onze nationaliteit huldigt zonder het navolgenswaardige bij anderen voorbij te zien, en den

{==2==} {>>pagina-aanduiding<<}
jongen werkelijk verpoozing geeft van meer ernstige en geestvermoeijende studie, dat is, meestal naar de eigen woorden van het prospectus, de gansch niet gemakkelijke taak, die zij op zich namen. Hunnen jeugdigen lezers alzoo door hetgeen zij voor hun genoegen lezen waar genot te schenken en tegelijk hen te wijzen op al wat groot en goed en edel is, op de in hen schuilende krachten en de hulpmiddelen om die te ontwikkelen, hen voor te bereiden op hun aanstaanden werkkring in de maatschappij, maar ook op de klippen en gevaren welke hen daar wachten, - zietdaar hun doel. En het middel tot vervulling van die taak en tot bereiking van dat doel aangegrepen: een tijdschrift voor jongens, met den echt-Nederlandschen naam van Bato gedoopt, dat in maandelijksche afleveringen met medewerking van velen onzer geliefdste schrijvers zal verschijnen, meestal oorspronkelijke bijdragen zal bevatten, en waarvoor geschiedenis, letterkunde, land- en volkenkennis, natuurlijke historie en allerlei andere wetenschappen, maar ook de voorvallen van het dagelijksch leven de noodige stof zullen leveren. Aan afwisseling, belooft dan ook de redactie, zal het niet ontbreken. En om het toch ter dege te toonen, dat niet de onderwijzing alleen, maar ook en in de eerste plaats de verpoozing en ontspanning der jongelieden haar wensch is, voegt zij er bij, dat voor anekdoten, raadsels, vraagstukken, goocheltoeren en snakerijen almede een plaatsje zal opengehouden worden.
Eene onderneming als deze verdient indedaad de warmste belangstelling en den krachtigsten steun van allen. En zij zal die ook zonder eenigen twijfel vinden, indien de uitvoering beantwoordt aan de eischen die met regt aan zoodanigen arbeid worden gedaan en aan de verwachtingen door het prospectus opgewekt. Want dan zal zij voldoening schenken aan een wezenlijke en dringende behoefte, een behoefte lang gevoeld, bij onze Engelsche naburen sedert lang en voortdurend bevredigd, in Frankrijk mede het voorwerp der ijverigste zorgen, 1) maar waarin ten onzent noch door de bestaande boekjes voor kinderen enz., noch door den Almanak voor de jeugd, noch zelfs door de Kinder-Courant tot heden ook maar eenigzins genoegzaam werd voorzien. De meeste ouders en opvoeders die wel eens zochten naar

{==3==} {>>pagina-aanduiding<<}
geschikte boekgeschenken voor hunne kinderen of kweekelingen zullen het ons gaarne toegeven. Slechts ééne bedenking wachten wij van sommigen. Het is de oude en welbekende, die ook zoolang bij niet weinigen heeft gegolden tegen de Kinder-Courant, en tegen deze zeker met oneindig meer regt: ‘Hoe, een courant, een tijdschrift voor jongens, voor kinderen? Hoe wijs, hoe oudemannetjesachtig, akelig-herinnerend aan de Hieronymusjes van de Génestet en de knikkerende filosoofjes van Busken Huet! Voeg er een sigaar of lange pijp en een kinderbeurs bij, - en het spel zal volkomen zijn!’.....Maar, ofschoon wij moeten erkennen, dat het woord ‘Kinder-Courant’ onwillekeurig aan dergelijke dingèn doet denken en ook wij daarom zeer lang moeite hebben gehad er ons mede te vereenigen, toch is het zeker, dat deze onderneming sedert haren aanvang al meer en meer ook bij verstandige ouders en opvoeders ingang en waardeering heeft gevonden en wij dus wel gedwongen zijn aan te nemen, dat zij bij ervaring blijkt niet zoodanige vruchten van neuswijsheid en onkinderlijkheid voort te brengen als-velen wel eens vreesden. En in ieder geval moet worden opgemerkt, dat in dit opzigt een tijdschrift, opgevat in den zin van een op bepaalde tijden uitkomend geschrift, bij lange na niet zulke anti-kinderlijke gedachten wekt als een courant, waarvan naam en vorm beiden al aanstonds toonen dat de zaak niet voor kinderen werd uitgevonden. Toch zouden wij het verstandiger hebben geacht, tot voorkoming van ergernis en vooroordeel, indien men Bato niet: Tijdschrift, maar b.v. Magazijn of Bibliotheek voor Jongens had genoemd; verstandiger vooral, indien men zich gewacht had in het prospectus, in wezenlijken strijd met het uitgesproken doel, het woord ‘orgaan’ zich te laten ontvallen. Want orgaan van jongens moet Bato nooit
worden. Dat denkbeeld reeds is met hun leeftijd in openbaren strijd. De waarde van het tijdschrift zou er zeker geheel meê te niet gaan. Daarom heeft het ons ook leed gedaan in de Post van afl. IV, in antwoord op een tot de redactie gerigte vraag, te lezen dat ‘de jongens wel degelijk oorspronkelijke (!) bijdragen mogten inzenden.’ Wij hopen hartelijk, dat de redactie - behalve misschien voor het artikel ‘raadsels en snakerijen,’ - zich letterlijk aan het ‘mogen inzenden’ zal houden, maar het ‘plaatsen’, tenzij in eenig geval van wonderbaarlijk vroeg gerijpte genialiteit, achterwege zal laten blijven. Dat zij te eenigertijd naar belofte de gelegenheid opene tot een litte-
{==4==} {>>pagina-aanduiding<<}
rairen wedstrijd onder jongens, goed! ofschoon wij niet eens durven zeggen: uitnemend! Maar het tijdschrift blijve een magazijn van lectuur voor hen, door bekwame, is 't mogelijk, door bij uitstek bekwame auteurs bijeengebragt. Want het doel dat hier moet voor oogen gehouden worden, in het prospectus van bovengenoemd Magasin van Macé en Stahl naar onze meening zoo juist uitgedrukt in de woorden: ‘Constituer un enseignement de famille sérieux et attrayant à la fois’, où ‘l'amusant cache une réalité morale, utile’, - ‘ajouter à la leçon forcément un peu austère du collège une leçon plus intime et plus pénétrante, compléter ainsi l'éducation par la lecture au sein de la famille’, - dat doel eischt om bereikt te worden geen ongeoefende kinderkrachten maar beproefde mannenkracht. Het vordert bij de schrijvers zelven grondige wetenschap, hooge moraliteit, degelijke kennis van het jeugdig menschenhart en een althans eenigzins ontwikkeld talent.
Het is dan ook met het oog op zulke eischen, dat wij meenen de vraag te moeten beantwoorden of en in hoeverre redacteur en uitgevers van Bato in de reeds verschenen afleveringen mogen heeten geslaagd te zijn. Intusschen spreekt het van zelf, dat wij tevens bedenken, dat Rome en Parijs niet op één dag zijn gebouwd, en dat wie terstond alles verlangt veel kans heeft niets te verkrijgen. En dan kunnen wij niet nalaten de gebr. Kraaij en den heer Westerman beiden geluk te wenschen: want de eerste proeven van hun arbeid komen ons voor in vele opzigten uitnemend te zijn uitgevallen. Eene uitvoerige inhoudsopgave en beoordeeling van al de in deze vier eerste afleveringen geplaatste bijdragen laat de ons hier ten dienste staande ruimte niet toe. Toch zij er iets van gezegd, opdat onze lezers die het werk nog niet mogten kennen eenigermate weten mogen, wat zij daarin kunnen vinden. Voor afwisseling is werkelijk, ofschoon nog niet genoeg gezorgd. De om zijne Romans voor Jongens en verschillende vertalingen gunstig bekende P.J. Andriessen leverde een paar historisch-romantische schetsen. Het komt ons voor, dat zij door geschiedkundige degelijkheid en grondigheid zoowel als door aangenaamheid van vorm zich zeer aanbevelen, al schijnt, wat het laatste betreft, de laatste beschavende band hier en daar nog te hebben ontbroken. Zijn Koningskroon - een schildering van de jeugd en verderen zoo romantischen levensloop van den beroemden Gustaaf Wasa Erichsou, eerst als gijzelaar van Christiaan I, later als vlugteling te Lubeck en onder de Dalekarliers, eindelijk

{==5==} {>>pagina-aanduiding<<}
als bevrijder zijns vaderlands tot op den dag zijner plegtige krooning als koning van Zweden, alles doorweven met den draad eener soms treffende intrigue waarvan een door hem in zijn jeugd gered en daarna steeds door dankbaarheid aan hem verknocht heidinnetje de heldin is -; zijn Balling op eigen grond vooral, - een verhaal dat ons in het oude Brittenland verplaatst ten tijde van de geweldige worsteling tuschen Angelsaksen en Deenen en den grooten Alfred tot hoofdpersoon heeft -, zijn beiden sieraden van Bato's eerste deel. Zij zullen den jeugdigen lezer boeijen en vermaken, hem tevens met een paar krachtige, edele persoonlijkheden kennis doen maken en, zoo daar ook maar eenige zin voor historie in hem is, de hooge aantrekkelijkheid van hare beoefening hem levendig doen gevoelen en daartoe opwekken. Gelijken lof meenen wij te mogen toekennen aan de wat vorm betreft zeker de kroon spannende bijdragen van A.S. Kok: De lotgevallen van Bato en de Bataafsche broeders, al bewegen zij zich meer op legendarisch en half historisch gebied, al zijn ze ongelijk kleiner van omvang en zelfs naar den inhoud niet oorspronkelijk. Dit laatste wordt hier zelfs eene deugd. Want de bijschriften, ‘Pieter Cornelisz. Hooft naverteld,’ en ‘Joost van Vondel naverteld’, vermeerderen de genoemde goede eigenschappen nog met deze, dat daardoor de aandacht onzer jongens onwillekeurig op de schoone werken van onze groote vaderlandsche dichters wordt gevestigd en reeds vroeg alzoo bij sommigen de lust opgewekt om er zelven ter gelegener tijd kennis meê te maken. Maar ook wie niet door de historie zich aangetrokken gevoelen, zelfs niet door de historie in een romantisch kleed, die meer belang stellen in hetgeen natuurkunde, of de geschiedenis van den dag, of het meer intieme leven met zijn rijkdom van treffende toestanden en gebeurtenissen oplevert, - ook zij kunnen hier van hunne gading vinden. De
redacteur zelf zorgde voor een onderhoudend geschreven stukje over den aard en de lezenswijze van den Rhinoceros en de denkbeelden der ouden over dat dier, naar aanleiding van het exemplaar van dit geslacht dat tegenwoordig Amsterdams diergaarde verrijkt, - een soort van bijdragen, die, op deze wijze gegeven, haar onmiskenbaar nut en hare groote aantrekkelijkheid heeft voor velen, en die wij dus van dezelfde of even zeer of meer bevoegde hand meermalen hopen te ontmoeten. Meer aan de geschiedenis van den dag ontleend en daarom belangwekkend is van denzelfden schrijver het

{==6==} {>>pagina-aanduiding<<}
Verslag van den strijd tusschen de Alabama en de Kearsage, even als eene bijdrage over de Opening van het Paleis voor Volksvlijt te Amsterdam, in welke laatste bijdrage vooral het doel van het tijdschrift goed en toch zonder op de klip van meesterachtigheid te vervallen werd in het oog gehouden. Dat A.J. de Bull een lief stukje gaf, Kegelen getiteld, waarin den jongens niet alleen de geheimen van het kegelspel ontvouwd worden, maar waarin zij ook met een jongenskarakter kennis maken dat zijne verdiensten heeft, vooral zooals het zich hier later ontwikkelt, zal niemand verwonderen die nu eenmaal niet volstrekt ongeneigd is, wegens enkele misschien minder te verdedigen eigenaardigheden van dezen auteur, het vele goede in diens schrijftrant te erkennen. Maar wij kunnen niet voortgaan met op die wijze alle bijdragen, zij 't ook met een enkelen zin, te bespreken of zelfs te noemen. Om het genre vestigen wij nog met ingenomenheid de aandacht op een korte, vloeijend geschreven levensschets van den van lakenkoopers-leerling door eerlijkheid, ijver en ontwikkeling van al de in hem schuilende gaven en talenten tot Frankrijks eersten minister opgeklommen Colbert, door een ongenoemde, en op Een dozijn kloeke jongens van D.H. Meijer, welk laatste stukje één merkwaardige bijzonderheid meêdeelt uit het leven van twaalf deels beroemde, deels verdienstelijke maar vergeten vaderlandsche mannen. Zij zijn niet onaardig; maar zij zullen toch de beloofde en reeds door een ‘belangstellend vader’ in herinnering gebragte meer uitvoerige levensbeschrijvingen van sommige dier helden op verschillend gebied niet vervangen? Dat zou jammer zijn. Even als wij het zouden betreuren, indien niet spoedig ook aan land- en volkenkunde, beschrijvende aardrijkskunde, toegepaste natuurkunde enz. van tijd tot tijd het woord gegeven werd. Trouwens, - wij mogen het verwachten; niemand kan
alles op ééns. Alleenlijk drage men daarbij, vooral zorg, dat de vorm aantrekkelijk en de lectuur uitspanning blijve. Men zie daarin de kunst af van een Louis Figuier in Frankrijk, die nog onlangs in zijn La terre et les Mers zoo meesterlijk heeft getoond, hoe over de ten onzent steeds voor een der droogste wetenschappen gehouden geographie een boek voor jongelieden kan geschreven worden, dat te gelijk èn interessant èn zoodanig van vorm is, dat het door oud en jong met onuitsprekelijk genot gelezen, haast zeiden wij, verslonden moet worden. Even gretig - althans door sommige jongelieden - als menige

{==7==} {>>pagina-aanduiding<<}
vertelling, al is zij ook niet minder boeijend geschreven, niet minder vol wetenswaardige bijzonderheden, niet minder gezond en degelijk van strekking als de nog onvoltooide Robinsonade van R. Koopmans van Boekeren in de Kooi, die te verdienstelijk is om in onze aanprijzende optelling niet opzettelijk te worden vermeld.
Was het er om te doen, wij zouden nog meer goeds omtrent deze eerste proeve kunnen zeggen. Wij zouden er b.v. op kunnen wijzen hoe in den Bato van het onontbeerlijk artikel ‘bladvulling’ eens gebruik gemaakt is en dus waarschijnlijk wel meer gebruik gemaakt zal worden tot het onder de aandacht der jongens brengen van eenige goede Kernspreuken, welk denkbeeld wij toejuichen, mits men voorzigtig zij en geene halve of eenzijdige waarheden - gelijk no. 3, - als lessen van levenswijsheid verkoope. Wij zouden kunnen vermelden, dat van de Anekdoten de meesten een flinke en gezonde strekking hebben, dat onder de Strikvragen - een tot opscherping van 't vernuft niet kwalijk gekozen middel - meerderen niet onaardig zijn, of dat er bij de Kunstjes en Goocheltoeren gevonden worden die, blijkens genomen proeven, ook nog wel anderen dan jongens en kinderen soms eenige oogenblikken aangenaam kunnen bezig houden. Maar het wordt hoog tijd dat wij aan ons slot beginnen te denken; en hebben wij meer dan genoeg reeds gezegd om onze ingenomenheid te toonen zoowel met de aanvankelijke uitvoering als met het geheele plan van dit Jongens-tijdschrift, wij mogen er niet van scheiden, juist om het belang dat de zaak ons inboezemt, zonder ook den vinger te hebben gelegd op het min-goede en er met nadruk uitgevers en redacteur op gewezen te hebben. Teregt hebben dezen gevoeld, dat in een verzameling van lectuur voor jongens ook hier en daar voor luim en scherts een plaats moest zijn, en sommige bijdragen er op aangelegd moeten wezen om de lachspieren in beweging te brengen. Zeer ligt zal men echter hier schipbreuk lijden op de klip van zoutelooze aardigheden, would-be geestige zetten, laffe en zelfs ongepaste scherts; en in dit geval ware het heel wat wenschelijker zich op dat gebied in het geheel niet te hebben gewaagd. Dat genre behoeft toch waarlijk in onze jongens even min te worden aangekweekt, als het
zeer begeerlijk is dat geest en vernuft in onze Ned. jeugd wat meer worden gewekt en gescherpt. De weinige schreden nu door de redactie op dit terrein gezet kunnen wij niet gelukkig achten. Het spijt ons voor den redacteur, maar zijn ‘Luchtreis’ moeten

{==8==} {>>pagina-aanduiding<<}
wij onder de mislukte aardigheden, onder de variatieën op een afgezaagd thema rangschikken. Meer bezwaar hebben wij echter nog tegen Anekdoten als Het misverstand op pag. 235 entegen grappige(?) voorstellingen als Jan Schalken en zijn drie wenschen. Wij verbeelden ons nog altijd, dat men juist geen kniesoor behoeft te zijn om er veel tegen te hebben, dat men ernstige dingen als ‘de godsdienstoefening in de kerk’ en ‘den dood’ voor jeugdige menschen tot de onderwerpen kiest van laffe scherts. Dringend rigten wij aan de redactie de bede, dat zij toch steeds met de grootste zorg zulke bijdragen weere, terwijl wij haar geluk wenschen dat tot nog toe te midden van zoo veel goeds dit soort zoo in waarheid tot de kleine uitzonderingen behoort. Een andere opmerking veroorloven wij ons naar aanleiding van het poëtisch gedeelte der verzameling. Als wij Onrust van de Génestet, en het wezenlijk aardige, echt jongensachtige en vloeijend geversificeerde Verhuizen van de Bull uitzonderen, gelooven wij geen onregt te doen met de bewering, dat de overige gebonden bijdragen tot de klasse rijmelarij behooren. Zoo nog maar tot deze alleen. Want Het een door het ander schijnt waarlijk eenige pretensie te maken op de nog minder eervolle benaming van ‘berijmden onzin.’ Och, of men toch begreep, dat maar niet ieder dichter is wie maar wil, en dat namaak van poësie even walgelijk is als de echte verheffend en weldadig voor het hart! Het heirleger der vaerzen-lijmers is in ons vaderland waarlijk te groot, om den aankomenden knaap tot de beoefening van dat genre aan te moedigen. 't Is hun hier in de daad al te gemakkelijk gemaakt om het hunne meesters na te doen en des noods hen te overtreffen in de kunst! Zeker is het zoo'n jeugdig poëetje geweest, dat in de Post vroeg, of er ook bijdragen door
jongens mogten ingezonden worden. Of - en hiermede komen wij tot onze laatste aanmerking - was het misschien een die pas In het Geldersche gelezen had? Dit is althans bijna zeker, zouden we denken, dat er onder de jeugdige lezers wel zullen geweest zijn, als zij maar eens een enkele maal met vader of moeder een klein reisje hebben gemaakt en iets meer gezien dan de plaats hunner woning, die gemeesmuild hebben bij het lezen dezer beschrijving van een vierdaagsch uitstapje naar Arnhem en Nijmegen. Er zullen er wel zijn, die daarin meer aan te merken gevonden hebben dan die eene knaap, die voorstelde om Ridderoord in Rhederoord te veranderen! Kan het haast anders, als zij den heer Karel Noordhuis, die

{==9==} {>>pagina-aanduiding<<}
zich opwerpt om hun eens wat van zijn reizen te verhalen, met den meest mogelijken ernst hooren vertellen, dat het geraas van den spoortrein zóó ‘hersenontstellend’ op hem werkte, dat hij, na den belangrijken togt heel van Amsterdam naar Arnhem,(!) vurig verlangde ‘het moede en ontstelde hoofd’ neder te vleijen; dat hij met zijn reismakker zoo zeer ‘ten einde raad’ was, omdat het eerste logement waar hij zich aanmeldde hen niet herbergen kon, dat de conducteur ‘het benaauwend stilzwijgen van de verlaten jongelingen’ moest af breken en hun zijn ‘medelijden’ toonen door hen naar een ander hôtel te brengen; welke onbeholpenheid echter deze jongelingen niet verhinderde terstond na hun aankomst aldaar ‘een koud souper en een goeden flesch wijn te bestellen.’ (Wij voor ons werden waarlijk bang of het wel goed afloopen zou!) Of als zij dienzelfden ervaren en smaakvollen reiziger hooren gewagen van ‘Morfeus die hem met slaapbollen bestrooide totdat hij aanlandde op het eiland der verbeelding welks oevers met droomen zijn omzoomd;’ of van de ‘wetenswaardigheden te Nijmegen bezigtigd,’ en van de ‘rotsbedding’ en het ‘vertoornde water’ en de ‘klaterende stralen’ van den ‘waterval’ op Sonsbeek, ook wel den(!) Hartjesberg genoemd, of van ‘de betooverende toonen der heerlijke muziek op 't stationskoffijhuis;’ of van het ‘zoo aangenaam zijn gehoor treffende geklapper van een papiermolen-rad,’ of van ‘de ontelbare groote en kleine watervallen’ op Oosterbeek of van de ‘bruischende’ dito's op Beekhuizen, die hem deden wanen in Zwitserland te zijn, of van de ‘grootsche’ items te Rozendaal, of van het beekje bij den Duno dat met ‘donderend’ geweld zich
een weg baant naar een nieuwe bedding, of....maar reeds genoeg! O heilige onnoozelheid, of o bombast aller bombasten,....Zult gij optreden als cicerone der jeugd? Wij kennen den heer Karel Noordhuis niet, maar zoo hij misschien een schrijflustige vriend is van den redacteur, waarschuwen wij dezen dat zijne vriendschap (?) hem niet verleide op onverantwoordelijke wijze zijn goeden smaak oneer aan te doen, en zijn redacteurs-pligt te verzaken! Of behoort het aankweeken van eenvoudigheid en natuurlijkheid, van een juist oordeel en een goeden smaak bij zijne lezers niet mede tot het doel dat hij zich heeft gesteld en zich stellen moest?
Haasten wij ons echter te zeggen, dat zulke afdwalingen in den Bato tot de uitzonderingen behooren, en dat de zoo streng

{==10==} {>>pagina-aanduiding<<}
door ons afgekeurde bijdragen, de vaerzen er onder begrepen, te zamen nog geen vel druks beslaan van de zeventien vellen die deze vier eerste afleveringen vormen. De redacteur zal het ons daarom toch niet tot een verwijt maken, dat wij met zooveel nadruk ook op dat min-goede de aandacht vestigden, op grond dat het toch betrekkelijk zoo weinig is? Wie op eenige wijze zich in het openbaar opwerpt tot medearbeider aan de leiding en vorming van het opkomend geslacht moet weten, dat hij eene allerbelangrijkste, eene heilige, en dan ook bij uitstek moeijelijke taak aanvaardt, waarbij ook de geringste afwijking van den regten weg niet mag worden over het hoofd gezien, al is ze, binnen zekere grenzen blijvend, ligt te vergeven. Het zou overigens wel een wonder zijn, indien reeds de eerste proeven eener onderneming, gelijk deze, onberispelijk waren. Van harte hopen wij - en wij hebben eenigen grond tot een goed vertrouwen in dit opzigt, - dat bij hare verdere voortzetting steeds minder te laken, altijd meer te prijzen zal vallen. Wij hopen ook verder in de gelegenheid te zullen gesteld worden om het te constateeren. Zooals het er nu mede gelegen is, mogen wij deze uitgave reeds met de meeste vrijmoedigheid, moeten wij haar zelfs met aandrang aanbevelen aan de warme belangstelling en krachtige ondersteuning van allen, die immer geroepen mogten zijn of worden om in de lectuur onzer jongelieden te voorzien. Zonder deze is het ook den ijverigsten en meest berekenden redacteur niet mogelijk voor eene verzameling als deze goede bouwstoffen te blijven bijeen brengen en de min-goede en slechte met gestrengheid te weeren. Mèt deze - in vereeniging met een natuurlijkerwijs steeds toenemende liefde voor de vrijwillig ondernomen taak, met een altijd grooter keurigheid en naauwgezetheid in hare uitvoering, en vooral, gelijk wij vurig wenschen, met de ijverige medewerking ook onzer eerste vaderlandsche schrijvers, - kan de Bato een sieraad worden voor onze letterkunde
en een zegen voor huisgezin en maatschappij. Aan die belangstelling ontbreke het dan ook niet! Trouwens, onze vrees daarvoor is gering. De uitgevers hebben gezorgd voor eene uitlokkende (ook al te compresse?) typografische uitvoering en voor een prijs die niet afschrikken kan. Vijf gulden voor twee flinke boekdeelen van 800 pags. compressen en netten druk met degelijken inhoud mag waarlijk goedkoop heeten. Moge een algemeene deelneming op nieuw het bewijs leveren, dat ook bij zulke zaken

{==11==} {>>pagina-aanduiding<<}
billijkheid van prijsbepaling nog de meeste kansen biedt op eene regtmatige winst. Ja, wat ons innig zou verheugen, moge zij, behoudens deze, een nog geringeren prijs en daardoor een nog algemeener verspreiding mogelijk maken!
U.
J.W.B.
Nederlandsche klassieken, uitgegeven en met aanteekeningen voorzien door Dr. Eelco Verwijs, Archivaris-Bibliothecaris van Friesland en Schoolopziener. I. Vondels Leeuwendalers. II. Episodes uit Hoofts Nederlandsche Historiën. Leeuwarden, Hugo Suringar. 1864.
Ik stond voor Rembrandts staalmeesters.
Met weemoedige bewondering staarde ik die krachtige figuren in het volle, kloeke, blozende gelaat. Doch tegelijk klopte mij het hart van verrukking, want het waren immers onze Amsterdamsche vaderen van het midden der XVII eeuw, die den grooten Nederlandschen schilderkoning hadden geïnspireerd! Zitten er aan de groene tafels onzer dagen nog zulke figuren? Spreken nog levensweelde en bewustheid van kloeke sterkte zóó fier als in Rembrandts bloeitijd?
Doch wat nut baart vragen en klagen! Het tijdvak van Frederik Hendrik en de regering van Jan de Witt vormen tot nog toe den glansrijksten bloeitijd van ons nationaal leven; en mirakelen zouden er moeten plaats grijpen als de toekomst nog dergelijke periode van nationalen luister in haren schoot verborgen had. Maar wat er te doen staat aan minder bevoorrechte jaarkringen dan de eeuw van Prince Mouring en ‘Mooi Heintjen,’ van Huig de Groot en Oldenbarneveld, van Rembrandt en Vondel, van Tromp en de Ruyter, van Spinoza en de Huyghensen - Christiaan in 't bizonder -; wat eene heilige plicht wordt voor onze dagen, het is de grootheid van dit heroïsche geslacht met warmte te beseffen en hunne namen met fierheid in 't harte te dragen.
Met onverbloemde sympathie begroetten wij alzoo eene gedachte als in de uitgave der Nederlandsche klassieken van Dr. Eelco Verwijs ten duidelijkst op den voorgrond treedt. De geleerde interpreet van Maerlants ‘Wapene Martijn’ wil de uitstekendste dichters en prozaïsten der XVII eeuw op de Nederlandsche gymnasiën en hoogere burgerscholen inheemsch doen worden, hij wil de hollandsche jongens gemeenzaam maken met

{==12==} {>>pagina-aanduiding<<}
Vondel en Hooft. Wat er in zijne wijze van doen eenzijdigs schuilt, door overschatting der grammatische verklaring, gaven we reeds elders (Gids, Oktober, Het Landspel van Joost van Vondel) zonder eenige aarzeling te kennen. 't Is ons te dezer plaatse te doen de gantsche onderneming met een nieuw woord van bijval te begroeten en zooveel in ons is meê te werken tot het bekend maken dezer prijzenswaardige uitgaven. Op Vondels Leeuwendalers, eene uitmuntende keuze, volgden Episodes (- den?) uit Hoofts Nederlandsche Historiën. De keuze dezer episoden keuren we hoogst gelukkig. De inleiding, de toestand der Nederlanden, de komst van Alva, de terechtstelling van Egmont en Hoorne en der Geuzen worden uit Hoofts keurig geschiedverhaal losgemaakt en met talent geïnterpreteerd. Zelfs wordt er uit het tuighuis van geleerde glossariën nog vrij wat meer te berde gebracht, dan bij de Leeuwendalers. Grootere naauwkeurigheid in het afdrukken van Hoofts tekst en bij sommige citaten ware wellicht aan enkele lezers niet onwelkom.
Dr. Verwijs belooft ons weldra ook Breêroô's Spaansche Brabander en verzekert, dat het geene editio in usum delphini zal zijn. Natuurlijk, Breêroô's zoogenaamde grofheden zijn vrij wat naïver, onschuldiger en onschadelijker dan de galanteriën van Ovidius of de sterkoraire potsen van Aristofanes. Evenwel, est modus in rebus. Wellicht is onze goede, schalke, rondborstige Breêroô nog geen lektuur voor gymnaziën en zullen Huyghens' Zeestraet en Kostelick Mal betere rezultaten leveren. Trouwens den hoffelijken Constantijn ontvalt soms ook nog wel een onvertogen woordje. Het programma der Nederlandsche klassieken belooft verder Vondels Lucifer; wij stellen voor De Batavische Gebroeders en Jozef in Dothan, die, met het oog op de aesthetische interpretatie, meer sympathie zullen vinden bij de hollandsche jongens. Cats' Spaens Heijdinnetjen, en Hooft's Warenar, - waarom ook niet de Geraerd van Velzen? - zullen de rij voltallig maken, en zoo onze liefste wenschen verwezentlijkt worden, eene goede poging doen, om bij het jongere geslacht bewondering en geestdrift voor onze Nederlandsche gouden eeuw op te wekken. 't Is nog altijd hoog noodig, want Jan Salie komt soms nog spoken in mijn dierbaar vaderland.
's Hage.
Dr. J. ten Brink.

{==13==} {>>pagina-aanduiding<<}

George Stephenson. Uit het Engelsch van Samuel Smiles, door A. Winkler Prins. Te Amsterdam, bij C.L. Brinkman, 1864.
Met de meeste belangstelling en regt veel genoegen heeft Ref. de niet onbekende, in haar soort niet geheel eenige, en toch altijd leerzame geschiedenis van dien volhardenden werkman in onze taal gelezen.
De strijd van den geheel door zich zelven gevormden werktuigkundige, eerst tegen gebrek aan hulpmiddelen, later tegen vooroordeel en kortzigtig eigenbelang, is belangwekkend. De eindelijke zegepraal van zijne grootsche vinding, de locomotief, over onkundige vrees, tegenkanting van personen, die bij de omverwerping van bestaande middelen van vervoer meenden te zullen verliezen, is een bewijs van des ontwerpers genie en van de voortreffelijkheid zijner inzigten.
Stephenson is door en door Engelschman en wel van het krachtigst onderdeel dier groote veêrkrachtige natie: de industrieelen. Nergens dan in Engeland had hij kunnen slagen in het tot stand brengen dier omwenteling op het gebied van nijverheid en handel, waartoe zijne treintrekkers de middelen werden. De regering, die daar nimmer kon doen wat de energie van particulieren vermogt, was tegen zijne nieuwe vervoermiddelen ingenomen. Zij werd overwonnen, overtuigd.
In Belgie, waar de helderziende koning Leopold door het doorzigt der nijvere natie gesteund werd, was in 1835 de eerste spoorweg ontworpen en aangelegd en een geheel net voorgenomen en begonnen. Maar het had de in Engeland verkregen uitkomsten reeds voor zich.
In Nederland, ons gemoedelijk maar ietwat bekrompen en met de groote zegening van het bezit van vaarten en kanalen te overgelukkig vaderland, mogt koning Willem I, die even goed als Leopold van Belgie begreep, dat deze eeuw ons spoorwegen of vernietiging van handel en welvaart brengen moest, in 1832 niet slagen het te rijke Amsterdam te doordringen van het nut van een ijzeren weg naar Keuien. Zes jaren later moest hij nog bij koninklijk besluit en onder persoonlijke rentewaarborging een deel dier onderneming tot stand brengen. Men moet erkennen, dat het voor George Stephenson gelukkig was, dat hij geen hollandschen polderjongen, maar een engelschen mijnwerker tot vader had.
Maar met te meer aandrang beveelt ref. daarom het boekje

{==14==} {>>pagina-aanduiding<<}
ook in zijn hollandsch gewaad aan de lezing van velen aan, vooral van hen, die aan den aanvang van hun loopbaan met bezwaren te worstelen hebben. Het houdt hun een roemrijk voorbeeld voor, niet onnavolgbaar verheven en toch uitstekend. De bladzijden bevatten vaak beschrijvingen van bijna dezelfde moeijelijkheden en bezwaren, die zich herhalen, en dalen soms in kleine bijzonderheden af; en toch leest men het geheel met genoegen.
De heer A. Winkler Prins slaagde over het geheel goed in de bewerking. Daar refer. zelf in de provincie van ons vaderland woont, die nog het minst uitzigt op spoorwegverkeer heeft en ook daardoor in sommige opzigten niet aan de spitse gaat, kon hij zich niet in tijds de engelsche uitgave aanschaffen om na te slaan, waar de vertaler welligt in de juiste overzetting van technische termen te kort schoot. Gaarne hadden wij ons vooraf overtuigd, of op bladz. 108 en 109 b.v. niet ten onregte van ‘geslagen’ ijzer wordt gesproken, waardoor vooral op laatstgenoemde pagina voor menig lezer iets onduidelijks gezegd wordt. Nu blijft het voorloopig een vermoeden, meer niet.
Vlissingen, November 1864.
B.J. Tideman.
Het feest te Wolfhezen, 14 Julij 1864, door Mevrouw E.v. Calcar. 's Gravenhage bij J.M.v. 't Haaff 1864. 50 cents.
In onze dagen van spoortreinen en telegraafdraden moet men er wat spoedig bij zijn, of men komt (om eene uitdrukking uit vroegeren tijd te bezigen) uit de nachtschuit. Alles wisselt zich zoo snel af dat men gevaar loopt, hetgeen voor weinige weken of maanden plaats vond, te beschouwen als behoorde het tot een lang verleden.
Zoo gaat het mij dan ook nu, uitgenoodigd om Elises boekje over het Feest te Wolfhezen aan te kondigen. Immers heeft ieder, die in de zamenkomst te Wolfhezen belangstelt en niet gansch onverschillig is om den indruk door eene persoonlijkheid als Elise daarvan ontvangen te kennen, het boekje gelezen? Kent iemand het echter nog niet, dan wil ik hem zeggen dat hij voor zijne tien stuivers meer ontvangt dan hij had verwacht. Immers hij had, afgaande op den titel, gemeend iets te lezen omtrent het feest te W.; maar is het tot zijne teleurstelling of tot zijne verrassing dat hij, in plaats hiervan, in de eerste 16 bladz. de uiteenzetting

{==15==} {>>pagina-aanduiding<<}
vindt niet van 't geen op den 14 Julij 1864 is geschied, maar wel van hetgeen de schrijfster denkt over volksfeesten en scholen en over den arbeid der zendelingen?
Na deze uitvoerige inleiding (het geheele boekje bevat slechts 46 bladzijden) bereikt men ten laatste niet zonder ongeduld het bekoorlijk Wolfhezen. Daar is het vooral de schoone natuur, de goede stemming, die onder de feestgenooten heerscht, welke ook haar aangenaam stemt. Die goede stemming schrijft zij voor een deel niet ten onregte toe aan de vrijgevigheid eener aanzienlijke grondbezitster, die de vriendelijkheid had haar landgoed voor die gelegenheid open te stellen, waardoor alle aanwezigen gasten waren. - ‘Ziedaar,’ zegt Elise, ‘de eenvoudige beperking en de natuurlijke teugel, ‘die ons volk behoeft.’
Het is volgens haar op het zendingsfeest zeer goed toegegaan, al merkt zij naar waarheid op, dat ook te Wolfhezen ‘de aarde gelijk was aan een' akker, waar het onkruid naast de tarwe stond,’ - al waarschuwt zij, naar aanleiding van menig woord door haar opgevangen, tegen de gevaren van zelfverheffing en ziekelijke dweepzucht, - al meent zij dat de opmerking in de Kerkel. Courant juist was.
Vraagt gij naar Elises oordeel over de vele redevoeringen welke gedurende dien eenen dag zijn gehouden? Zij zegt er niet veel van. ‘Van velen’ - zoo heet het bl. 26 - ‘heb ik een deel gehoord, enkelen geheel, maar 't klonk mij alles eenerlei en tamelijk eentoonig voor. Vergeefs wachtte ik op den prediker, die zijn tekst uit het groote scheppingsboek zou kiezen, dat hier eene zoo prachtige bladzijde voor ons oog ontvouwde.’
Kennelijk is het deze laatste gedachte geweest, die haar bij voorkeur bezig hield. Zij heeft dien tekst niet gehoord - en de redevoering, die zij gewenscht had te vernemen, bleef achterwege. - Welnu dan, wat nood! - Zij zet zich vermoeid neder op een heuvel onder een boom. Daar - ver van haar gezelschap - in de koele schaduw - kan zij hare gedachten den vrijen loop geven. Zij improviseert eene preek of laat haar boom improviseren, en, en wat niemand wist op het feest te Wolfhezen, nam: wat die boom aan Elise vertelde, kunt gij nu weten, die evenmin als ik het feest bezocht, zoo gij u de moeite wilt geven bl. 29 tot en met 39 van hare brochure te lezen.
Ik mag niet ontkennen dat er in die natuurpreek sommige, ja vele goede gedachten voorkomen; maar neem toch weêr

{==16==} {>>pagina-aanduiding<<}
de vrijheid aan de geachte schrijfster te vragen: is dit uitvoerig stuk, hier, waar zij spreken zal over het feest te Wolfhezen, wel op zijne plaats?
Een anoniem kritikus te Wassenaar (Mevr. v.C. woont immers ook te Wassenaar?) zegt in zijne beoordeeling van het feest te Wolfhezen (zie Gids v. October 1864): ‘Ik kan haar veel vergeven, maar niet - ja het hooge woord moet er uit - maar niet die preek van tien bladzijden, die zij een boom te W. laat houden. Dit is de wansmaak en de pedanterie ten toppunt gevoerd. Die preek van een boom te Wolfhezen is natuurlijk een preek van Mevr. v. Calcar; en zoo gaarne had zij die preek daar zelve gedebiteerd, dat zij de heeren redenaars van Wolfhezen vrij hevig bekijft, omdat zij te veel en te lang geredeneerd en haar dien ten gevolge de gelegenheid tot spreken benomen hebben.’
Tegen zulk een hard en hatelijk oordeel (‘dit is de wansmaak en de pedanterie ten toppunt gevoerd’,) moet ik opkomen. Noch het een noch het ander is waar. Er zijn in dit preekje goede en schoone gedachten, die geenzins van wansmaak getuigen en die wel verdienen te worden vernomen en ter harte genomen vooral door hen, die, terwijl zij gaarne het oor schijnen te leenen aan al wat men hen uit ‘Gods woord’ mededeelt, voor de vele stemmen Gods die uit de heerlijke natnur spreken, het oor moedwillig schijnen te sluiten. Waarheid toch is het wat Elise zegt, als zij zich door het woud laat verhalen. ‘Doet de minste van de kinderen der menschen zijn mond open, dan wordt mijn zacht gefluister overstemd. Op mij wordt gewezen door de schrift van de eerste tot de laatste bladzijde, en nog schijnt de gemeente niet te verstaan, dat zij mij wel wat aandachtiger kon gadeslaan’. Zeker wijst een en ander, door Elise bij die gelegenheid in het midden gebragt, op godsdienstige behoeften, die te Wolfhezen niet zijn bevredigd, en goed zal het zijn, indien men van het door haar geschrevene nota gelieft te nemen, al is het misschien niet in alle opzigten goed te keuren,. dat zij het door haar behandelde in die tien bladzijden zoo breed heeft uitgesponnen, als het hier plaats vond. Of is niet deze ingenomenheid met hare eigene gedachten mede als oorzaak te beschouwen, dat zij zich zoo spoedig van het oordeel omtrent hetgeen anderen spraken heeft ontslagen, terwijl mij toch van verschillende zijden is verzekerd, dat er ook door sommige

{==17==} {>>pagina-aanduiding<<}
redenaars (zij het dan ook door een zeer klein aantal), zeer goed is gesproken?...
Hoe dit zij, de brochure van Elise bevat schoone gedachten en nuttige wenken. Geeft zij slechts ten deele wat de door haar gekozen titel ons deed verwachten, en is zij te uitvoerig omtrent hetgeen zij bij deze gelegenheid had moeten aanstippen; wij verheugen ons dat eene schrijfster, die verre is van te dweepen met ‘dierbare woorden’ en ‘orthodoxe klanken’, nogthans een geopend oog bezit voor het prijzenswaardige, waar zij het aantreft, en dat zij zich niet door vooroordeel laat verblinden om, gelijk gewoonlijk geschiedt, uitbundig te prijzen, of wat anderen lief is te smalen. -
Dat velen haar hierin volgen!
M.
E.J.W.K.


II. Godgeleerdheid.

De openbaring, het laatste boek des N.T., naar inhoud en vorm verklaard, en voor den beschaafden lezer verstaanbaar gemaakt, door Dr. L.S.P. Meijboom. Amsterd. gebr. Kraaij. 1863. ƒ 3,75.
In het vorige jaar is een boek in 't licht verschenen, dat wel verdiend had grooteren opgang te maken dan tot heden 't geval is. Wij bedoelen dat, waarvan wij den titel aan het hoofd dezes afschreven. Bestond er - zoo als de geachte S. te regt opmerkt, - ‘tot dusverre in het Nederduitsch geen enkel boek, geschikt om den niet wetenschappelijk tot godgeleerde gevormden Nederlander met den inhoud en vorm der Openbaring bekend te maken,’ was er alzoo groote behoefte aan zulk een werk, Dr. Meijboom verdient niet alleen lof, omdat hij getracht heeft die leemte in onze litteratuur aan te vullen, maar hij heeft zich bovendien meesterlijk van zijne taak gekweten. Zoo als zich van hem liet verwachten, helder is zijn geschrift van 't begin tot het einde. Het is een regt genieszbar boek. Verlangt gij te weten wat dat schijnbaar onbegrijpelijke geschrift des N.T. inhoudt en wilt gij 't op den regten prijs stellen, gij kunt in Meijboom een uitmuntenden gids vinden. Onbevangen, zonder in dienst te treden van eenige kerkelijke partij of rigting, is hij bij zijne uitlegging te werk gegaan. Hij heeft niet geschroomd om op de gebreken, die dat geschrift des N.T. ontsieren, te wijzen; maar hij heeft te gelijk aan de waarde, die het bezit, genoegzaam

{==18==} {>>pagina-aanduiding<<}
regt doen wedervaren. Zijne exegese is naauwkeurig; alles wat opheldering verdiende heeft hij trachten toe te lichten. Indien wij hier eene kritiek van zijn arbeid wilden leveren, we zouden de aanmerking niet achterwege laten, dat, waar de S. over den autenr van het Openbaringsboek handelt datgene wel wat schraal is uitgevallen wat hij van de zoogenaamde uitwendige bewijzen vóór of tegen de echtheid, wat hij van de getuigenissen der kerkvaders mededeelt. Doch we zouden daarbij doen opmerken, dat hij zooveel te uitvoeriger is in 't ontwikkelen van de zoogenaamde inwendige bewijsgronden. Ook behoort dit tot de verdiensten van zijn arbeid, dat hij zoo volledig is in de behandeling van die litteratuur (de apocalyptische), waartoe het boek der Openbaring behoort, - te meer daar menig beschaafd lezer in ons vaderland, zoo we ons niet bedriegen, daarmede geheel of nagenoeg geheel onbekend is. Al wat er op 't gebied dier letterkunde is verschenen heeft hij niet alleen zoo veel mogelijk bijeengebragt en zelf gelezen, maar hij deelt ook den inhoud mede der geschriften, die tot dit genre behooren (o.a. Sibyllijnsche orakelen, het boek Henoch, het 4e. boek v. Ezra, het boek des Jobileën, de testamenten der XII patriarchen). In één woord, wij kunuen dit werk van den Amsterdamschen Leeraar niet genoeg aan 't beschaafd publiek ter lezing aanbevelen.
Een kort overzigt van den inhoud make den lezer nader bekend met dit werk. Vooraf gaat eene inleiding, waarin de aandacht wordt gevestigd op de belangrijkheid van 't boek der openbaring, de oorsprong en ontwikkeling der apokalyptiek wordt aangewezen en een vlugtige blik wordt geworpen op den gang en den inhoud van het laatste boek des N.T. Daarop volgt de uitlegging van de verschillende deelen van dit geschrift des N.T. (dit is het grootste gedeelte van Meijbooms werk). Eindelijk een beschouwing van het geheel, waarin de vragen worden beantwoord: wanneer is dit boek geschreven? (Meijboom plaatst het in de laatste helft van het jaar 69 n.C.) Wat heeft de S. volgens den inhoud van dit zijn geschrift verwacht? Zijn zijne verwachtingen dezelfde als die van de overige schrijvers des N.V.? Welke is de overeenkomst, wat het verschil? Wat de oorsprong van de verwachtingen in ons Openbaringsboek? Hoedanig is de vorm, waarin dit boek is opgesteld? Wie is er de auteur van? (Meijboom is van oordeel, dat het Johannes, niet de Apostel, maar Johannes de presbijter is.) Wat plaats bekleedt het inde apoca-
{==19==} {>>pagina-aanduiding<<}
lypt. letterkunde? Welke waarde heeft dit boek voor de gemeente?
Met dit overzigt willen we ons echter niet vergenoegen. We willen hier 't een en ander bijvoegen van de resultaten, waartoe Dr. Meijboom betreffende het openbaringsboek is gekomen. 't Moge mede strekken om ons hierboven geuite oordeel over zijn arbeid eenigermate te motiveren.
Het is bekend, dat wij den auteur van het laatste boek des N.T. hooren zeggen, dat hij was op Patmos en wel in den geest (juister in geest) op den dag des Heeren, en dat hij ons in dit zijn boek verkondigt wat toen door hem gezien werd. Hoe moeten wij dit verstaan? Dr. Meijboom heeft duidelijk aangetoond dat wij hier niet aan een eigenlijk gezegd verblijf op P. te denken hebben. De S. zegt: hij was in geest, d.i. in een toestand van geestvervoering. Hij voegt er zelfs bij: dat hij op P. 'toefde om 't woord Gods en de getuigenis van J.C. (I: 9), en derhalve niet, omdat hij daarheen gebannen zou zijn (welk sprookje, zoo als M. 't noemt, zijn ontstaan te danken heeft aan eene verkeerde lezing en verklaring van het hierboven aangehaalde gedeelte van het Ie Hoofdst.), maar om het woord Gods te hooren, dat hem door den in gezigten verschenen J.C. zou getuigd worden. Het verblijf nu op P. behoort mede tot den apocalyptischen vorm van dit boek. Geen wonder dan ook, dat hij zegt op den dag des Heeren daar geweest te zijn; want de dag des H., d.i. de Zondag, is de dag boven anderen geschikt om in geestvervoering te geraken.
Wat heeft de S. gezien? Wat hij toen zag, dat was in geest, dat was m.a.w. de verwachting, die hij koesterde van de toekomst. Die verwachting (de hoofdgedachte van zijn boek) heeft hij zelf in den aanvang (I: 7, 8) kort uitgedrukt en komt hierop neder: hij zag namelijk ‘de weldra op handen zijnde wederkomst van den in den hemel verhoogden J.C. op aarde, waar hij als koning moet heerschen, nadat hij eerst zijne vijanden heeft verslagen en zijne volgelingen verlost.’ En dit is 't thema dat in dit laatste boek des N.V. wordt uitgewerkt. ‘Alles’ - zegt Dr. M. te regt - ‘wat in het Openbaringsboek te Iezen staat, van het begin tot het einde, handelt over die ééne gedachte en zet haar in alle deelen, naar alle zijden uiteen, voorstellende wat die komst van J. zal voorafgaan, wat er de naaste aanleiding toe zal geven, wat zij zal te weeg brengen, wat het oordeel zal zijn, welke de verlossing, en dan ook, wat daarop

{==20==} {>>pagina-aanduiding<<}
zal volgen, van 't oogenblik dat de Christus zijne vijanden verslagen en zijne vrienden verlost heeft, tot aan de verste toekomst, die de ziener met zijne verbeelding kan bereiken.’
Waar begint de S. nu, als hij ons doet hooren, wat hij van de toekomst verwachtte, dus ook: wat vóór de komst van Christus zal plaats grijpen. Dat aanvangspunt ontmoeten wij - als ik 't zoo mag noemen - Hoofdstuk VI:2. De ziener zag, lezen wij daar, een ruiter op een wit paard. Een wit paard is het zinnebeeld der overwinning (zulk een paard werd bij voorkeur door een veldheer bij zijn zegepralenden intrek binnen Rome gebezigd). De boog dien hij draagt geeft te kennen, dat hij, die op 't paard zit nog bezig is met oorlogen, m.a.w. zijne overwinning is nog niet voltooid. Hem werd een kroon gegeven. Dit wil zeggen: hij werd te midden van zijne overwinningen tot regerend vorst gekroond. Aan wien hebben wij hier nu te denken? Volgens Meijboom kan hier niemand anders bedoeld zijn dan Titus Flavius Vespasianus. Immers deze werd in't jaar 67 door Nero met het voeren van den oorlog tegen Judea belast en voerde dien voorspoedig, sloot in 't midden v. 't jaar 69 Jeruzalem van alle zijden in en maakte zich tot de belegering van de tempelstad gereed. Maar te midden hiervan werd hij in de eerste dagen v. Julij door de legioenen tot keizer van Rome uitgeroepen; zoodat hij naar Rome trok, om den troon te aanvaarden en den joodschen oorlog aan zijn zoon Titus overdroeg.
De voorzetting van dezen oorlog, dat is het, wat onze ziener het eerst van de naaste toekomst verwacht.
En wat zou nu met die voorzetting en de komst van Christus naar zijne verwachting gebeuren? En wat is de verdere inhoud van het Openbaringsboek?
Die verder voortgezette oorlog zou gepaard gaan met de gewone oorlogsrampen: bloedvergieten, hongersnood, pest. Het verlangen der geloovigen naar verlossing zal zich op nieuw verheffen en zij zullen dringend om wrake over hunne vijanden bidden. Die beden zullen verhoord worden, maar niet onmiddelijk. Er volgt eene geweldige beweging der natuur, die de menschen op aarde met schrik en onsteltenis vervult. Den ondergang der christelijke gemeente zal echter die oorlog niet ten gevolge hebben. God zal haar bewaren en beschermen. En nu komt het einde. Maar ook nu niet terstond. Allerlei natuurplagen, nog erger dan de genoemde en die 't vernieuwde beleg van Jeruzalem zouden vergezellen, laten zich gevoelen. Ja, onheilen van satani-
{==21==} {>>pagina-aanduiding<<}
schen aard teisteren. Nero, die vermoord was, maar wiens dood door 't volk niet geloofd werd, zou, in verbond met de magten der hel, sprinkhanen, die een vermogen hebben ontvangen als schorpioenen der aarde, tegen 't Rom. rijk ten verderve loslaten. Het leger der Parthen zou, door een helsche magt gesteund en gedragen, als een stortvloed de Rom. landen overstroomen en zulk een vernieling te weeg brengen, dat een derde deel van de menschen zou gedood worden. Jeruzalem zal door de Rom. veroverd en verwoest worden. Drie en een half jaar zullen de heidenen woeden rondom de tempelstad. Ook de voorhoven des tempels zullen vermeesterd en vertreden worden; maar de tempel zelf gespaard blijven. De Joden, lijdende onder de bezetting, worden vermaand door twee aloude profeten (Henoch en Elia), die weder zullen komen uit 't paradijs en drie en een half jaar getuigen, daarop gedood worden, maar ook opstaan en ten hemel varen. Die opwekking en hemelvaart zullen van geweldige teekenen vergezeld gaan en eene hevige aardbeving een tiende deel der Joden vernielen en zeven duizend menschen dooden, terwijl de overigen zich zullen bekeeren. Nu komt het koningrijk Gods. Het komt met de groote worsteling van Christus met de magten, die zich tegen hem
verzetten. De duivel wordt uit den hemel op de aarde geworpen. Daar vervolgt hij de gemeente, die echter eene veilige schuilplaats vindt. Den duivel werken in de hand magten met vleesch en bloed bekleed. Het is het Rom. rijk met zijne booze keizers aan 't hoofd (Meijb. heeft overtuigend aangetoond dat 't getal 666 (XIII:18) Nero beteekent). Die magten vinden steun in den geest van dan tijd. Maar tegen over dezen staat Christus met zijne volgelingen en de prediking van 't Evangelie aan de wereld. Er heeft eene laatste, bange worsteling plaats. Voorboden zijn: zonnegloed en bliksemstralen. Zeven laatste plagen komen (pestzweren; de zee wordt bloed; 't water van rivieren en waterbronnen wordt ondrinkbaar; hevige zonnebrand; verduistering van de zon; Nero komt met partische ruiterij en hulptroepen uit alle provinciën van 't groote Romeinsche rijk, en trekt daarmede tegen Rome op, verwoest het, maar wordt zelf met zijn leger geslagen; vreesselijke verschijnselen in het luchtruim en geweldige schokken van aardbeving, zoodat huizen instorten, geheele steden verdwijnen, eilanden wegzinken, bergen instorten, Rome ('t groote Babel) in drieen wordt gescheurd. En thans is werkelijk het einde daar. De nieuwe dingen komen. De val van Rome is nu volkomen. Nero en de valsche profeten worden in den vuurpoel, het

{==22==} {>>pagina-aanduiding<<}
helsche vuur, geworpen. De duivel wordt voor duizend jaren geboeid. De martelaren verrijzen uit het graf (eerste opstanding) en heerschen met Christus gedurende die duizend jaren. Na verloop daarvan komt de duivel weêr los en verleidt hen, die buiten 't Rom. rijk wonen (de Scythen). Dezen trekken op tegen Jeruzalem; belegeren het; maar worden door vuur uit den hemel verdelgd. Nu wordt de duivel zelf in den vuurpoel geworpen om tot in eeuwigheid zijne straf te ondergaan. De ongeloovigen worden opgewekt, maar alleen om bij den duivel en zijne dienaren in den vuurpoel te worden geworpen (tweede dood). ‘Ook de dood en 't doodenrijk gaan in 't vuur, zoodat de onderwereld, met paradijs en gehenna des vuurs, nu is veranderd en vernieuwd, maar zoo, dat er niets dan een vuurpoel van overblijft. God zelf maakt een einde aan de huishouding der wereld (aard en hemel). Met het vergaan van de oude komt de nieuwe (waartoe 't nieuwe Jeruzalem behoort), welke door den ziener in de twee laatste hoofdstukken wordt beschreven.
Dit waren de verwachtingen van den schrijver der Openbaring.
Zijn die verwachtingen verwezentlijkt?
Uit het overzigt dat wij van den inhoud van dit boek, volgens de verklaring van Dr. M., hebben gegeven is ontegenzeggelijk het tegendeel gebleken. Immers hieruit zagen wij, dat de ziener verwachtte dat de tempel gespaard zou worden; en deze is niet gespaard. Hij geloofde dat Nero uit Parthië zou terugkeeren; en Nero was dood; hij is niet teruggekeerd. Hij meende, dat Rome weldra vernietigd zou worden en Rome heeft nog eeuwen gestaan; dat Jeruzalem en Israëls volk binnen kort de eenige stad en natie zouden zijn, die van 't gansche Rom. rijk zouden overblijven; en Jeruzalem is verwoest en nooit hersteld, en 't Joodsche volk is nooit weêr 't oude volk geworden, maar leeft tot heden verstrooid; dat Jezus binnen korten tijd zou wederkomen; en hij is nog niet wedergekomen, laat staan in den tijd waarin de ziener het verwachtte.
Maar dan is dit boek geen goddelijk boek? Als gij hiermede bedoelt: een onfeilbaar boek, zonder eenige gebreken, dan zeggen wij: neen. Zijt gij hiervan nog niet overtuigd, waarde lezer, welnu in 't belang van u zelven raden wij u dringend het voortreffelijke werk van Dr. Meijboom, dat wij hier aankondigden, te lezen. Mij dunkt, 't zal u hierdoor duidclijk worden dat we in het Openbaringsboek een menschelijk werk bezitten, hetwelk verre van volmaakt is. Dr. Meijboom heeft overtuigend

{==23==} {>>pagina-aanduiding<<}
bewezen, dat de schrijver zelf van dit laatste geschrift des N.T. vrijheid verleent om op de leemten van zijn werk te wijzen.
Wij hebben op verre na niet op al het belangrijke gewezen, dat in Meijbooms boek wordt aangetroffen, maar we hebben ook iets voor den lezer ter opmerking willen overlaten.
Zwartsluis.
H.E. Stenfert Kroese.

III. Genees-, Werktuig-, Wis- en Natuurkunde.

Oud en nieuw op het gebied der praktische Genees- en Heelkunde. Therapeutisch woordenboek, bewerkt door een oud Practicus. 1ste - 5de Aflevering. Gouda, G.B. van Goor, 1863, 8o. 480 bl. ƒ 6.
Zal een werk als het bovenstaande aan de praktische strekking, die het blijkbaar heeft, beantwoorden, dan moet het door geleidelijke orde en oordeelkundige bewerking geschikt zijn, om als vraagbaak gemakkelijk geraadpleegd te kunnen worden en den lezer spoedig de door hem verlangde inlichtingen te verschaffen. Aan die vereischten is door den ongenoemden bewerker van het Therapeutisch Woordenboek, voor zoo ver dit uit de vijf eerste afleveringen beoordeeld kan worden, slechts onvolkomen voldaan, en wij meenen, dat er zoowel op de orde of rangschikking van de daarin behandelde onderwerpen, als op de bruikbaarheid van een groot deel der veelsoortige, uit talrijke schrijvers bijeengebragte voorschriften allezins gegronde aanmerkingen te maken zijn. Dat de orde van een zoodanig werk aan groote moeijelijkheden onderhevig is, ontkennen wij niet, doch zijn van oordeel, dat de schrijver bij de alphabetische rangschikking der ziekten en heelkundige gebreken, waarvoor hij de algemeene of meer bijzondere, door geneesheeren van vroegeren en lateren tijd aanbevolen hulpmiddelen wenschte op te geven, eene keuze tusschen de grieksche en latijnsche benamingen had moeten doen, en zich zelven daarin had moeten gelijk blijven. In elk geval had de schrijver den meest gebruikelijken naam voorop moeten zetten, met vermijding van grootendeels onbekende en door het gebruik nog niet gewettigde kunstwoorden, zoo als Acratia, Alalia, Algemata, Anaspadia, Apopnixis, Asthenopia, Cardieurysma, Cardiopalmus enz., onder welke namen niemand het behandelde onderwerp zoeken zal. Ook blijkt het niet, waarom

{==24==} {>>pagina-aanduiding<<}
onder de rubriek Affectiones alleen over ziekten van de lever en de borst-organen, maar niet over die van de nieren en van andere deelen gehandeld wordt. Evenzeer is de schrijver inconsequent geweest in het vermelden van enkele, en in het onvermeld laten van de meeste klassen van geneesmiddelen, zoodat b.v. gesproken wordt over adstringentia, anticontagiosa, caustica, cosmetica enz., maar daarentegen geenerlei vermelding geschiedt van absorbentia, analeptica, antidysenterica, antiscorbutica, antispasmodica enz. Datzelfde geldt ook van de heelkundige kunstbewerkingen, zoodat b.v. aan de verschillende manieren van cataract-operatie 17, en daarenboven nog aan de coremorphosis (kunstmatige vorming eener pupil) 15 bladzijden gewijd zijn, terwijl de rubrieken amputatio, arteriotomia enz. met stilzwijgen worden voorbijgegaan. De aard van dit tijdschrift gedoogt echter niet om dienaangaande in verdere bijzonderheden te treden, en daarom meent de berigtgever te kunnen volstaan met ten slotte nog enkele plaatsen woordelijk over te nemen, om zoodoende den belangstellenden lezer in staat te stellen, zelf over de mate van bruikbaarheid van de bijeenverzamelde voorschriften te oordeelen:
Bl. 9. ‘Scheepsbeschuit, rijst en dierlijk voedsel, alsmede brandewijn en water tot drank, zijn hierbij (zuur in de eerste wegen) de beste diaetetische middelen.’
Bl. 11. ‘Het hoorn van de bekende hoorndieren in den poedervorm, moet een zeker middel ter vorming van een geestig sperma zijn.’
Bl. 14. De hepatische (?) atmospheer doet groot nut bij borstziekten in het algemeen, en in het bijzonder bij de phthisis purulenta.’
Bl. 15. ‘Routh raadt aan (bij zoggebrek) de moeders met visch te voeden, inzonderheid met zulke soorten van visch, die rijk aan phosphorus zijn: oesters en kreeften. Voor nog beter houdt hij eene zee-aalsoep; ook herinnert hij aan de regenwormen, die een engelsch volksmiddel zijn, aan Brassica napus en Lycoperdon cervinum.’
Bl. 16. ‘Piorry heeft bij albuminurie - van de urea (?), in den beginne 15-60 grein, en later tot 2 dr. pro dosi opklimmende, nut gezien.’
Bl. 130. ‘Het poeder der kristallens van de runderoogen inwendig gegeven, is een goed vervangingsmiddel (?), als er na beenbreuken - geen genoegzame callus gevormd wordt.’

{==25==} {>>pagina-aanduiding<<}

Dat de schrijver zich in de spelling der hollandsche woorden niet altijd gelijk is gebleven, kan blijken uit bl. 14 en 15, wáár van verlichting van een borstlijder, van ligt aromatische middelen, en van licht ontstoken borst-klonters gesproken wordt.
Drukfouten heb ik slechts enkele malen aangetroffen. Op bl. 9 zal kalk-uster in kalkwater moeten veranderd worden.
Talrijker zijn de Germanismen, zooals b.v. op bl. 2: ‘Chelius was de opening der abcessen het meest toegedaan; - volgens Luttin moeten bestrijkingen enz. de vorming van het likteeken(!) bespoedigen.’ Op bl. 10: ‘Rodet bedient zich - van het volgende middel 's nachts opgedragen.’ Bl. 15: ‘nut der haringmelk in borstziekten.’ - ‘De zwavelzure kali wordt ter uitscheiding van het zog enz. aanbevolen.’
L.
G.I.B.S.
Handboek der gezondheid. Een boek voor allen die haar willen behouden of verkrijgen. Populair-wetenschappelijke handleiding tot de natuurkunde van den mensch, en hare toepassing op gezondheid en opvoeding, door Dr. A. Combe. Naar de laatste Engelsche uitgave voor Nederland geheel omgewerkt door C.J. Snijders, sted.- en plattel.- heel- en vroedm. Met houtsneê-fig. in den tekst. Achtste Aflev. Te Middelburg, bij J.C. en W. Altorffer 1864. In post 4o. 505-576 bl. Prijs ƒ 0,60.
Het verheugde ons, bovenstaande achtste aflevering van Combe's beroemde ‘Physiologie applied to health and education’ in haar Hollandsch gewaad te ontvangen, en wij zagen daaruit met genoegen, dat die uitgave wel vertraagd, maar geenszins gestaakt is geworden. Had het oorspronkelijke werk zijnen buitengewonen opgang, dien het in en buiten het vaderland van den schrijver, wiens aardsche loopbaan reeds voor eenige jaren geeindigd werd, gemaakt heeft, zoowel aan de degelijkheid van bewerking te denken, als aan den geleidelijken en onderhoudenden vorm, waardoor het evenzeer uitmunt, ook de ijverige en bekwame vertaler heeft er met goed gevolg naar gestreefd om zijnen veel omvattenden arbeid, in beiderlei opzigt, aan het oorspronkelijke op eene waardige wijze te doen beantwoorden. Dat immers de taak, die de heer Suijders op zich nam, teregt een veel omvattende arbeid genoemd werd, zal door niemand betwijfeld wordeu, die de ‘Leer der gezondheid’, in haar Hollandsch kleed, zooals zij tot hiertoe onder de oogen van het publiek

{==26==} {>>pagina-aanduiding<<}
gebragt werd, met den Engelschen tekst vergelijkt. Bij die vergelijking toch zal het blijken, dat de vaderlandsche geleerde, wiens al te bescheiden bovengenoemde titel spoedig, naar wij meenen, door dien van Medicinae Doctor vervangen zal worden, het werk van Combe niet vertaald, maar geheel omgewerkt heeft, door de voornaamste physiologische leerstukken, welke den wetenschappelijken grondslag der gezondheidsleer uitmaken, veel uitvoeriger en op breeder schaal, overeenkomstig het tegenwoordig standpunt der wetenschap, te behandelen.
Mogt de heer Snijders, gelijk steller dezer reeds vroeger heeft aangemerkt, (Boekbeschouwing, 1862, bl. 226) daarbij somtijds ook te veel in zulke bijzonderheden getreden zijn, die niet regtstreeks op de natuurkunde van den mensch en op de gezondheidsleer kunnen toegepast worden, zoo mag men hem dit echter niet als een gebrek aanrekenen, daar in zoodanige zaken veel van het subjectief oordeel afhangt, en de uitvoerige en doorwerkte door hem geleverde bijvoegselen alleszins leerzaam zijn, en vooral voor de beoefenaars der geneeskundige studiën groote waarde hebben. Wij nemen daarom van den grooten lof, dien wij reeds bij het verschijnen der eerste aflevering aan het werk toegekend hebben (Boekbeschouwing, 1861, bl. 77) niets terug, en hopen er den rijken en belangrijken inhoud van te doen kennen, zoodra het geheel voltooid zal zijn. Moge dit in 't belang der lezers, die de uitgave door hunne inteekening ondersteund hebben, spoedig het geval zijn.
L.
G.B.J.S.
Schetkunde voor den beschaafden stand en het fabriekwezen door J. Girardin, uit het Fransch vertaald naar de vierde, geheel omgewerkte uitgave door J.B. Peeters. Apotheker te Gouda 3e druk, 2 deelen. Gouda, G.B. van Goor.
Het boek, welks titel wij hier afschreven, beleefde in Frankrijk vier, ten onzent reeds drie uitgaven. Bewijs genoeg, dat het lezers gevonden heeft, die er nut of genoegen uit putten, maar nog geen bewijs, dat het een voortreffelijk boek is. Om billijk te zijn in onze beoordeeling moeten wij ons plaatsen op het standpunt van die soort van lezers, voor wie het in de eerste plaats bestemd is. De titel geeft genoegzaam aan, dat de schrijver zich niet het hoogste wetenschappelijk publiek heeft voorgesteld: evenmin schijnt hij het

{==27==} {>>pagina-aanduiding<<}
bijzonder voor het onderwijs te hebben bestemd. De zoogenaamde ‘beschaafden’ zijn het, en het fabriekwezen, waaronder wij hier, naar Girardin's eigene toelichting, voornamelijk werklieden ‘die niets weten,’ hebben te verstaan, welke de schrijver zich als lezers denkt en waarvoor hij ook in den aanvang deze lessen mondeling heeft voorgedragen. Het is dus een publiek, dat vóór alle dingen verlangt aangenaam bezig gehouden te worden en nog ‘bon sens’ genoeg heeft, om schrijver of spreker dank te zeggen, wanneer het daarenboven iets leeren kan dat nuttig kan zijn, vooral in den kring van het dagelijksch leven.
Ofschoon nu den vertaler, blijkens zijne ietwat gezwollene voorrede, een wel wat hooger doel voor den geest zweeft, gevoelen wij toch geene vrijheid het boek van een ander standpunt dan het zoo.-even aangegevene te beoordeelen. Dan althans, maar ook dan alleen, kunnen wij er veel goeds van zeggen. In een onderhoudenden en levendigen stijl, die door den vertaler bijna overal zeer goed is overgebragt, en sterk afsteekt bij den deftigen ernst van een waarlijk wetenschappelijk werk, worden den lezer vele, zeer vele, alleraardigste en daaronder zeer nuttige zaken verteld. Het geheele terrein der scheikunde wordt doorloopen, waarbij het rigtsnoer voor de volgorde weder ontleend is aan het gemak van den lezer. Bijna alle takken van scheikundige nijverheid worden er in besproken, en men zal niet ligt een hiertoe behoorend onderwerp in het register opslaan, zonder er eenige woorden althans aan gewijd te vinden. Alles volgt zoo geleidelijk en is zoo aardig beschreven, dat de scheikundige van beroep, als hij het boek hier of daar opslaat, verlokt wordt tot langduriger lectuur, want het is altijd aantrekkelijk, een amusanten Franschman ook over de meest dagelijksche zaken te hooren spreken. Doch ook voor den wetenschappelijken man heeft het werk althans eene onloochenbare verdienste, nl. de historische bijzonderheden, die de schrijver met kwistige hand door den tekst verspreidt of in noten toevoegt. Een schat van kennis ligt inderdaad daarin besloten en doet bij den schrijver eene groote belezenheid onderstellen en wel juist op een gebied, waar de scheikundigen van onze dagen meestal niet bijzonder thuis zijn. Wij achten dit van veel gewigt, ook ter bestrijding van het vooroordeel, als of wij den ganschen schat der tegenwoordige scheikundige kennis alleen aan ons zelven en aan het ons onmiddelijk voorgaand geslacht te danken hadden. Uit dit oogpunt beschouwd verdient

{==28==} {>>pagina-aanduiding<<}
dit werk eene plaats niet alleen, maar ook een gedurig herhaalde inzage bij elken wetenschappelijken scheikundige.
Overigens, waar de schrijver er niet buiten kan, om den grond der zaken, die hij bespreekt, wat dieper om te ploegen, waar hij zuiver wetenschappelijke woorden gebruiken moet, die hij niet zonder eenige poging tot verklaring kan laten voorbijgaan, daar ziet het er niet altijd even onberispelijk uit. Hier en daar gevoelen wij evenwel tot ons leedwezen het vermoeden opkomen, dat ook de vertaler er wel een beetje schuld aan heeft, dat het er althans bij de vertaling niet beter op geworden is. Dit geldt vooral waar definities worden medegedeeld. Hoe is het b.v. mogelijk een eenvoudig diagram, waardoor eene scheikundige wisselwerking tusschen verschillende stoffen aanschouwelijk wordt voorgesteld, eene chemische theorie te noemen. Welk eene dwaasheid om te zeggen dat dimorphismus of polymorphismus is ‘de wet, die de wijzigingen in gedaante en physische eigenschappen van de ligchamen bij dezelfde chemische zamenstelling regeert.’ Ook waar bij het geven van verklaringen eenige zuivere noties van natuurkunde noodig zijn, ziet het er tusschen beide pover uit: de verklaring b.v. van het verschijnsel dat zwavelzuur en ijs, al naar de betrekkelijk hoeveelheden, waarin zij gebezigd worden, warmte of koude voortbrengen, is, op zijn zachtst uitgedrukt, hoogst onvolledig. Dat eene empirische formule zou zijn eene zoodanige, ‘die op algemeen gebruik of gewoonte berust’, is inderdaad ergerlijk om te lezen. Doch wij wenschen onze aanmerkingen in deze rigting niet te vermenigvuldigen. Alleen nemen wij het den vertaler kwalijk, dat hij spreekt van pheniekzuur, picriquezuur (acide phénique. picrique), waarvoor wij altijd schrijven phenylzuur, picrinezuur, van nerolie, dat moet zijn neroli-olie, van levendige bladeren in plaats van levende
bladeren, dat hij hier en daar chloorkalk verwart met chloorcalcium enz.
Nog eens, voor het bepaalde hierboven aangeduide doel heeft het boek veel goeds, dat nog verhoogd wordt door het aantal figuren in den tekst, waaronder zelfs uitvoerige landschappen met ondergaande zonnen. Buiten dit doel beschouwd, heeft het - de genoemde historische waarde daargelaten - luttel beteekenis, en de degelijke beoefening der wetenschap wordt door het overbrengen in onze taal van zulke boeken niet bevorderd.
Utrecht.
J.W.G.

{==29==} {>>pagina-aanduiding<<}

Templeton's handboek ten gebruike van Bouw- en Werktuigkundigen enz. Gouda G.B. van Goor.

Werktuigkunde, door P.M. Brutel de la Rivière. Tweede, veel vermeerderde druk. Amsterdam, Weijting en Brave 1864.
Op het titelblad van eerstgenoemd boekje leest men:
Templeton's handboek ten gebruike van Bouw- en Werktuigkundigen, bevattende: Meetkunde; onderrigt in het werktuigelijke rekenen met den duimstok; leer der krachten; vrije val; slinger, wrijving; enkelvoudige werktuigen; zwaartepunt; enz.; sterkte van bouwstoffen; tandraderen; riemschijven; over het water; waterraderen; pompen; windmolens; stoom; stoomketels; stoomwerktuigen, indicatuur; tegenstand van ligchamen in de vloeistof; invloed van het vaarwater op den tegenstand; schepraderen; schroef; locomotieven enz. enz. benevens vele tafels en ongeveer 100 fraaije (!) houtgravuren, vrij bewerkt, verbeterd (!) en veel vermeerderd, naar de 12de engelsche uitgave van: Millwright and Engineer's Pocket Companion. Gouda G.B. van Goor 1863. -
Men heeft dus op den titel eene inhouds-opgave (die niet door fraaijen stijl uitmunt) en kritiek.
Zulk een boekje als dit grondig te beoordeelen, kan zonder een vrij langdurig gebruik nooit geschieden. Het door te lezen is zoo goed als onmogelijk. Door het op zijn tafel te hebben liggen en nu en dan te gebruiken leert men het kennen. De redactie van een tijdschrift, het boekje wenschende aan te kondigen, staat echter natuurlijkerwijze min gaarne den recensent zooveel tijds toe.
Wij laten dus de volledigheid en naauwkeurigheid der cijfers in de opgaven als onbekende grootheden buiten behandeling.
De vorm van het boek maakt het ongeschikt voor de jaszak van een bouw- of werktuigkundige. Dit is geene aanmerking, want het boek heet in het hollansch Handboek, en de vermeerdering en verbetering van een Pocket Companion; maar eene opmerking, die echter wat volgt vooraf moet gaan.
Is namelijk het boek bestemd voor de schrijftafel van den ingenieur of architect, dan is menige bladzijde overbodig, want dan heeft hij, die de eenvoudigste vraagstukken van elementaire meetkunst vergeten kan, leerboeken bij de hand, die juister zijn

{==30==} {>>pagina-aanduiding<<}
en vollediger tevens dan de aan dat onderwerp gewijde bladzijden van dit boekje. Ik zou dan uit dit werkje al die bladzijden willen verwijderd zien die aanspraak maken op familiebetrekking met leerboeken, die bepalingen bevatten in woorden, stellingen enz. Dan ware het boek teruggebragt tot eene verzameling van opgaven en tafels, geschikt voor deskundigen. Welke bouw- of werktuigkundige toch kan eenig nut hebben van bepalingen, gelijk bijv. op pag. 173 de eerste drie regels geven van een stoomwerktuig?
Wie iets heeft na te zien omtrent eene stoommachine zal wel weten wat een stoomwerktuig is, beter dan hij dáár leeren kan. Wij kozen die drie regels uit duizenden, omdat zij tevens zoo onnaauwkeurig zijn; want, waren zij juist, dan waren alle machines, die met hooge drukking en zonder expansie werken, geene stoomwerktuigen.
In die bepalingen is de bewerker bepaald ongelukkig. Een wiskundige toch gruwt van de definitie van ‘het middenpunt of ook wel de cirkel van traagheid’ op bladz. 75. Logisch verband tusschen de twee eerste zinsneden van den algemeenen regel op bladz. 42 is niet te ontdekken.
Het onderwijs in het gebruik van de sliding rule bladz. 44 en volg. is verre van helder.
Dat alles ware vermeden, indien het boekje terug ware gebragt tot eene verzameling van opgaven en tabellen.
Op het terrein van scheepsbouwkunde is de ‘bewerker’ ook niet bekend.
Wat op pag. 33 onder verticale doorsneden wordt verstaan, verstaat men daaronder in de scheepsbouwkunde gewoonlijk niet.
Het woord ‘gemakkelijk’, regel 9 v.o. op bladz. 35 blijve voor 's bewerkers rekening, maar bewijst dat hij de bedoelde berekening nimmer beproefde.
Op bladz. 36 komt de bewerker tot eene valsche conclusie, omdat hij vergeet, dat het doel van een scheepsbouwkundige zich niet bepaalt tot de zorg dat het schip niet omsla. Het zeer laag brengen van het zwaartepunt brengt toch ook andere, doch zeer gewigtige bezwaren mede.
Op bladz. 232 en evenzoo op bladz. 236 worden de waterlijnen van een schip ‘lijnen van dubbele kromming’ genoemd. Zij zijn dit nimmer!

{==31==} {>>pagina-aanduiding<<}

Maar van al wat er van schepen in het werkje staat zal de deskundige zich wel nimmer bedienen; want wie de wetten van tegenstand der vloeistoffen gaat bestuderen, neemt andere werken ter hand. Intusschen is het werkje door dat alles als Vade mecum in waarde verminderd, en in onze schatting nu beneden dat van Bernoulli te stellen.
En dit is te betreuren: want een Ingenieurs en Architecten Zakboek, gelijk dat van A.W. de Bruijn voor militairen in zijn tijd was, mist men in onze taal.
Het tweede werkje, Werktuigkunde door P.M. Brutel de la Rivière, is een van die leerboekjes, die, doordat de schrijver poogt in een beperkt aantal bladzijden (hier bijna 400) den lezer, bij wien hij weinig veronderstelde, veel te doen weten als hij aan het slot van het boek zal gekomen zijn, wel eenigzins moeten mank gaan aan oppervlakkigheid of onvolledigheid.
In dit boekje snelt men de gronden der Statica, Dynamica, Hydrostatica en Hydraulica door, maakt een uitstap op het gebied van natuurkunde en valt dan in eene afdeeling, bevattende eene stoomwerktuig-beschrijving, die niet van de volledigste is.
Wij zijn het met den schrijver eens, dat ‘werktuigkunde’ kan geacht worden dit alles te omvatten, doch de omvang die het onderwerp dan heeft in verhouding tot dien van het boekje en in verband met de niet bijzonder nieuwe opvatting van de te behandelen stof, maken dat de recensent er niet veel van te zeggen heeft.
Wij zouden op eenige gebreken kunnen wijzen, bijvoorbeeld, dat bij de enkelvoudige werktuigen met even veel regt (§ 66) de balans als het katrol kan genoemd worden (beiden toch zijn hefboomen), de krukas als het windas; dat de schroef en het hellend vlak ook niet onderscheiden behoorden te zijn; op eenige leemten, bijvoorbeeld op de luchtige wijze waarop de wrijving aan kant wordt gezet; op eenige oppervlakkigheden waartoe de schrijver wel komen moest, bijvoorbeeld in het behandelen van het beginsel der virtueele snelheden; en eindelijk op het niet hedendaagsche van de behandeling der stoffe, bijvoorbeeld in § 275.
Bij die § toch had men in eene ‘werktuigkunde,’ in 1864 veel vermeerderd herdrukt, mogen wachten, dat het wezen der warmte wat nader toegelicht, dat althans iets gezegd ware van de overeenkomst van, of het naauw verband tusschen warmte en arbeid, waarop schier alle nieuwere beschouwingen der werktuigkunde rusten.

{==32==} {>>pagina-aanduiding<<}

Doch wij willen niet meer bijbrengen dan wat volstrekt onmisbaar was om ons voorafgaand oordeel te staven.
De letter is lastig klein, sommige figuren (bijv. 179) zijn niet duidelijk. Met dat al kan echter het boekje, vooral omdat het waarschijnlijk met een bijzonder doel geschreven is, wel van nut zijn, schoon wij het niet algemeen als het beste en meest doelmatige, dat ons zelfs in het hollandsch bekend is, kunnen aanbevelen.
V.
B.J.T.

IV. Schoolboeken.

a. J.E. Helge. Het Dierenrijk. Leesboek. (Uitgegeven van wege het Ned. Onderwijzers-Genootschap.) Amsterdam, C.L. Brinkman. 1864. Prijs f - ? 206 bladz.

b. vertellingen over de Kleine Dieren in de Natuur. Een Leesboek voor de jeugd in scholen en huisgezinnen. Te Groningen, bij L. van Giffen. 1864. Prijs ƒ 0,25. 98 bladz.
a. Weinige leervakken zijn zoo geschikt om aan stads- en dorpsjeugd belangstelling in te boezemen, als de kennis der natuur, mits op aangename en kinderlijke wijze behandeld. Vooral naar verhalen uit dieren- en plantenrijk luisteren de kinderen met graagte. Is het dan wonder dat een aantal boekjes over onderwerpen uit die vakken van wetenschap, vooral over de dieren zijn uitgekomen, sedert in art. 1 der schoolwet van 1857 ‘de beginselen der kennis van de natuur’ onder de verpligte leervakken zijn opgenomen? Is het dan wonder dat ook van wege ons Nederlandsch Onderwijzers-Genootschap, dat zoo veel doet ter verspreiding van nuttige kennis, een leesboek over het dierenrijk is uitgegeven en dat de verdienstelijke Helge met het schrijven van dit boek is belast? Dat de schrijver aan zijn boekje den naam van Leesboek heeft gegeven, bevreemdt ons niet; leesboeken zijn toch aan de orde van den dag. Over alles worden tegenwoordig leesboeken geschreven, en 't zou ons niet verwonderen zoo er hier of daar zelfs reeds een leesboek over het rekenen bestond. Die leesboeken-manie wil ons maar volstrekt niet bevallen, ten minste wanneer die vakboeken uitsluitend als leesboeken worden gebruikt, zooals maar al te dikwijls wordt gedaan door minder oordeelkundige onderwijzers, die niet zoo zeer op ‘de ontwikkeling van de verstandelijke vermo-
{==33==} {>>pagina-aanduiding<<}
gens der kinderen’ dan wel op het met alle geweld aanleeren van ‘gepaste en nuttige kundigheden’ schijnen te letten.
De bekendheid van den heer Helge als een bij uitnemendheid bekwaam (theoretisch zoowel als practisch) onderwijzer doet ons vermoeden, dat hij het woord ‘leesboek’, op zijn werk geplaatst, in dier voege wil verstaan hebben, dat hij het boekske in handen van de schooljeugd wenscht te zien komen, om hetzij in huis, hetzij als stille werkzaamheid in de school gelezen te worden, ten einde daarna met den onderwijzer het gelezene worde besprokon. Is dit zoo, dan hebben wij met het woord leesboek volkomen vrede. Wat overigens de kwestie der leesboeken aangaat, deze is in de jongste algemeene vergadering van het Ned. Onderwijzers-Genootschap in Julij jl. te Leeuwarden gehouden, vrij breedvoerig besproken. Wij voegen ons geheel bij die sprekers welke van meening waren dat fragmenten uit goede schrijvers de beste leesstof opleveren. Wat nu het boekje zelf betreft, met genoegen hebben wij het doorgebladerd; wij hopen dat het door zeer vele kinderen zal gelezen en herlezen worden en in elke schoolbibliotheek eene plaats moge vinden.
Gaarne hadden wij gezien dat de uitgever den prijs op den omslag had genoteerd; vermoedelijk zal die niet hoog zijn, doch dat vermoeden moet zekerheid wezen, zal een schoolboek een ruim debiet hebben. Hoe dit zij, - in elk geval durven wij aan den heer Helge gerust eene tweede uitgave van ‘het dierenrijk’ verzekeren, maar verzoeken hem vriendelijk dan het boekje te verrijken met eene inhouds-opgave, welke o.i. hier bijna onmisbaar is.
b. De ‘vertellingen over de kleine dieren in de natuur’, bevallen ons goed. 't Is waar, de schrijver behandelt bijna uitsluitend bij ons te lande bekende insekten, zoodat, indien men het leervak ‘kennis der natuur’ op die wijze in al zijne afdeelingen op- de school wilde behandelen, men veel, zeer-veel verder dan de ‘beginselen’ zou moeten gaan. Vooral op scholen waar vele kinderen uit den landbouwersstand zijn, achten wij dit een hoogst nuttig boekske. Zij zullen er uit leeren dat ook insekten voor ons groot nut kunnen hebben en dat de algemeene benaming van ongedierte ten hoogste ongepast is. Overigens laat het boekje wat taal en stijl aangaat weinig te wenschen over, de komma's zijn echter op vele plaatsen met wel wat al te kwistige hand uitgestrooid.
Monitor.





{==34==} {>>pagina-aanduiding<<}

Buitenlandsche letterkunde.

Losse schetsen.

Tennyson.

‘Wat zal hij er meê doen?’ - deze vraag, die eenmaal aan Bulwer onderwerp en titel gaf voor een verdienstelijken roman, hield ook mij eenigen tijd bezig, toen ik met deze reeks van opstellen over buitenlandsche letterkunde voor de vernieuw- de Vaderlandsche Letteroefeningen een aanvang zou maken. Ja, wat zou ik er meê doen,.....met de ruimte van ongeveer één vel maandelijks, mij voor die opstellen afgestaan! Aan een overzigt van al hetgeen het buitenland in den vollen zin des woords op letterkundig gebied oplevert, kon wel in het geheel niet worden gedacht. Wanneer ik alles op één woû hoopen, wat in Noord en Zuid, Oost en West dagelijks geschreven (soms neêrgeklad) wordt en gedrukt, zou dit een berg vormen, hooger dan de steenrotsen, waarlangs de Titans eens Jupiter en zijn Olymp bestookten; en de catalogus alleen van dat gedrukte ware genoeg om gedurende een geheel jaar lang dit gansche tijdschrift te vullen. Daarvan maandelijks in een 16tal bladzijden een overzigt zaâm te persen zou een taak zijn, even weinig uitvoerbaar als om een kemel, zelfs een teringachtigen, door het oog van een naald te trekken, of om een olyphant, zelfs een geleerden, onder een vilten hoed te bergen. Meer dan een nomenclatuur van werken, gelijk staande met die op den omslag der Tauchnitz-Editie of op de laatste bladzijde der Revue des Deux

{==35==} {>>pagina-aanduiding<<}
Mondes zou er in geen geval van kunnen groeijen. Aan hen nu die op de hoogte willen blijven van de namen der schrijvers, die ons dagelijks hun wetenschap of vernuft met trom en trompet te koop bieden, kan ik de genoemde omslagen der Tauchnitz-Editie, de ruiten der boekverkoopers en de nieuwsblad-advertentiën zeer aanbevelen. Van mijn lezers vertrouw ik, dat zij er wel niets tegen zullen hebben, als ik hun het spellen van een lijst bespaar, die op verre na zoo geestig niet zou zijn als die der ‘duizend en drie schoonen’ van Leporello, en deze in lengte zou overtreffen.
Nadat ik dus gezegd heb, wat ik zal nalaten, dien ik te zeggen, wat ik doen zal. Dit is weinig en laat zich in een paar woorden zamenvatten. Ik heb mij voorgenomen in een reeks van losse schetsen telkens over een of twee beroemde schrijvers 't een en ander mede te deelen, een hunner werken te verhalen en de belangstelling mijner lezers in deze auteurs en hun geschriften op te wekken. Groote mannen, of zoo gij wilt, genieën hebben geen vaderland. Hun arbeid, van welken aard hij zijn moge, is voor allen; en niemand mag vreemd zijn aan 't geen zij, waar ter wereld ook, voortbrengen. De genieën doen ons deuken; want ofschoon de mensch denkt, omdat hij is, en omgekeerd, is het niettemin waar, dat zeer weinigen door zich zelven denken, maar een prikkel van buiten noodig hebben, om hun gedachten te ontwikkelen. Deze prikkel wordt ons door de genieën in 't bijzonder gegeven. Plaats u voor een schilderij van Raphaël en gij moet denken, want gij leest in iederen trek van zijn penseel iets, wat den profanen onbekend was, en het onderzoek naar dit onbekende scherpt het verstand. Lees een gedicht, 't boek Job, de hel van Dante of den Hamlel van Shakespeare, en duizende gedachten, die nooit bij u opkwamen zullen uw hersens doorkruisen. De genieën zijn onze meesters. Iedere lezing hunner werken is een nieuwe les, die ons ook op nieuw andere waarheden leert kennen, andere schoonheden doet opmerken, en tot andere gedachten vormt. De werken der genieën zijn als de uijers der Alma Mater, die nooit uitdroogen. Tot in de verste eeuwen zal men nut en genoegen smaken bij de lezing van kunstgewrochten als de Ilias, den Don Quichotte enz., omdat, hoe de smaak en de zeden der wereld ook mogen veranderen, het volstrekt schoone altijd en voor ieder schoon blijft. Job, Homerus, Dante, Shakespeare, Cervantes zijn genieën, die voor de menschheid hebben
gearbeid. Niet voor het

{==36==} {>>pagina-aanduiding<<}
land alleen, waarvan zij burgers waren, waren zij de meesters en de voorgangers. Zij zijn de beschavers en leiders der gansche menschheid geweest; niet bij hun leven, want zelden is de tijd, waarin een genie geboren wordt, rijp om het te begrijpen, maar jaren, zelfs eeuwen na hun dood. Kan men zeggen, dat Tennyson, die het onderwerp van dezen eersten brief zal uitmaken, een van die leiders der menschheid, en een van die groote geesten is, in wier werken het nageslacht nog de wijsheid en de schoonheid zoekt? Tot nog toe naar mijn inzien niet; maar om het te worden, ontbreekt hem nog slechts één gedicht, hetwelk, iets grooter van omvang, dan die welke hij tot nog toe leverde, in stijl en vorm dezen evenaart, maar te gelijk minder uitsluitend Engelsch is.
Leest gij den Times? Zoo ja, dan hebt gij in een der nommers van 't laatst van Augustus een merkwaardig artikel moeten vinden over den auteur der ‘ldylls,’ waarin deze niet alleen de grootste aller levende dichters werd genoemd, maar waarin zelfs de sterk-gekleurde phrase voorkomt: ‘dat, even als de hoogste theologische formule voor de mahomedanen is: Allah is Allah, ook alles wat de kritiek kan zeggen over den gekroonden Engelschen bard, moet worden uitgedrukt in dezen uitroep: Tennyson is Tennyson!’
De woorden van den Times zijn te gelijk het gevoelen van gansch Engeland, dat u overstelpt met vragen als deze: ‘Wie is zoo groot treurspeldichter als Tennyson in zijn Mauld? Wie zoo stout epicus als Tennyson in zijn dood van Arthur? Wie zoo zoetvloeijend lyricus als Tennyson in zijn Idyllen? Wie zoo roerend dramaticus als Tennyson in zijn Enoch Arden?’ Albions vereering van zijn dichter grenst aan fanatisme of fetichisme, gelijk gij het noemen wilt. Na hem als bard bij uitnemendheid gekroond te hebben, verklaart het hem den toongever op het gebied van letteren en kunst. Poëzie, die niet blijkbaar de zijne heeft nageaapt, wordt met minachting ter zijde gelegd, zoodat men van alle kanten kleine Tennysons ziet opdagen, die een Bulwer Lytton, Mackay, Longfellow, Coventry, Miss Ingelow en andere verdienstelijke schrijvers en dichters op den achtergrond plaatsen. 't Is mij niet mogelijk de opgewondenheid te beschrijven, waarmede alleen de naam Tennyson in Engeland begroet wordt, maar men kan er zich een denkbeeld van vormen, indien men weet dat, telkenmale als hij wordt uitgesproken, een hip, hip, hourrah! hem achtervolgt; - grooter

{==37==} {>>pagina-aanduiding<<}
blijk van bewondering en sympathie hebben onze overzeesche naburen nooit gegeven! Een verschijnsel, waarop ik meen te moeten wijzen, en dat des te merkwaardiger is, omdat het zoo zelden kan worden waargenomen, is de eenparigheid, de eenstemmigheid der kritiek, die letterlijk wedijvert in het uitbazuinen van Tennysons glorie, welk concert door geen enkelen dissonnant wordt gestoord. ‘Een vitter,’ (zoo verhaalt de Times, die hem niet eens de eer aandoet, van zijn naam te noemen,) ‘heeft er een oogenblik aan gedacht, den dichter van Enoch Arden de grootheid van zijn talent en den roem van zijn genie te betwisten, maar 't bekwam hem slecht.’ Wat wil de koning der dagbladen hiermede zeggen? Dat men den vermetele verduisterd heeft? Of zou hem hetzelfde lot getroffen hebben, dat een Duitsch professor te beurt viel, toen hij te Bern met veel geleerdheid verkondigde, dat de geschiedenis van Tell een fabel was; welk lot tevens den heer Fetis van Brussel beschoren is, die aan de populariteit van Rouget de Lisle geknaagd heeft, door hem het vaderschap der Marseillaise te betwisten? Ik weet het niet, maar zooveel is zeker, dat de stem des éénigen verkleiners gesmoord is en de prioriteit van Tennyson boven al de levende dichters, als ware het een dogma, in Engeland is vastgesteld.
Nu is de vraag, of dat enthousiasme voor den poët laureate gewettigd is, en of hij regt heeft op die buitengewone vereering. Van een Engelsch standpunt gezien, moet men hierop gul uit ja! zeggen.
Tennyson is als het ware de tegenhanger van Lord Byron. Deze, wild en hartstogtelijk, laat zich medeslepen door zijn inspiratie en door zijn onderwerp, 't geen dikwijls ten gevolge heeft, dat hij den vorm verwaarloost. - Tennyson is kalm en bedaard, en meester over zijn inspiratie. Hij beheerscht zijn onderwerp en bezit de voor een dichter zeldzame gave, den vorm te kunnen kiezen en kneden, naar 't hem lust.
Van daar dat in zijn poëzie nooit één woord misplaatst is, en er geen onmelodisch of slecht vloeijend vers in wordt aangetroffen. Meen evenwel niet, dat zij daarom gezocht of gefashionneerd schijnt. Zij is afgewerkt en geacheveerd, ziedaar alles! niet alleen naar den vorm, maar ook naar de gedachten en beelden. Men kan zien, dat Tennyson, door zijn gedichten met zoo veel zorg te bewerken, zijn grooten naam op prijs stelt, en de natie eerbiedigt, die hem dien gegeven heeft. Een voorbeeld, dat niet altijd wordt nagevolgd.

{==38==} {>>pagina-aanduiding<<}

In zijn poëzie straalt het diepst en fijnst gevoel door, maar nooit vervalt de dichter in het sentimenteele en weeke. Hij behandelt de kleinste bijzonderheden, maar vermijdt de klip, waarop de didactische poëten zoo dikwijls schipbreuk lijden: de langdradigheid en gerektheid. Détails, die, door andere dichters beschreven, nietig zouden schijnen, zijn in Tennyson's poézie belangwekkend wegens de keus der woorden, waarin hij ze verhaalt, of wegens den rijkdom van beelden en gedachten, die hij er in weet te vlechten.
Niettegenstaande al deze voortreffelijke hoedanigheden, die men bij den dichter der ‘Idylls’ op iedere bladzijde zijner werken aantreft, geloof ik te kunnen zeggen, dat er nog eene is, die meer dan alle anderen, de oorzaak is van zijn grooten roem en vogue in Engeland; ik bedoel den nationalen tint, die over zijne poëzie ligt. Zij ademt een geest van huisselijkheid, van intimiteit en comfort, zoo gezocht en gewaardeerd door het Engelsche karakter. Tennyson is Engelsch, in den volsten zin des woords. Vroeger verkeerde men algemeen in de dwaling, dat de letterkunde en de dichtkunst in 't bijzonder, als met een tooverstaf de natie en den tijd vormden. ‘Om dezelfde reden, zegt Theophile Gautier in zijn allergeestigste voorrede op Mll. de Maupin, waarom de jonge doperwtjes de zon doen schijnen’. Indien men hiervan niet terug gekomen ware, zou 't voorbeeld van Tennyson voldoende zijn, om te bewijzen, dat de tijd en de natie, dat is: de omgeving, een invloed uitoefent op den dichter, dien hij moet volgen, en waardoor hij gevormd wordt. Deze vorming toch heeft Tennyson meer dan iemand ondergaan, en, daar Engeland in zijn poëzie haar voornaamste deugden en karaktertrekken heeft herkend, kon het wel niet anders dan toejuichen op eene wijze, die ons deed zien, dat Albion nooit vergeet, de weêrkaatsing van haar Ikheid en eigenschappen te bewonderen.
Tennyson heeft weinig geschreven. Een drietal deeltjes waren voldoende, om hem voor den poët laureate te doen verklaren. Zijn dichterlijke loopbaan dagteekent van 1830, waarin zijn dame van Shallot het licht zag. Tien jaar later verscheen zijn Sir Lancelot en Koningin Guineverre en De dood van Arthur. In 1857 zijn meesterstuk, The idylls of the king (des konings herders-zangen), en een paar maanden geleden Enoch Arden, enz.
Gelijk boven reeds gezegd is: Tennyson heeft geen vast genre. Hij is beurtelings tragicus en epicus, dramatisch en lyrisch, en hij is een en ander als meester.

{==39==} {>>pagina-aanduiding<<}

't Zij mij vergund, ofschoon 't mij niet mogelijk is de zuiverheid van stijl, de kuischheid van vorm en de volmaaktheid der versificatie te doen uitkomen, hier het onderwerp van Enoch Arden te verhalen. De Times in zijn meermalen aangehaald artikel, vergelijkt het drama van Tennyson bij dat van Southern getiteld: ‘het noodlottig huwelijk of de onschuldige overspelige’, en verwondert er zich over, dat, terwijl deze al zijn kracht en talent gebruikt, om de actie te concentreren, gene ze integendeel tracht weg te nemen en te onderdrukken, en zich uitsluitend op de beschrijving der neventoestanden en détails toelegt. Deze verwondering schijnt mij toe een weinig overspannen te zijn, want zelden zal men een drama hebben aangetroffen, waarvan de handeling meer, ik wil niet zeggen, op den voorgrond geplaatst is, maar evenwel meer geleidelijk dóórloopt, en boeijender is. Men oordeele.
Wij zijn op het strand der zee. Daar leefden drie kinderen van drie verschillende huizen: Annie Lee, 't liefste meisje, dat men zich denken kan, Philips Ray, de eenige en rijke zoon van een molenaar en Enoch Arden, eene ruwe zeemans-borst. Dit drietal groeide te zamen al spelende op, en hun liefste tijdpassering was het huishoudingspel (play of keeping-house), omdat Annie daarin den eenen dag het vrouwtje was van Enoch en den anderen dag van Philips. Soms evenwel gebeurde het, dat Enoch een geheele week lang heer des huizes zijn wilde, en, sterker in ligchaamskracht dan Philips, het regt van den sterkste wilde doen gelden; maar Annie, de tranen van den zwakke ziende, beslechtte den twist door te zeggen, dat zij beider vrouwtje zijn wilde, en hen smeekte niet om haar bezit te krakeelen. Toen zij groot werden, en de kinderschoenen begonnen uit te trekken, werd dit spel der jeugd meer ernstig, en verklaarde Enoch openlijk zijne liefde, terwijl Philips in stilte beminde. Annie nu was vriendelijker voor Philips dan voor Enoch; maar dit was een vriendelijkheid die uit medelijden voortkwam, want Annie had, hoewel zij er zich zelve nog onbewust van was, Enoch lief. Deze, arm, maar vol vertrouwen in zich zelven en vol liefde voor de vrouw zijner keuze, werkte braaf en stelde zich ten doel, zoo spoedig mogelijk een boot te koopen en een huis voor Annie te bouwen. Zoo gezegd zoo gedaan, en eer voor de een en twintigste maal de lentezon over hem opging, was Enoch eigenaar van een schuit en had hij

{==40==} {>>pagina-aanduiding<<}
een nette woning voor Annie gebouwd. Nog in den herfst van 't zelfde jaar zag Philips, die Annie nooit uit het oog verloor, maar al zwijgend overal vervolgde, haar en Enoch aan den voet van den heuvel, dien zij zoo dikwijls al spelende te zamen beklommen hadden, hand in hand gezeten en elkander aanziende met een blik, die hem alles deed begrijpen. Annie was de vrouw van Enoch, en aan Philips was de wond zijns levens geslagen.
Ik zou zonder twijfel te uitvoerig worden, indien ik het schoon gedicht van Tennyson op den voet wilde volgen en al de plaatsen als met den vinger wilde aanwijzen, die onze bewondering waardig zijn. Ook wil ik mij niet vermeten voor mijne lezers te gevoelen of te oordeelen. Ieder plaatse zelf bij de lezing de woorden schoon, prachtig, goddelijk enz. met zooveel uitroepingsteekens, als 't hem goeddunkt, en weêrhoude den traan niet, dien dit huisselijk drama hem mogt afpersen. Want, zegt de wijze, de traan, dien men weêrhoudt, valt als een steen op het hart.
't Geluk van Enoch en Annie, dat uitvoerig beschreven wordt, duurde zeven jaar, waarin hun eerst een zoon en daarna een dochter werd geboren. De ouders stelden hun grootste genoegen in het geven eener goede opvoeding aan hun kinderen. Maar na die zeven vette jaren, kwamen de magere. Annie werd moeder voor de derde maal, maar van een ziekelijken zoon. De verdiensten van Enoch verminderden. Iets verder op, dan waar zijn woning gelegen was, werd een nieuwe en ruimer haven geopend. Allengskens trokken zich de wolken digter en digter boven het hoofd des armen zeemans te zamen, en bleef hem ten laatste slechts één redmiddel, één uitkomst over: de zee te gaan bevaren en door een voorspoedige reis 't verlorene te herwinnen en 't geluk der zijnen te verzekeren. 't Afscheid heeft plaats. Tennyson verhaalt ons dit in een taal, waarvan het aandoenlijke doet denken aan 't vaarwel, dat Andromache Hector toeroept, met dit onderscheid, dat het gevoel van Engelands dichter, zich uitende in de woorden van Enoch en Annie, blijken draagt van 40 eeuwen jonger te zijn, dan dat van Homerus. In den strijd tusschen besef van pligt aan den eenen kant en de warme gebeden der vrouwelijke liefde aan den anderen, blijft Enoch overwinnaar, en weldra doorklieft zijn schip den oceaan. Zoo bleef Annie met haar drie kinderen in behoeftige omstandigheden en met groote zorgen achter, de dagen tellende van het jaar, na verloop waarvan haar man zou terugkeeren. 't Jaar, dat in Annie's oogen een eeuw lang

{==41==} {>>pagina-aanduiding<<}
was geweest, verstreek, en noch van Enoch, noch van zijn schip was tijding ontvangen. Annie, troosteloos van smart, had gaandeweg het weinige zien wegteeren, dat Enoch haar had achtergelaten, en zij zag nu met schrik de ellende over haar en haar kroost komen. Haar derde kind, dat ziekelijk geboren was, stierf, en de verlaten moeder, weenende over het lijk van haar kind, was ten einde raad en middelen. Eens, terwijl zij met strakke oogen den oceaan aanzag, als om hem te vragen, wat van haar geliefden echtgenoot geworden was, en weêklaagde over het lot harer kinderen, werd bij haar aangeklopt, en trad Philips Ray de woning binnen. Hij vroeg haar of zij hem een gunst wilde bewijzen. Annie, die niet kon begrijpen, hoe iemand, in een hulpeloozen toestand als de hare, een gunst kon bewijzen, zag Philips al vragende en verwijtende aan; maar deze had te veel geleden en zijn hart was te edel, dan dat hij behoefde te blozen voor den blik van Annie. Hij sprak haar van Enoch, roemde zijn deugden, troostte haar en kwam eindelijk tot de vraag, of zij hem wilde vergunnen, haar kinderen op zijn kosten naar school te zenden, opmerkende, dat Enoch voornamelijk op zee gegaan was, om zich in de gelegenheid te stellen, zijn kinderen goed op te voeden, en dus zou teruggeven bij zijn terugkomst, wat hij, Philips, had voorgeschoten. Annie, geroerd door die goedheid van Philips, nam het aanbod aan, drukte hem hartstogtelijk de hand en zeide: ‘Enoch leeft, Philips, daar ben ik zeker van, hij zal u teruggeven; geld kan worden terugbetaald, maar nooit kan men een weldaad vergelden als de uwe.’ Hierop riep zij Gods zegen af over den edelen vriend harer kinderen, welke laatsten van dien dag af ter school gingen en met vruchten, boeken en andere giften werden overladen. Een en ander had ten gevolge, dat vader Enoch, die voor die kleinen daarenboven slechts een droom was, geheel werd vergeten, en vader Philips, gelijk zij hem noemden, al hun gehechtheid en liefde
op zich vereenigde. Zoo gingen jaren voorbij en nog altijd was Enoch niet teruggekeerd, maar 't schip, dit wist men, was vergaan. Philips vermeed zooveel mogelijk de tegenwoordigheid van Annie en deze de zijne, maar aan het einde van het tiende jaar na Enochs vertrek, ontmoetten zij elkander op een avondwandeling in 't bosch. De kinderen vielen vader Philips om den hals, en liepen en schreeuwden vervolgens om het hardst tusschen het geboomte. ‘Hoor’, zeide Philips, ‘hoe vrolijk zij zijn, daar ginder in het woud.

{==42==} {>>pagina-aanduiding<<}
Hoort gij Annie? Zijt gij vermoeid, Annie?’ Maar zij sprak geen woord en liet haar hoofd in de hand vallen. ‘Kom,’ ging hij voort, ‘denk niet meer daaraan. 't Schip is vergaan. Waarom zoudt gij ook nog u zelve dooden en die arme kleinen volkomen weezen maken?’ Maar Annie antwoordde, dat zij daaraan niet dacht, maar zich niet kon verklaren, waarom het geluid der stemmen harer kinderen haar de eenzaamheid en verlatenheid waarin zij zich bevond, deed gevoelen. Philips, door die woorden aangemoedigd, troostte haar en vroeg haar tot vrouw. Annie wilde nog één jaar haar Enoch wachten. 't Jaar verliep en Annie verschoof het huwelijk met Philips nog eenige maanden, maar de erkentelijkheid, die zij hem verschuldigd was, deed haar eindelijk besluiten zich aan den tweeden vader harer kinderen te verbinden. Om Annie tot het aangaan van dezen echt aan te moedigen, en tegelijk daarover te verdedigen, voert de dichter hier een droom in, waarin zij Enoch aanschouwt, onder een palmboom gezeten, in zaligheid, en zingende het ‘Hosannah, in de hoogste hemelen!’ Enoch was dood voor haar! Philips en Annie waren regt gelukkig. Enoch's woning werd verlaten en de rijke molenaar had vrouw en kinderen in zijn huis overgebragt. Wel had Annie nu en dan nog sombere gedachten, maar de goedheid en de teederheid van Philips verdreven weldra alle rimpels van haar voorhoofd, en toen zij op nieuw moeder werd, was zij zelve als herboren. Haar hart werd als verjongd, haar goede Philips was haar alles in alles, en vrede en vreugde hcerschten in den godvreezenden kring dier eens zoo zwaar beproefden. Zoo was ook voor Philips de week gekomen waarin hij heer der huishouding zijn zoude! Wat was intusschen van Enoch geworden? De dichter verhaalt ons zijn schipbreuk, zijn wonderbaarlijke redding en zijn tienjarig verblijf op een verlaten eiland, waarna hij door een schip wordt opgenomen, dat hem naar Engeland terugbrengt. Roerend is de
wijze, waarop de angst van Enoch wordt voorgesteld, toen hij de equipage van het vaartuig ondervroeg omtrent het lot der zijnen. Maar niemand kon hem antwoorden. Allen waren vreemd aan de havenstad, waar Enoch vrouw en kinderen had achtergelaten. De onzekerheid achtervolgde hem, totdat hij, aan wal gezet, zijn huis ging zoeken. Hier maakte zijn onzekerheid plaats voor een ongunstig voorgevoel. Zijn huis was niet verlicht. Geen stem werd er in gehoord. De verkoop-akte was op de deur geplakt en glinsterde in den stofregen. Helaas! zuchtte Enoch: Zij zijn dood, of dood voor

{==43==} {>>pagina-aanduiding<<}
mij. Langzaam sleepte hij zijn gebroken en afgemat ligchaam tot aan de herberg van Miriam Lane voort. Daar bleef hij dagen achtereen in 't diepste stilzwijgen verzonken, geslingerd tusschen de nieuwsgierigheid en de vrees voor het vernemen der waarheid. Toen vertelde Miriam Lane, hoe Enoch schipbreuk geleden had en vergaan was, hoe zijn kind gestorven, de armoede der zijnen toegenomen was, hoe Philips zijne kinderen ter school had gezonden en hen voor zich had ingenomen, zijn lange vrijaadje naar Annie, haar traagheid in 't geven van 't jawoord, het huwelijk en de geboorte van Philips kind. Enoch was verpletterd door deze tijding. Hij kon geen woord uiten, dan: ‘Enoch, die arme man, had schipbreuk geleden en was vergaan’; en nog dikwijls herhaalde hij al fluisterend: ‘hij was vergaan’. Maar in 't hart van Enoch kwam de wensch op, nog eens het gelaat van Annie te aanschouwen, om te zien en te weten, dat zij gelukkig was. Deze gedachte joeg hem op een novemberavond naar den henvel, waar Philips woonde. Daar omringden hem duizend herrinneringen in al haar onbeschrijfelijke treurigheid, en trok hem weldra het licht, dat uit het huis van Philips zijn weêrschijn gaf, even als het licht van den vuurtoren den trekvogel lokt, totdat hij dwaselijk zich aan hem stoot en zóó zijn afgemat leven eindigt.
't Huis dat Philips bewoonde had een gevel aan de straat. 't Was 't laatste huis aan de landzijde, maar daarachter bloeide een kleine en bemuurde tuin, met een deur die op de vlakte uitkwam. In dezen tuin spreidde een iepenboom zijn dik gebladerte uit. Enoch verstopte zich achter dezen boom en zag van daar een schouwspel, dat hij beter gedaan had te vermijden, indien een verdriet als het zijne voor vergrooting of vermindering vatbaar ware. Aan de eene zijde van den vlammenden haard zag hij Philips, welgedaan en frisch van wangen, met het kleinste zijner kinderen op de knieën, terwijl over hem een meisje, een jongere en nog schoonere Annie Lee, een ring aan een lint gebonden liet slingeren om de kleine tot spelen op te wekken, die zijn van molligheid gerimpelde armtjes uitstrekte om het speelgoed te grijpen, en dan weder weg te slingeren; - en zij lachten, dat het schaterde. Aan de andere zijde van den haard zag hij de moeder, die het spel van haar wichtje gadesloeg, en zich daarop tot haar zoon keerde, die naast haar stond, een grooten en sterken jongen. Zij zeide hem iets, dat hem genoegen deed, want hij glimlachte.

{==44==} {>>pagina-aanduiding<<}

Alzoo zag deze man, voor dood verklaard, toen hij tot het leven terugkwam, zijn vrouw, die niet meer zijn vrouw was, en zijn kinderen die niet meer zijne kinderen waren, op de knieën van een anderen vader, allen vol gezondheid, vol vrede en geluk. Hij zag zijn kinderen frisch en schoon, en dien ander in zijn plaats heerschende als meester zijner regten en van de liefde zijner kinderen.
Dit was te veel voor hem. Miriam Lane had hem dat al verhaald, maar het zien van die dingen is van veel meer uitwerking, dan al wat men kan gehoord hebben. Hij beefde en klampte zich aan den boom vast en vreesde een kreet te laten ontsnappen, die in één oogenblik al het geluk van dien haard zou hebben verwoest. Daarna sloop hij langzamerhand als een dief den tuin uit, vol behoedzaamheid, opdat het zand niet onder zijn voet zou kraken en de deur zachtkens sluitende, alsof 't die eener ziekenkamer ware. Dan wilde hij nederknielen, maar zijn knieën waren zoo zwak, dat zij onder hem wegzakten. Hij viel voorover en bad: ‘O almagtige God, gezegende Heiland, gij die mij in mijne eenzaamheid hebt staande gehouden op 't verlaten eiland, houd, Vader! mij nog een weinig langer staande in mijn eenzaamheid, help mij en geef mij kracht, om 't haar niet te zeggen, noch te doen weten. Help mij opdat ik hun vrede niet verstore. Maar mijn kinderen! mag ik ook tot dezen niet spreken? Zij kennen mij niet...Ik zou mij verraden. Neen nooit. Ik zal nooit den vaderkus mogen geven aan mijn dochter, het sprekend evenbeeld der moeder, noch aan mijn zoon.’ Hier hield hij op en viel in zwijm, en toen hij opstond, ging hij naar zijn woning terug, zijn treurig lot overwegende en, als het refrein van een lied, de woorden herhalende: ‘Nooit het haar te zeggen, noch te doen weten.’ Enoch had den moed niet de stad te verlaten, waar hij dagelijks aan zijn verwoest geluk herinnerd werd; hij had de zwakheid niet zich te dooden (gelijk Jacques in den roman van George Sand.) Enoch was vroom. De kracht van zijn geloof hield hem staande, en deed hem werken en bidden. Doch 't verdriet ondermijnde zijn gestel en, eer een jaar na zijne terugkomst was verloopen, lag hij op 't ziekbed, dat weldra zijn sterfbed zou worden, ter neêr. Alstoen riep hij Miriam Lane en openbaarde haar het geheim zijns harten, opdat, wanneer
hij gestorven zou zijn, Annie vernemen zonde, dat hij haar tot het laatst toe lief had gehad. Miriam weende bij het verhaal van Enoch, en smeekte

{==45==} {>>pagina-aanduiding<<}
hem, ten minste voor zijn dood, zijn kinderen nog te zien en te zegenen. Een oogenblik scheen hij geneigd, aan die woorden gehoor te geven, maar dan hervatte hij: Vrouw! stoor mij niet in mijn voornemen, nu ik aan het einde ben genaderd, maar laat mij aan mijn voornemen getrouw blijven tot aan mijn dood. Zet u neder, luister naar mij en versta mij goed, nu ik nog spreken kan. Ik draag u op, wanneer gij Annie ziet, haar te zeggen, dat ik stierf, haar zegenende, voor haar biddende en haar liefhebbende. Ja, dat ik, ondanks de klove die tusschen ons was, haar lief had, als toen zij haar hoofd naast het mijne neêrvleide. Zeg aan mijn dochter Annie eveneens, dat mijn laatste ademtogt heenging, terwijl ik haar zegende en voor haar bad. Zeg ook aan mijn zoon, en aan Philips, dat ik stierf, hen zegenende. Philips heeft ons nooit iets anders dan goeds toegedacht. Indien mijn kinderen mij willen zien na mijn dood, mij, dien zij ter naauwernood bij mijn leven hebben aanschouwd, dat zij komen. Ik ben hun vader. Maar Annie mag niet komen, want het zien van mijn lijk zou haar voor 't overige van haar leven kunnen kwellen. Nu is er slechts één lid mijner familie, dat mij in de toekomst zal omhelzen. Ziehier eenig haar. Annie sneed het af en gaf het mij. Ik droeg het gedurende al die jaren met mij en was van voornemen het in mijn graf mede te nemen, maar ik ben van gedachten veranderd, want ik zal mijn zalig kindje zien. Neem het derhalve, en geef het, wanneer ik zal zijn heengegaan, aan Annie; 't moge haar tot troost verstrekken, en zal nog een bewijs te meer voor haar zijn, dat ik Enoch ben.
Hier zweeg hij en in den derden nacht na dit testament, terwijl hij sluimerde en Miriam Lane bij tusschenpoozen waakte en dommelde, kwam er plotseling een hevige storm op, die Enoch deed ontwaken.
Hij rigtte zich op in zijn bed, spreidde zijn armen uit, en viel toen, met luide stemme uitroepende: ‘een zeil! een zeil! ik ben gered!’, achterover en sprak niet meer.
Zoo voer de krachtige heldenziel heen. En toen zij Philips lijk begroeven, kon men zeggen, dat de kleine haven zelden een kostelijker begrafenis gezien had.
Ziedaar eene ruwe en onvolledige schets van Tennysons Enoch Arden. Is zij voldoende geweest om den een of ander er toe te brengen des dichters werken ter hand te nemen? Zoo ja, dan vergeef ik het mij in plat proza, in stijf corset gedrongen

{==46==} {>>pagina-aanduiding<<}
proza, een gedeelte dier heerlijke poëzie te hebben overgebragt. Gelijk ik zeide, noch de zuivere versificatie, noch het fijn gevoel, noch de keus der woorden, noch het tegelijk naïve en verhevene kunnen in een andere taal worden overgezet of weêrgegeven, maar ieder die het voorafgaande heeft gevolgd, heeft de diepe menschenkennis en de zorg moeten bewonderen, waarmede de kleinste bijzonderheden zijn afgewerkt, en de innigste, de intiemste toestanden worden voorgesteld. Had ik verder geen gelijk te zeggen, dat in Enoch Arden de actie, verre van onderdrukt te zijn, allerlevendigst is? Maar, zouden wij met meer regt kunnen vragen (indien wij met alle geweld den kritikus wilden uithangen tegenover een voorbrengsel van 't genie), wat is er, o Albion! van uw puritanisme geworden, nu uw poët laureate, uw Tennyson in een woord, het zuiverst realismus in zijn poëzie brengt en niet aarzelt een overspelige (haars ondanks, 't is waar!) te verdedigen? Het onderwerp van Enoch Arden is, gelijk de Franschen 't noemen zouden, scabreux. Maar ofschoon in de Fransche poëzie bij voorkeur overspeligen, geprostitueerden enz. de schrijvers (zie Musset) bezighouden, was Engeland op dit gebied zijn overzeeschen buur nog niet gevolgd. Wel had Miss Radcliffe onstuimige romans geschreven, bij de lezing waarvan de Iersche kindermeiden een kruis slaan; wel schrijft Miss Braddon één boek per dag, waarin zooveel moorden en misdaden van allerlei aard plaats vinden, dat de koetsiers, die ze met gretigheid op hun Cab verslinden, soms van schrik van den bok tuimelen. Maar 't realismus in de poëzie ingevoerd, dit had Engeland nog niet gezien, en ook slechts een man van den naam en de waarde van Tennyson heeft zoo verregaand de publieke opinie van zijn landgenooten durven trotseren, door een vrouw te verdedigen, die een tweede huwelijk aangaat, zonder de zekerheid te hebben,
dat haar eerste man gestorven is; door een man als braaf voor te stellen, die zijn kinderen aan de zorg van een ander overlaat, in plaats van hen onder den waren vader terug te brengen; door het geheele gedicht dóór op iedere bladzijde te spreken van den rijkdom van Philips, een rijkdom, die Enochs ongeluk is, den kinderen hun wettigen vader doet vergeten, en der vrouw haar man. Moet men den dichter niet laken, wanneer hij Philips de volgende woorden in den mond geeft, toen Annie hem antwoordde op zijn vraag om haar hand, dat zij Enoch beminde, en niet tweemaal lief

{==47==} {>>pagina-aanduiding<<}
kon hebben: ‘Ik ben tevreden, indien ik een weinig minder bemind word dan Enoch was.’ Waarlijk die goede Philips was al te goed!
Dan, wat zoeken wij de vlekken op de zon. De schitterende stralen die zij van zich afschiet, verblinden ons. Zeggen wij den Times na: Tennyson is Tennyson, de grootste der levende dichters zoo al niet van Europa, dan toch zeker van Engeland.
Schrijvers van verschillende landen met elkander te vergelijken en te zeggen: deze is grooter genie dan die, is niet alleen zeer moeijelijk, maar daarenboven onbillijk en gevaarlijk. Men moet de bloemen leeren kennen in den tuin waarin zij bloeijen. Evenzoo moet men de poëzie en de letterkunde beoordeelen naar het land, waar haar werken het licht zien. Ieder land heeft zijn zeden en karakter. Te eischen dat Alfred de Musset door Engeland bewonderd of zelfs begrepen worde, is vermetel. Evenmin zal Frankrijk al het schoone van Tennyson vatten, en veel wat er ons Hollanders, die, wat gewoonten aangaat, meer Engelsch dan Fransch zijn, fijn gevoeld, keurig beschreven of heerlijk gedacht in toeschijnt, zal door de Franschen of niet opgemerkt of voor kinderachtig gehouden worden.
H. Taine in zijn alom bekend en geprezen werk over de Engelsche letterkunde, waarvoor de Fransche Academie zeker den grooten prijs van 30000 francs zou gegeven hebben, indien haar leden mannen van smaak en letteren, in plaats van domper-ridders en prelaten geweest waren - H. Taine zeg ik, heeft in het laatste deel, dat over de tegenwoordige Engelsche dichters handelt, een merkwaardig artikel over Tennyson geleverd, en teregt gezegd, dat, - hoewel hij, als Franschman, de Musset boven Tennyson zou verkiezen, omdat de dichter der ‘Nuits, Rolla’ enz., als 't ware de taal en in den geest van gansch Frankrijk spreekt, - het ontegenzeggelijk waar is, dat Tennyson bij de Engelschen een nog grooter aanspraak heeft op hun erkentelijkheid en vereering.
't Zij mij vergund ten slotte het gevoelen van dezen beroemden kritikus over Tennyson uit te schrijven. Taine vat in schooner taal, dan waartoe ik in staat zijn zou, alles te zamen, wat van den bard der Idylls kan gezegd worden.
‘Is er één dichter, die meer aan de Engelsche natie past, dan Tennyson? Hij is zedelijk, zonder den zedeprediker uit te hangen; men kan hem des avonds in huisselijken kring lezen; hij komt niet in opstand tegen de maatschappij, of het leven; hij spreekt

{==48==} {>>pagina-aanduiding<<}
van God en de ziel, op eene edele en teedere wijze, zonder een kerkelijke kleur aan te nemen; men behoeft hem niet te vervloeken als lord Byron; hij gebruikt geen hevige en heftige woorden, en heeft geen buitensporige en schandaalwekkende gevoelens; hij zal niemand bederven. Men zal niet in zijn binnenste beroerd zijn, wanneer men het boek sluit; en men zal, het op zijde leggende, zonder kontrast de ernstige stem van den heer des huizes kunnen aanhooren, als hij in tegenwoordigheid der neêrgeknielde dienstboden het avondgebed uitspreekt. En desniettemin behoudt men, na hem op zijde gelegd te hebben, een glimlach van genoegen op het gelaat. De reiziger, de liefhebber van oudheidkunde heeft vermaak geschept in de zuivere navolging van den stijl en de gevoelens van vreemdelingen en van de oudheid. De jager, de liefhebber van het buitenleven is bekoord door de kleine landelijke tooneeltjes en de rijke landschaps-schilderingen. De dames zijn betooverd door zijn portretten van vrouwen. Zij zijn zoo keurig en zoo zuiver! Hij heeft zoo meesterlijk de veranderlijke uitdrukking geschilderd dier trotsche of kuische oogen! Zij hebben hem lief, want zij gevoelen, dat hij haar lief heeft. Wat meer is,..’ maar ik geloof, dat dit opstel te lang zou worden, indien ik mijn aanhaling van Taines opinie over Tennyson hier niet afbrak, en de lezers niet naar het onlangs verschenen geschrift van den Franschen geleerde verwees. Zij zullen daarin een beoordeeling vinden van Dickens, Thackeray, Macaulay, Carlyle, Stuart Mill en Tennyson; geen drooge kritiek en kleingeestig gevit; maar een aangename lectuur waarin de geestige ideeën alleen plaats maken voor verstandige en diepzinnige opmerkingen.

Parijs Nov. 1864.
D.B.






























{==49==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

De Vervloekte door den Abt ***, in het Nederduitsch overgezet door johan gram. Drie deelen. Utrecht 1864. Uitgave en druk van L.E. Bosch en Zoon. Prijs ƒ 10.50.

De non door den Abt ***, schrijver van de ‘Vervloekte.’ Twee deelen. Utrecht 1865. Uitgave en druk van L.E. Bosch en Zoon ƒ 6. -
Dit tweetal geschriften vertoont ons een merkwaardig teeken des tijds. Het bevat stemmen uit den boezem der Gallikaansche kerk, - luide en welsprekende klagten over hare verbastering, - vurige beden tot hare hervorming. Men zou zich zéér bedriegen, als men waande, dat het een vijandigen geest ademt tegen de Roomsche kerk of door haat en bitterheid is ingegeven, met het doel om eene revolutie tegen het katholicismus in het leven te roepen. Dit zij verre. De schrijver doet zich kennen als een echt katholiek, die der kerk met hart en ziel aanhangt; - doch juist daarom hare vernieuwing overeenkomstig de eischen en behoeften des tijds zoekt te bewerkstelligen. Op eenige min-beduidende uitzonderingen na kleeft hij de leerstellingen der kerk met getrouwheid aan, en hoezeer hij vele grieven en bezwaren heeft tegen het bestaan en de inrigting der kloosters, is hij niettemin een voorstander en vriend van de wettige instellingen der kerk. Wel verheft hij zijne stem tegen het wereldlijk gezag van den paus, - doch met geen andere bedoeling, dan wijl hij overtuigd is, dat de opheffing hiervan gunstig op diens geestelijk gezag en alzoo ook voordeelig op den inwendigen bloei der kerk moet werken. Als haar trouwe zoon staat hij dan ook de meening voor, dat in haren schoot uitsluitend het heil der wereld te vinden is, en de kerkhervorming der XVI. eeuw is hem een laakbaar en vruchteloos verzet

{==50==} {>>pagina-aanduiding<<}
tegen de alléén-zaligmakende. Het eenige, wat hij beoogt, is: dat deze alleen-zaligmakende zich wijzige naar de postulaten der moderne beschaving en zich niet vastklemme aan de overblijfselen der middeneeuwen. Hij wil haar waarschuwen, dat zij zich niet langer aankante tegen den stroom der tijden, maar zich voege naar de gebiedende eischen der XIX. eeuw. Hij wil haar redden van den ondergang, dien een langduriger verzet zou ten gevolge hebben.
Met deze gedachten vervuld heeft hij de pen opgevat. Dat wij ons hierin niet bedriegen blijkt nader uit zijn ‘woord aan den lezer,’ waarmede hij de ‘Non’ inleidt en waarin hij ondubbelzinnig verklaart, wàt hij met het schrijven van zijn ‘Vervloekte’ beoogde. Hij beklaagt zich, dat de kleingeestige ijver zijner vijanden zijne reine bedoeling zoo schandelijk heeft miskend. Dat men zich tegen Renan's leven van Jezus in 't harnas zette, hij kan het zich verklaren en keurt het zelfs goed, vermits dit geschrift z.i. het fondamenteele dogma van 't christendom loochent en dat christendom (NB.) omverwerpt. Maar een gruwelijk onregt is het in zijn oog, dat men tegen een werk, hetwelk de dogmatische leer der kerk inniglijk eerbiedigt en niets anders behelst dan 't programma voor eene ernstige hervorming in den boezem van het katholicismus, zoo vinnig te velde trekt. Lag er dan in dit programma iets, hetwelk zulk een officieelen tegenstand wettigde? Geenszins! Of...kan het een regtmatig vonnis heeten, als men den schrijver veroordeelt, omdat hij voor het beschaafd Europa de treurige dienstbaarheid van den armen priester ontsluijert, - de sluwheid, waarmede de kloosters zich weten te verrijken, naakt voorstelt en - den afgrond toont, waarin de kerk zich nederstort door den theocratischen arbeid van Gregorius VII weder te willen opvatten?
En niettemin heeft men over den priester, die namens het geestelijk proletariaat durfde spreken en den standaard der emancipatie hoog ophief, den staf gebroken. Waarom?...omdat hij 't ultramontanismus, de theocratie, den monnikenstand had aangerand, - omdat hij de teergevoeligheid der hooge geestelijkheid te zeer geprikkeld had, niet door een woord van opstand tegen het wettige bisschoppelijke gezag te spreken, maar door eene klagt aan te heffen tegen den autocratischen geest, die in elk bisschoppelijk paleis heerscht, - niet door het openbaar maken van schandalen, zoo als zij niet zelden voorvallen, maar door op te komen tegen eene ellendige camarilla, welke sedert 30 jaren méér kwaad

{==51==} {>>pagina-aanduiding<<}
aan de godsdienst gedaan heeft, dan eene geheele eeuw van voltairianismus.
Overtuigd als hij is van het onverstandige en onregtmatige dezer vijandschap tegen zijn boek, zet hij dus andermaal tot schrijven zich neer. Zal hij op den onregtmatigen tegenstand, dien hij moest ervaren, zich wreken, door ditmaal al de bescheidenheid en gematigdheid, waartoe hij zich bij ‘de Vervloekte’ dwong, prijs te geven? Neen. Hoezeer zijne aanvallers niet hebben willen zien, dat hij een sluijer heeft moeten werpen over vele schandalen, toch zal hij zelfs in dit zijn tweede geschrift niet afwijken van den regel, dien hij zich gesteld heeft. Het is hem om verbetering, niet om verbittering te doen. En hoewel men hem verwijt, dat hij getracht heeft, ergernis te verwekken en kwaad uit te werken, toch zal hij 't goede spoor, door hem ingeslagen, niet verlaten. Hij voelt zich geroepen, om andermaal met een reformatorische roepstem op te treden, naardien de dwaze voorstanders van het katholicismus er bij schijnen te willen volharden, om de christelijke idée in een overdreven en onmogelijk mysticismus te doen verloren gaan. Hij wil ten tweede reize een krachtig protest inleveren tegen leeringen en instellingen, welke voor het heil der moederkerk en der menschheid allernoodlottigst zijn. De nood is hem opgelegd, om te spreken, al is het, helaas! ook bij de verschijning en veroordeeling van zijn ‘Vervloekte’ gebleken, dat men zijn streven niet begrijpt en waardeert. Maar hij kan niet anders. Zijn geweten noopt hem er toe; - en van daar zijn tweede boek, - van daar ‘de Non.’
Onze lezers kunnen hieruit zien, men wien zij te doen hebben, al houdt de schrijver zijn naam ook achter 't schild der anonymiteit verborgen. Tevens wordt het hun duidelijk, dat deze beide geschriften loten zijn van denzelfden stam, vruchten van één geest en streven. Inderdaad hebben zij dan ook veel overeenkomst - tot zelfs in den romantischen vorm toe. Toch loopen zij uiteen. Het komt ons althans voor, dat de materie, in ‘de Vervloekte’ bewerkt, vrij wat degelijker is, dan die van ‘de Non,’ - terwijl daarentegen het kleed dezer laatste op lange na niet door zooveel gebreken ontsierd wordt, als dat der eerste. Trouwens men vindt in ‘de Non’ die vreemde, onnatuurlijke, avontuurlijke passages niet, welke men in ‘de Vervloekte’ aantreft. Het zou ons te ver afleiden, indien wij eene korte inhoudsopgave van deze vijf boekdeelen wilden geven. Dit is in zekeren zin ook

{==52==} {>>pagina-aanduiding<<}
overbodig, vermits ‘de Vervloekte’ reeds een geruimen tijd geleden verschenen is - en ‘de Non’ een meer uitvoerig protest in romantischen vorm kan heeten tegen het bestaan en den verderfelijken invloed der kloosters. Hoewel de schrijver dit met talent heeft ingekleed, is het onderwerp toch wat te bekend en niet frisch genoeg om er van den beginne tot den einde door geboeid te worden. Het wordt in een boek van twee deelen àl te veel uitgeput en laat te weinig aan eigen nadenken over, - vooral voor de lezers van de ‘Vervloekte,’ die in de ‘Non’ denkbeelden vinden ontwikkeld, waarmede zij bij de lezing van het eerstgenoemde geschrift reeds kennis hadden gemaakt.
Maar ziedaar dan ook de éénige aanmerking, die wij hebben, - een aanmerking, die bovendien veel van hare kracht verliest, zoodra wij er bijvoegen, dat er waarlijk-verhevene tooneelen en treffende toestanden in dit boek worden aangetroffen.
Wij besluiten alzoo met de mededeeling, dat ‘de Vervloekte’ en ‘de Non’ boeken zijn van onzen tijd voor onzen tijd, - boeken, die om hun gehalte en strekking met belangstelling door onze beschaafde wereld moeten worden ter hand genomen.
v. Eyk.
Medeminnaars, door Mrs. Gaskell. Uit het Engelsch door P.A. Tiele 2 dl. Te Haarlem bij de erven F. Bohn. 1864. Prijs ƒ 6. -
Romanlezers van beroep, die op den immers zooveel belovenden titel af, dezen roman ter hand nemen tot een nieuwen prikkel voor hunne overprikkelde verbeelding en eene nieuwe lekkernij voor hun verlekkerden en daarom bedorven smaak, zullen zich deerlijk bedrogen vinden. 't Zou mij zeer verwonderen, zoo zij honderd paginaas in 't eerste deel ten einde bragten zonder een gevoel van teleurstelling. Hevige tooneelen van minnenijd worden ons bespaard. Monkshaven, de plaats der handeling, ligt dan ook niet onder den Italiaanschen hemel. Zijne bewoners zijn geene verwanten van Borgia. Monkshaven ligt aan de noordwestkust van Engeland met zijn mistige lucht en nuchtere inboorlingen. De helden en heldinnen van Mrs. Gaskell zijn niet in staat te sterven onder 't aanheffen van een bravouraria. Onze schrijfster heeft met te veel scherpzinnigheid gebeur-
{==53==} {>>pagina-aanduiding<<}
tenissen uit het zeer gewone leven waargenomen, om ze niet te kunnen aanwenden ter karakteriseering der daarbij handelende personen. Evenwel, vooral in 't laatste gedeelte des romans, worden zoogenaamd romantische toestanden niet gemist. Dat gedeelte is zelfs niet vrij te pleiten van zekere overlading van toevalligheden, die door de schrijfster worden aangewend tot ontwikkeling en vervorming der karakters, maar eenigzins onaangenaam aandoen bij de voorafgaande, prijzenswaardige soberheid ten aanzien van dergelijke kunstmiddelen.
Mrs. Gaskell heeft door haren ‘Mary Barton’ reeds een goeden naam verworven. Moest ik een keuze doen, ik zou niet aarzelen ‘de Medeminnaars’ boven dien roman te verkiezen. ‘Mary Barton’ is boeijend en doet ons een blik slaan in de toestanden der arbeidende klasse van Manchester, zoodat wij niet spoedig vergeten, wat wij gezien hebben. Overigens onze levenswijsheid wordt er niet door vermeerderd, noch onze kennis van 't menschelijk hart. Wien de engelsche toestanden ter harte gaan, wordt welligt een niet ongelukkig pleidooi geleverd ten behoeve der volksklasse daar te lande. Maar gij behoeft geen Engelschman te zijn, om door het lezen van den roman, dien we thans voor ons hebben, tot nadenken gewekt te worden. Het menschelijk hart met zijn vele zwakheden, zijne verwonderlijke zelfsmisleidingen, wordt hier ons ter beschouwing gegeven. Diepte van opvatting, fijnheid van teekening, waarheid in de ontwikkeling der verschillende karakters maken dezen roman ten hoogste belangrijk. De frissche en gezonde levensbeschouwing bij eene juiste waardeering van het zedelijk leven, die de schrijfster toont te bezitten, maken hem ten hoogste aanbevelingswaardig. Bedrieg ik mij niet, dan heeft mrs. Gaskell zich ten doel gesteld aan te toonen, dat waarachtige deugd nog iets anders is dan eene zekere uiterlijke en pligtmatige geregtigheid. ‘Tenzij uwe geregtigheid overvloediger zij dan die der schriftgeleerden en farizeën, gij zult in het koningrijk der hemelen geenzins ingaan’ - misschien kan dit woord den roman tot motto zijn. Men schrikke niet, noch veroordeele. Mrs. Gaskell behoort niet tot die engelsche schrijfsters, die maken dat wij den bijbel vervelend vinden. Zij bewijst niet de waarheid harer beschouwing met een tekst, noch heeft een tekst noodig om ons van de juistheid harer opvatting te overtuigen. Ik meen dat haar roman den christelijken geest ademt, en onder het lezen kwam mij dat woord van

{==54==} {>>pagina-aanduiding<<}
Jezus te binnen. Mrs. Gaskell heeft het aan het leven zelf getoetst, en er zijne waarachtigheid meê gestaafd.
Hoe gaarne wees ik eenige schoonheden, die in dezen roman worden gevonden, nader aan. De uitstekende vertaling van den heer Tiele verhindert voorzeker niet, ze te genieten. Volgde ik mijne neiging, ik zou alle bladzijden afschrijven, die ons den oudejaarsavond bij de Corneys doen doorbrengen. Ik zou den lezer dezer aankondiging doen watertanden door de mededeeling van het tooneeltje tusschen Sylvia en Kinraid in de melkerij. Het zou de moeite waard zijn met een enkel woord aan te toonen, hoe de schrijfster ons het gehalte van eene braafheid als die van Philip doet kennen; - van Philip, die door zijne moeder als een braaf man is ter wereld gebragt, zou ik bijkans zeggen, maar echte deugd vermeesteren moet door een zwaren strijd. Of - hoe Sylvia, het aardige boerenmeisje van Haytersbank, het bedorven en eigenzinnig schepseltje, later door vele smarten bitter en ongevoelig, ten laatste wordt gevormd tot de vrouw, die vergeven en vergeten kan. Doch ik mag niet de grenzen overschrijden, die aan eene aankondiging als deze zijn gesteld. Ik eindig derhalve met den wensch, dat het boek van mrs. Gaskell vele lezers vinde, die zich leerzaam betoonen, waar zulk eene vrouw tot hen spreekt. Zonder twijfel zullen zij ook den heer Tiele erkentelijk zijn, die hen op zoo aangename wijze met haar deed kennis maken.
H.
J. van Loenen Martinet.
Huwen om geld. Een roman in den geest dezer dagen, door charles de mouy. Dordrecht, C. Morks Jz., met titel en vignet in steendruk. Prijs ƒ 2,90.
‘Het huwen om geld,’ is een natuurlijk uitvloeisel van die onnatuurlijke overspanning, welke een verschijnsel ‘dezer dagen’ is. Een anders gewenscht huwelijk met tijdige bedachtzaamheid achterwege te laten, is pligtmatig en noodzakelijk in die standen der maatschappij, waar de inkomsten nog zijn ingerigt op een thans geheel veranderden standaart der geldswaarde; pligtmatig en noodzakelijk waar men met open oogen kan te gemoet zien, zich en zijn gezin in onoverkomelijke zorgen en kommer te wikkelen, ook bij eene levenswijze, zoover mogelijk verwijderd van die overdrijving, welke van dag tot dag

{==55==} {>>pagina-aanduiding<<}
meer veld wint. Maar gansch iets anders is het, bij het doen eener huwelijkskeuze alleen te speculeeren op geld, op niets dan op geld, en dit alleen om in de wereld te schitteren, om zich neêr te vlijen op de mollige kussens der weelde, om bevrediging te schenken aan die koortshitte, welke in ‘geld’ het hoogste, het eenige heil des levens vindt; eene koortshitte, te midden van welke men zich, helaas! maar al te goed weet schadeloos te stellen voor het missen van dat echtgeluk, hetwelk men trouwens ook niet beoogde bij het zoeken en vinden eener ‘goede partij.’ 't Spreekt van zelf dat de romantiek der laatste jaren deze openbaring van ‘den geest dezer dagen’ niet onopgemerkt heeft gelaten, blijkens menig karakter en menige positie, die velen onzer lezers gewis voor den geest staan. Het onderwerp in zijne voornaamste nuances in éénen roman te encadreeren, zou gewis een tiental deelen kunnen opleveren. In het voor ons liggende boekdeel wordt slechts eene kleine episode uit dit groote drama onzer dagen ten tooneele gevoerd: hoe een jongman van edele beginselen en kiesche denkwijze aan zijn gevoel het zwijgen oplegt tengevolge van koele eerzuchtsberekeningen, ontwikkeld door eenen oom, die begrijpt dat zijn neef gelukkig is als hij slechts eene vrouw - quand même - huwt met een bruidschat van eenige tonnen. Tengevolge van verwikkelingen echter, die wij nieuw laten voor wie den roman nog niet lazen en die wij hun niet behoeven te herinneren die hem reeds gelezen hebben, wordt Savinien ten laatste toch nog de gelukkige echtgenoot van het allerbeminnelijkste meisje zijner liefde. De keuze dier toestanden en voorvallen getuigt van veel vinding, en schoon een paar groote onwaarschijnlijkheden in het spel komen tot ontwikkeling van den knoop, vloeit overigens het een uit het ander geleidelijk voort, terwijl het toch genoeg boven het alledaagsche verheven is, om den romanlezer ook van die zijde te
onderhouden.
Dat vertaling en uitvoering vrij wat te wenschen overlaten zouden we minder opzettelijk aanmerken, indien niet de naam des uitgevers vermoedelijk die ware van een jong boekhandelaar, wien wij wenschen te waarschuwen voor het vervolg. Het gedurig wederkeerende ‘mijnheer’ (het Mr. dat in het Engelsch noodzakelijk, maar in Fransche romans ondragelijk is) veraangenaamt de lezing in geenen deele, en van iemand die van eene verbazing is teruggekomen te zeggen, dat ‘zijn evenwigt hersteld is’ (bladz. 248) verraadt weinig stijlzorgvuldigheid. Ook wordt,

{==56==} {>>pagina-aanduiding<<}
waar van waardigheidsgevoel in een meisje gesproken wordt, zeer te onpas het woord ‘eerbaarheid’ gebezigd (bladz. 104). Dergelijke vlekken zijn bijkans ontelbaar. Van de taalfouten kan het woord worden overgenomen, dat de Schrift den demonen in den mond legt (Mark. V: 9): ‘noem ons legio, want wij zijn velen.’ De lange lijst zal niemand verlangen.
H.M.C.v.O.
Vijandelijke inval in 1864, door de vereenigde Austro-Pruisische troepen in de Holstein- en Sleeswijksche hertogdommen, door J.B.J. van Doren, oud-hoofdofficier der militaire intendance van het Oost-Indische leger, Ridder van de militaire Willemsorde en van den Nederlandschen Leeuw. Amsterdam, J.D. Sijbrandi. 1864. Prijs ƒ 1,10.
De schrijver, door onderscheidene, ten deele uitvoerige geschriften vooral over onze Oost-Indische bezittingen gunstig bekend, geeft in dit stukje een beknopt, geleidelijk en duidelijk verhaal van den veldtogt, ten gevolge van welken Sleeswijk-Holstein heeft opgehouden aan Denemarken te behooren. Schoon het een geschiedverhaal en geen politiek strijdschrift is, ontveinst de wakkere oud-hoofdofficier zijne diepe verontwaardiging niet over den onregtvaardigen aanval der Oostenrijksch-Pruissische overmagt op het kleinere en zwakkere Denemarken, welks moed en vaderlandsliefde zoo gunstig spreekt bij het drieste geweld. Veel is er in het boekje, dat alleen bij meerdere of mindere kennis der krijgswetenschap met belangstelling gelezen en goed begrepen kan worden. Waar de vorm te kort schiet om de zaken helder te doen inzien door oningewijden, laten we het naauwelijks als eene beschuldiging gelden, dat iemand ten dezen aanzien beneden onzen uitmuntenden militairen schrijver Knoop blijft. Doch - het boekje leent zich uitnemend om eene betere historische herinnering van de zaak te bewaren dan voorbijgaande couranten-berigten doen kunnen.
De geuzen. Epiesch Gedicht, naar het Hoogduitsch van J.L.K.F. Seyffardt, door S.J. van den Bergh. Deventer, A. ter Gunne, 1865. Prijs ƒ 1,90, geb. ƒ 2,50.
In het woord, dat de dichter Van den Bergh aan deze verta-
{==57==} {>>pagina-aanduiding<<}
ling laat vooraf gaan, zegt hij: ‘Wie een vergelijking van dit dichtstuk met de Geuzen van Van Haren zou willen maken, zou onrechtvaardig zijn: toon en aanleg, vorm en bedoeling van beide gedichten verschillen te zeer om zoodanige vergelijking toe te laten.’ Vereenigen wij ons volkomen met het motief dezer wellicht onjuiste bewering, niet mogelijk schijnt het ons een gedicht weg te denken dat, ter eere van Onno Zwier zij 't gezegd, met dit voortbrengsel des heeren Seyffardt alleen den titel gemeen heeft. Evenmin kunnen wij de herinnering uitwisschen aan die bladzijde uit de Vaderlandsche Geschiedenis, waarover de dichter ten Kate de schitterende gaven zijner muze heeft uitgestort. Doch al ware 't ons nimmer vergund een enkelen van die toonen te vernemen, al had dat heerlijk tijdperk uit onze geschiedenis nog nimmer de suaren van een dichterlijk gemoed doen trillen, wij zouden het niet minder diep betreuren, dat het gedicht, waarvan wij thans spreken, op onzen bodem is overgebracht. Moge hier eenige flikkering zijn van dichterlijk talent, is het helaas! waarschijnlijk dat deze zangen voor menigeen een verkwikking zullen zijn, wij missen er alles in wat in een epiesch gedicht wegslepen, bezielen en verrukken moet. Een epiesch gedicht! ‘Pour que l'inspiration revienne, il faut un autre culte, une autre société, un monde renouvelé!’ - ‘L'âme humaine aujourd'hui n'a plus d'idéal, qui l'enlève et la ravisse dans le ciel de la poésie. Elle rampe sur le sol ou se perd dans la nue.’ Weemoedig herhalen wij deze woorden der twee welsprekende critici 1) terwijl we dit gedicht doorbladeren. ‘Wij verlangen naar iets groots, iets eenigs, dat aller oogen trekt, aller harten boeit en overal de geesten opwekt. Wie zal
het ons geven? Wie, in Duitschland, Frankrijk, Engeland, Amerika, Nederland?’
De dichter van de Geuzen niet, ook niet wie zulk een gedicht bewondert, antwoorden wij den schrijver der uitnemende schets over Doen door Laten. Of verlangen wij in een epiesch gedicht niet een held, door den breeden stroom van een rijk verleden gedragen; - den Helden trägt die Welt, zegt Jean Paul, - een gestalte om wie zich andere beelden groepeeren, maar die toch boven allen onze belangstelling wekt, een heroïsche figuur, die, echt menschelijk geteekend, aller menschen hart tot zich

{==58==} {>>pagina-aanduiding<<}
trekt, allen medesleept in den kring van gebeurtenissen, waarvan hij, als 't ware, 't middelpunt is. En hier? ‘Je ne veux point parler de l'épopée, qu'on dit morte pour toujours.’ 1)
Ook van Haren wist zich niet tot het epos te verheffen, maar bij hem, - ik wil eens onrechtvaardig wezen, - welk een geestdrift, welk een bezielende gloed! Welk een kracht in die worsteling van een dichterlijke ziel met den vorm! Ook in dien ruwen vorm boeit ons het tafereel, waarin die heldengestalten opdagen. - En hier? vragen wij nogmaals. Onze lezers mogen 't ons vergeven, als wij op die vraag niet kunnen antwoorden, zonder hun aesthetisch gevoel te kwetsen.
De eerste zang heet: het Verbond der Geuzen. De dichter verplaatst ons in de nabijheid van Leidens veste. Niet ver van daar zit eene vrouw met haar doehter op een bank. Het is avond. De dochter bewondert het landschap.

Zie, zie! de wandlaars trekken 
ter oude stadspoort uit, 
Terwijl het avondklokje 
het vriendlijk rustuur luidt. 
Hoe gloeit van goud en purper 
daar ginds der duinen rand, 
Hoe schoon is boven alles, 
o moêke, ons Nederland. 

Met dezen toon gansch overeenstemmend antwoordt de moeder:

‘Ja,’ sprak de moeder, ‘zeker, 
dees grond is schoon en rijk; 
Geen land, door God geschapen, 
is aan ons land gelijk; 
Doch ware 't een woestijn ook, 
het plekje dezer aard 
Waar 't eerste licht ons groette 
blijft ons het meeste waard.’ 

Want - de dichter van de Geuzen blijft ons liefst de verklaring niet schuldig -

‘De Schepper leî weldadig 
in aller volkren borst 
De liefde tot den erfgrond, 
schoon zelfs met ijs omkorst, 
Opdat de mensch den bodem 
door hem beploegd getrouw 
Niet naar veel rijker streken 
afgunstig hunkren zou.’ 


{==59==} {>>pagina-aanduiding<<}

Afgezien van de onzekerheid, waarin de dichter ons laat omtrent 't geen hier met ijs omkorst is: de Schepper, de borst, de liefde of de erfgrond, vraag ik of deze regels met den goeden smaak bestaanbaar zijn. - Doch gaan wij voort. De moeder vraagt haar dochter te bidden. De Spanjaarden, hoort zij, zijn nabij. In plaats echter van te bidden, zegt zij het volgende:

‘Kom, wijze ik u, mijn dochter! 
in 's Bijbels heilge blaan, 
De spreuk, die ons de Heiland 
ten troost in nood gaf, aan: 
Wie bouwt op 's Heeren bijstand, 
bouwt op geen wellend zand: 
Ik las voor mij bij Mozes 
het vreeslijk: tand om tand.’ 

Dit moge niet dichterlijk wezen, het is toch duister, geheimzinnig. De lezer verlangt - zoo hij nog iets verlangt - te weten, wie die vrouw toch zijn mag. Het is Machtelde, eenmaal de echtgenoot van Moons, den fieren hopman. Twee zonen en een dochter kroonden hun echt. Jaren lang lachte 't stil genot hun toe, maar ach, er kwamen uren van onspoed,

En menig bittre kommer 
Ontging haar binnenst niet. 

Het voorhoofd van haar echtvriend, dat vroeger van vreugde blonk,

Betrok nu menigwerven 
Van zorg en ongeneucht. 

Na lang te hebben nagedacht over den smaad zijn erfgrond aangedaan, neemt hij deel aan het verbond der Geuzen, dat door den dichter in den eersten zang wordt geschilderd. Doch Alva nadert als wreker. Op Brussels marktplein rijst een somber schrikgevaarte. Egmond en Hoorne vallen.

Ook Moons, Machteldes gade, 
boet daar zijn fieren moed 
De ontroerde bodem zwelgt er 
de wraak in met hun bloed! 

Machtelde ontvangt de tijding van zijn dood. Zij wordt bijna krankzinnig. Doch nadat de koorts weken lang gewoed heeft, herstelt zij langzaam. Wat er in haar hart omgaat, wordt na twee ongelukkige coupletten in 't volgende geresumeerd:

Haar Echtgenoot, de vrijheid 
en 't Vaderland - die drie 
Versmolten in elkander 
tot ééne harmonie. 


{==60==} {>>pagina-aanduiding<<}

Intusschen keert haar oudste zoon, Dirk Hermansz, na jaren lang te hebben omgedoold, terug. Hem vergezelt de vrouw ‘wier liefde hij aan 't vreemde strand gewonnen heeft.’ Hij verneemt het lot zijns vaders. Hij hoort hoe de Watergeuzen ‘de vreemde tyranny bevechten.’ Vurig vlamt zijn oog. Hij zweert den dood zijns vaders te wreken. Hij wordt een schrik van Spanje. Overal klinkt de lof zijner heldendaden.
Eens staat hij weer aan 't strand en ziet de Spaansche kielen in de verte. Bijl en scheepshaak klemt hij in de gespierde vuist. Van strijdlust blakend rept hij den voet en steekt in zee. Het wordt avond. Angstig klopt het hart der arme Geuzenvrouw. Met haar kind zet zij zich neer aan der voet der duinen. Doch haar gade keert niet weder. De breede golfslag werpt een doode bloedend op het zand. Het is het lijk van Dirk Hermansz.
Dit alles is duidelijk en vatbaar voor dichterlijke beschrijving. Maar nu de twee laatste coupletten van dezen zang!

God helpe u, droeve moeder! 
wat stort u dus in rouw, 
Dat gij op eens ineen zakt, 
o arme Geuzenvrouw? 
Bij 't lijk haars echtvriends ligt zij 
stom, koud, het oog verdraaid, 
Heeft zij het kind vergeten, 
dat bang haar tegenkraait? 
 
Stil kindje, als straks de zeegolf 
al hoog en hooger streeft 
Zal zij niet eerder deinzen 
voor ze u omvangen heeft, 
Tot ze u met vriendelijke armen 
naar huis heeft heengeleid, 
En u de rust geschonken, 
waar moeder u reeds beidt. 

Dit is duister. Doch de dichter heeft voor de interpretatie gezorgd. In den volgenden zang komt een visscher aan Machtelde den dood van haar zoon op de volgende wijze berichten:

Nog eer ons volk naar d'oever 
was met den buit gesneld 
Had hij reeds zelf zijn gade 
zijn vroegen dood gemeld, 

{==61==} {>>pagina-aanduiding<<}

't Beviel hem zoo alleen daar 
niet wel in 't watergraf, 
Dies haalde hij zijn lieven 
ook naar zijn rustplaats af. 
Hij zwom het bruischend meer in 
met vrouw en kind vereend; 
De watergeus bekommert 
zich om geen lijkgesteent. 

Pictoribus atque poetis quidlibet audendi semper fuit aequa potestas. - Een doode moeder, die haar kraaijend kind vergeet, een golf, die zoo vriendlijk is, dat kind op te nemen en t'huis te brengen, een man, die zich haast zijn eigen dood te berichten, drie lijken die het bruischend meer in zwemmen! - Tegen zulke poesie komen wij op, in naam van het gezond verstand, in naam van het aesthetisch gevoel, in naam van de hooge en heilige roeping der kunst. Ontslaan ons de aangehaalde proeven van de verplichting om van de volgende zangen een verslag te leveren, ze kunnen tevens dienen tot bevestiging van 't geen door den schrijver van l'art moderne is beweerd. - Niets verwondert ons meer, dan dat een gedicht, waarin de vergrijpen tegen onze historie evenredig zijn aan die tegen den goeden smaak, vertolkt is door hem, die in de oogenblikken, dat hij zijn schoonste verzen concipieerde, over dergelijke voortbrengselen eener kranke phantasie zeker allereerst den staf zou gebroken hebben.
K.
C.J.S.
Liefde, vreugd, vaderland, Gedichten van Karel Versnaeijen. 's Hertogenbosch, Gebr. Muller. Prijs 60 cents.
Een net uitgedoscht, net gedrukt boeksken met ‘liederen,’ die, na ‘in Vlaamsch België een onthaal te hebben verkregen, dat alle verwachting is te boven gegaan,’ ‘thans der gunst van het Hollandsch publiek worden aangeboden.’ De dichter, een Bruggenaar - of zoo als 't in West-Vlaanderen heet: Bruggeling - is een volbloed, ijverig Vlaming, beter gezegd: anti-Waalschgezinde, in 't godsdienstige anticlericaal, vol vaderlandsliefde en diep doordrongen van het besef, dat de poëzij, inzonderheid in den vorm van het lied, eenen krachtigen invloed kan en moet hebben op den volksgeest. Heeft Versnaeijen ontegenzeggelijk dit met de meeste mannen der Vlaamsche beweging gemeen, dat

{==62==} {>>pagina-aanduiding<<}
de Vlaamschgezindheid doormengd is met vrij wat marktgeschreeuw en windmakerij, 't is aan den anderen kant ook waar, dat een goede geest in zijne liedekens spreekt en een ruim deel er in leeft van die frischheid, welke men ook bij Ledeganck, Frans de Cort en anderen aantreft. Ook de vorm is doorgaans los en levendig. Plaatsen als:

Schielijk was bij al de knapen 
Zulke handelwijs bekend, 
En nu zitten zij te gapen. 
Op haar' kamer, zonder vent! 

de sporen verradende van gebrek aan beschaafde uitdrukking, zijn zeldzaam. Het attribuut ‘pertig,’ bij ‘teer,’ ten opzigte van een lieflijk meisjen gevoegd, is mij niet bekend. Ook elders heeten meisjesvoetjens ‘pertig.’
De spelling is doorgaans de Noord-Nederlandsche.
H.M.C.v.O.
Algemeen woordenboek van het Praktische Leven in de stad en op het land, enz. zamengesteld onder medewerking van verscheidene personen, door r.p. rijnhart. Afl. 1-5. Gouda bij G.B. van Goor. 1864. Prijs per afl. 90 ct.
De heer van Goor te Gonda heeft een bijzondere voorliefde voor het uitgeven van woordenboeken en over 't algemeen van handboeken en handleidingen van allerlei aard. En het moet gezegd worden, op dat gebied toont hij niet alleen een groote werkzaamheid maar ook een onwedersprekelijk talent. Om alleen van de bij hem uitgekomen woordenboeken te spreken, niemand, die ze leerde kennen en gebruikte, zal weigeren te erkennen, dat daaronder zijn die onzen nationalen boekenschat wezenlijk verrijken en door welker uitgave deze uitgever zich jegens velen, letterkundigen en niet letterkundigen, heeft verdienstelijk gemaakt. Laat ons alleen wijzen, - behalve op zijn verschillende dictionnaires voor de Fransche, Engelsche en Duitsche talen van Kramers, Dekker en Jaeger, - op Kramer's algemeenen kunstwoordentolk, den vreemden woordentolk en item verkort; op het etymologisch handwoordenboek der Ned. taal van Terwen, het technologisch woordenboek van Karmarsch en Heeren, het woordenboek der klassieke oudheid van dr. Weijtingh, het therapeutisch woordenboek, het woordenboek der wapenkunde van Rietstap, het aardrijkskundig woordenboek der Nederlanden

{==63==} {>>pagina-aanduiding<<}
van Van der Aa. Laat ons ook vooral niet vergeten het voortreffelijk geografisch woordenboek der geheele aarde, wederom van Kramers, over welks bruikbaarheid, volledigheid en naauwkeurigheid in weerwil van het klein bestek, even als over zijn fraaijen en duidelijken pareldruk en betrekkelijke onkostbaarheid maar ééne stem kan zijn en is. Ondanks den grooten rijkdom van verscheidenheid echter, door hem in uitgaven van deze soort reeds bereikt, is de heer van Goor er nog altoos op uit nieuwe ondernemingen van dien aard uit te denken en op touw te zetten, en in de 5 eerste afleveringen van het aan het hoofd dezer aankondiging vermelde werk biedt hij zijnen landgenooten een nieuwe proeve aan van zijn in dit opzigt zoo vruchtbaar uitgevers-genie. Ditmaal heeft hij niet alleen voor geleerden en letterkundigen of voor dezulken althans die op eenig bepaald gebied van kennis of wetenschap inlichting zoeken, maar voor allen - het oude lied zou zeggen, voor burgers en boeren - een nuttigen arbeid willen verrigten. Het is een algemeen woordenboek van het praktisch leven, in de stad en op het land dat hij thans aanvankelijk het licht doet zien. En de inhoud? Laat ons verder den zeer uitvoerigen titel, die tevens voor inhoudsopgave moest dienen, afschrijven; het zal nog de kortste en zekerste weg zijn om onzen lezers van dien inhoud eenig denkbeeld te geven. Die titel luidt dan verder, na het reeds vermelde: Alg. Woord. v.h. Prakt. Lev. enz......aldus: ‘behelzende: de kundigheden van algemeen nut en dagelijksche toepassing met alle noodige inlichtingen in zaken van: 1o. godsdienst en onderwijs: godsdienstplichten; (?) - onderwijs; voorwaarden van toelating tot de voornaamste inrichtingen van onderwijs en tot de openbare bedieningen; - teeken-,
schilder-, toon-, zang-, borduurkunst, enz.; - levenswijsheid; (?) verschillende beroepen en bedrijven. 2o. wetgeving en administratie: staats-, burgerlijk- en handelsrecht; - rechtspleging; - wetten; - besluiten; - belastingen; - octrooyen; - telegrafie; - werkplaatsen; - banken van leening, enz. 3o. finantiën: plaatsing van fondsen, aankoop en verkoop van allerlei papier; - beurszaken; - banken; - assurantiën; - genootschappen van voorzorg en onderling hulpbetoon, spaarkassen enz. 4o. nijverheid en handel: prijs en hoedanigheid der koopwaren: munten, maten en gewichten; - meting en weging; - handelsbedrijven. 5o. huishoudkunde: voedingstoffen, burgerkeuken, huisgebakken; - proviandkamer, kelder; - conser-
{==64==} {>>pagina-aanduiding<<}
ven, wijnen en likeuren; - bediening van de tafel; - huisselijke geneeskunst en gezondheidsleer; - zorgen aan de kinderen te besteden; - hulpbetoon aan zieken en gekwetsten; - geneeskrachtige planten en kruiden; - zeebaden, minerale wateren; - veeartsenijkunst; - huisdieren; - kleeding, bewassching, huisraad, huishouden en huishoudelijk boekhouden; - bouwwerken. 6o. lichaamsoefeningen en gezelschappen: jacht, visscherij, gymnastiek, dansen, schermen, zwemmen, paardrijden; - spelen van behendigheid, van berekening, kansspelen.’
Wèl een rijke en bonte opeenstapeling van de meest uiteenloopende en ongelijksoortige onderwerpen, niet waar? Maar de uitgever, als wij er hem een verwijt van maakten, zou teregt antwoorden: juist zóó moet het zijn: want zóó is het praktische leven, waarvoor dit woordenboek ten gids moet dienen. Zijn doel is, allen in alle levensstanden en levensbetrekkingen in staat te stellen om zelven hunne zaken te doen, door omtrent alle denkbare zaken hun allerlei inlichtingen en aanwijzingen te geven, die zij anders dikwerf niet dan met veel moeite, veel nazoekens, of door een soms kostbaar raadplegen van bepaalde deskundigen zich kunnen verschaffen, - de bevordering van het zoo teregt geprezene ‘self help’ alzoo. Men leze het uitvoerig bijgevoegd prospectus, dat wij hier om de ons toegestane ruimte onmogelijk kunnen overnemen, en men zal ontdekken in welk een uitgebreiden zin men zich bij dezen arbeid voorstelt dit ‘zich zelven helpen’ den lieden mogelijk en gemakkelijk te maken. En dat alles zal geschieden binnen de beperkte ruimte van 17 à 19 aflev. dus van 13 à 1400 bladzijden, wel is waar, in twee kolommen en zeer compres ofschoon toch weêr in fraaijen, duidelijken parelletter gedrukt, maar die daardoor dan ook den inteekenaren met titel, omslag en al wat er bij behoort op nog geen volle ƒ 18 zullen te staan komen! Waarlijk, al is er in die inhouds-opgave op den titel bij de eerste lezing iets lachverwekkends, als men daar de meest heterogene dingen, welke tot wetenschap en kunst, tot wet en regt behooren zoowel als die in keuken en kelder en stal hunne plaats vinden, zoo vreedzaam naast elkander geplaatst ziet om in één en hetzelfde boek behandeld te worden, - er is toch ook in de opvatting van het plan zoowel als in zijne aanvanlijke, zoo compresse, nette en goedkoope uitvoering, wat onze oprechte bewondering verdient. Wil dit nu zeggen, dat wij

{==65==} {>>pagina-aanduiding<<}
voor eene onderneming als deze niets dan toejuiching, dat wij er geenerlei bezwaar tegen hebben en geenerlei gevaar daaraan verbonden achten? Dat zij verre. Wij erkennen gaarne, dat een werk als dit kan strekken om al weder bij velen die oppervlakkigheid in de hand te werken, waartegen niet ten onregte in onze dagen zoo dikwerf wordt gewaarschuwd. Maar dit kan toch, wèl beschouwd, alleen het geval worden bij de zoodanigen die oppervlakkig genoeg zijn om zich te verbeelden, dat eenige grondige kennis aangaande eenige zaak, welke ook, uit een woordenboek, zij 't ook betrekkelijk nog zoo volledig en naauwkeurig, zou kunnen geput worden; uit een woordenboek, waarvan ieder uit den aard der zaak begrijpen moet, dat het niet dan oppervlakkige, ofschoon dan ook in vele gevallen en voor velen voldoende kennis omtrent velerlei dingen verschaffen kan en te geven bedoelt. Een ander en wezenlijker gevaar voor de gebruikers van zulk een woordenboek, hetwelk dan ook bij menigeen tegen dezen arbeid zelven zou kunnen gelden, is hierin gelegen, dat er zaken en omstandigheden te over zijn, waarover zulk een woordenboek ook inlichting geeft, en waarin het toch, althans in sommige gevallen, hoogst gevaarlijk kan zijn en tot groote ongelegenheid kan leiden, wanneer men in den waan wordt gebragt daarin zich zelven wel te kunnen helpen en geen behoefte te hebben aan het raadplegen van deskundigen. Dit geldt bepaaldelijk van zoodanige omstandigheden, waarbij het aankomt op een juiste toepassing van wet en regt, van geneeskunst en gezondheidsleer, of van eenigen tak van stellige wetenschap. Wie hier altijd, in vertrouwen op de aanwijzing van een woordenboek, zelf zou willen handelen, in plaats van deskundigen te raadplegen, zou al ligt groote schade kunnen lijden en aan anderen berokkenen. Maar ook hier mag men toch ook wel iets overlaten aan het gezond verstand der gebruikers, die
men zich immers voorstelt als tot de jaren des onderscheids gekomen; en ten overvloede zijn de bewerkers van deze afleveringen verstandig genoeg geweest, om van tijd tot tijd bij de artikelen, waar dit gevaar in aanmerking zou kunnen komen, daarop nadrukkelijk te wijzen en den raad te geven om - na het zeker en in ieder geval goede zelf gedaan te hebben - zich voor het overige tot de mannen van het vak te begeven om verderen raad en hulp. Wij hopen dan ook en verwachten, dat men in de volgende afleveringen met dezen voorzichtigheids-maatregel niet spaarzamer,

{==66==} {>>pagina-aanduiding<<}
maar veeleer nog overvloediger zal worden. Maar onder dit voorbehoud, - dat dus eigentlijk hierop neêrkomt, dat zulk een woordenboek ‘cum grano salis’ gebruikt moet worden, - kunnen wij overigens het bezit van zulk een ‘gids voor het dagelijksch leven’ niet anders dan in ontelbare gevallen zeer gemakkelijk en nuttig achten, en dus de uitgave daarvan toejuichen, en de aanschaffing aan allen aanbevelen. 't Spreekt echter wel van zelf, dat dit alles geschiedt ook nog onder deze andere voorwaarde en in de onderstelling, dat de uitvoering degelijk en zoo grondig mogelijk, en in ieder geval de te geven inlichtingen en aanwijzingen juist en naauwkeurig zijn! Dit nu omtrent het onderwerpelijk woordenboek te beslissen, zal wel altijd voor één mensch onmogelijk blijven, of hij zou het grootste wonder van geleerdheid in de geheele wereld moeten zijn en in alle, ook de meest uiteenloopende, vakken van wetenschap ingewijd. Maar zelfs voor die artikelen, die wèl onder het bereik van des verslaggevers beoordeeling vallen, is het geven van zulk een beslissend oordeel voor als nog niet te vergen. Vooreerst is het werk nog maar voor een vierde deel uitgekomen; en ten andere: woordenboeken leest men niet door. Hunne volledigheid en naauwkeurigheid moet door een eenigzins langdurig gebruik op de proef blijken. Referent stelt zich dan ook voor, na de verschijning van het gansche werk daarop terug te komen en mede te deelen wat een veelvuldig en zooveel doenlijk veelzijdig raadplegen der hier gegeven inlichtingen hem deswegens zal hebben geleerd. Intusschen zij dit gezegd, dat hij reeds met meer dan één goed en bruikbaar artikel heeft kennis gemaakt en tot dusverre op geene dadelijke onjuistheden, wel hier en daar, wat ook wel niet anders kan, op nuttelooze algemeenheden soms is gestuit. Ook nog dit, dat er in het gegevene genoeg is, om hem het bezit en gebruik daarvan door velen in studeervertrek en
kantoor, in winkel en werkplaats, maar in huishouding en gezelschapskamer vooral, wenschelijk en van groot praktisch nut te doen achten. Eéne ernstige grieve en oorzaak van ergernis, die dit zeker ook voor vele anderen zal zijn, kunnen wij echter den uitgever niet verzwijgen. Een paar vraagteekens door ons in den afgedrukten titel geplaatst zullen hem reeds doen vermoeden, waardoor die ergernis werd gewekt. Volgens dien titel zal men n.l. in dit woordenboek ook inlichtingen kunnen vinden omtrent godsdienstpligten en levenswijsheid! Hoe! - waant iemand of wilt gij iemand in den waan brengen, dat hij uit een

{==67==} {>>pagina-aanduiding<<}
woordenboek kan leeren, wat godsdienst hem gebiedt, of wat levenswijsheid hem voorschrijft? Wij wisten indedaad niet, bij het lezen dezer dingen, of wij ons over zoo dwazen inval zouden vrolijk maken of over zoo treurige godsdienst- en levensbeschouwing ons ernstig moesten bedroeven! Gelukkig bemerkten wij, bij het ijverig zoeken naar de artikelen die aan dit gedeelte van den titel zouden beantwoorden, vooreerst, dat ze nog al schaarsch zijn, en ten andere, dat, wat die ‘godsdienstpligten’ betreft, men daarbij bepaaldelijk aan eenige godsdienstige gebruiken en instellingen voornamelijk van de R.K. kerk te denken heeft. En wat de levenswijsheid aangaat, - men zal met dit woord waarschijnlijk het oog gehad hebben op die artikelen, waarin eenige wenken en raadgevingen worden gevonden omtrent de kunst van zich wel en fatsoenlijk en naar den eisch der wereld bij sommige gelegenheden als bals, diners, soupers enz. te gedragen. Wij kunnen niet zeggen, dat deze artikelen het woordenboek tot sieraad verstrekken; veeleer zouden zij, bij vermenigvuldiging, kunnen dienen om het in veler oog belachelijk, in de schatting van sommigen misschien verderfelijk te doen worden. Ook wij kunnen niet ontveinzen, dat het er ons te liever om zou wezen, als deze artt. of gedeelten van artt. er uit gemist werden, en dat wij ernstig hopen, dat zij in 't vervolg zullen achterwege blijven. Een teeken van gezond verstand en ‘levenswijsheid’ zou het onzes inziens bij uitgever en bewerker zijn, als zij in 't vervolg, gebruik makende van onzen wenk, in den titel het woord: Godsdienstpligten in Godsdienstige of nog liever Kerkelijke gebruiken veranderden en het ongelukkige: Levenswijsheid geheel weglieten, - om zich aan die wijziging dan ook in den inhoud strengelijk te houden.
Een ruim debiet en daardoor vergoeding voor vele moeiten en kosten mogen wij intusschen den uitgever gerustelijk toewenschen. En heeft hij - naar aanleiding van dezen arbeid - misschien. wel een weinig noodig bij tijds er aan herinnerd te worden, dat toch bij slot van rekening ook voor het fabriceeren van woordenboeken een grens bestaat, daar toch niet alles zich naar dien vorm laat voegen en wringen, toch spreken wij ten slotte onze hoop uit, - waarvan bij voortdurend-degelijke bewerking de verwezenlijking niet onmogelijk is, - dat ook dit woordenboek zoo al niet een der schoonste dan toch een niet onwaardige parel moge worden aan zijn lexicografische kroon!
U.
J.W.B.

{==68==} {>>pagina-aanduiding<<}

Vreemde-woordentolk. Verklaring van de aan vreemde talen ontleende woorden en zegswijzen, die in de kunsten en wetenschappen, in den handel en de zamenleving voorkomen; met aanwijzing der uitspraak. Bewerkt door j. kramers jz. Gouda G.B. van Goor, 1863-64. Prijs per afl. 60 cent.

Kramers woordentolk verkort. Bevattende de vertaling en verklaring van vele duizenden vreemde woorden, waarvan de kennis voor den ambtenaar, koopman, fabrikant, kunstenaar, dagbladlezer enz. van dagelijksche behoefte is. 8ste, op nieuw aanzienlijk vermeerderde en verbeterde druk. Ibid. Prijs ƒ 1.10.
J. Kramers Jz. is, sedert twintig jaren, de naam van een bij uitstek praktisch auteur. Kramers' portret aan een van 's mans laatste werken toe te voegen, was een gelukkig denkbeeld der bij zijne copij zoo wélgevaren firma Van Goor. Deze hulde voegt den nuttig werkzamen prozaïst ruim zoo goed als menig onpraktisch poëet. Kramers is, zeg ik, een praktisch man. Men vatte dat op in een goeden zin. Als hij schrijft, vraagt hij niet alleen: wat geeft het? maar ook: wat geef ik? Zijn blik peilt de behoeften van onzen tijd. Hij exploiteert ons, dat is: wij laten ons gaarne door hem exploitéren. Daar hebt ge b.v. zijn Aardrijkskundig Woordenboek en Algemeene Kunstwoordentolk, wie onzer heeft ze niet sedert jaren op zijne schrijftafel? Ik voor mij beken dat ik er steeds mijne tijdschriften- en couranten-lectuur uit toegelicht heb.
De heer Tjeenk Willink te Zwolle verklaart dat ‘volgens ontvangen berigten’ de Verzameling van Wetten, die Luttenberg bij hem uitgaf, de onderscheiding geniet van geplaatst te zijn in Z. Ms. particuliere bibliotheek, dat de Min. Thorbecke die verzameling waardeert als een werk dat hem van dagelijksch nut is, dat Prins Frederik, Prins Hendrik, dat de verschillende Ministeriën enz., enz., enz. Confrater Van Goor zou waarschijnlijk zooveel Haagsche aristocraten niet kunnen bijeenscharrelen. Deze echter troost zich met u en mij, met het volk. Geen kwade troost bij slot van rekening. Wilt ge bewijs? Het Woordentolkje, verguld op zwart, stemmig als een gezangboekje en net genoeg om daarnaast op het boekenplankje te staan, beleeft reeds zijn achtsten druk. Dat Tolkje is dus een populair mannetje, bij suffrage universel, even zoo goed als Napoleon, - een regte Kroese Ramakers in zijn soort. - Waarom? - Deftig lezer, hebt ge soms eene vrouw die leest? Vraag het haar en zij zal

{==69==} {>>pagina-aanduiding<<}
u zeggen: 't is een handig ding om ons, dames, zonder omslag te redden uit de diepzinnige termen van schrijvende heeren.
Ook de hier aangekondigde Vreemde-woordentolk die thans voor zes zevende ter wereld is, half zoo duur en half zoo groot als zijn vader de Algemeene Kunstwoordentolk, zal stellig een aanval doen op menig lezend hart. In ieder blad staat, tegen het licht gezien, het watermerk van auteur en uitgever ‘praktisch’ te lezen. 't Is een greep in 't volle menschenleven: en ons leven is immers vol van vreemde en kunstwoorden, van veelweterij, van spoed om zich met kunst- en vliegwerk over zwarigheden heen te helpen? Zoekende naar de pit en de woorden beschouwende als de schil, wat, zoon der 19de eeuw, verlangt ge meer dan een notekraker civiel van prijs en vorm?
Een Zeer Geleerde zou, ik beken het, den heer Kramers op menig artikel kunnen tikken. Maar zulk een zeer geleerde is 1o maar half een mensch van onzen tijd en 2o hij neemt den kunstwoordentolk niet ter hand om te vernemen of b.v. panacéa latijn en of persona oorspr. ‘een menschelijk wezen’ is. Hij zal niet vitten op woorden uit zijn klassiek kringetje, wetende dat Kramers' pen een baan van 32, zegge twee-en-dertig, vreemde talen beschrijft. Zal men een Mezzofanti de les lezen? - Bovendien zoo correct behoeft het ook niet, vooral niet in dingen, die ver achter onzen rug in 't stof bedolven liggen. Deert het een koopman in voce baccalaureus te lezen dat die titel welligt alleen nog in Engeland bestaat? Vraagt een makelaar naar een synaeresis? En een Oud-latinist slaat die artikels niet op. Maar een Oud-latinist leest ook op zijn tijd de dingen dezer wereld, en dan ontmoet hij, onder meer initialen, een C.B. of K.C.B. in zijn Cornhill Magazine, of hij leest in het Album der Natuur van een aneroïde-barometer, van blasteem, van morilles of poules pintades. Mormonen, die hij sedert '47 slechts kende als maskerapen, zijn thans ook menschen. En een baboe die zich tot dry nurse aanbiedt, heeft hij welligt in de Haarlemmer, nooit in natura, gezien.
Wel zit hij met tal van hollandsche woorden: wel vindt hij pall-mall en niet malie; wel reede en reef, maar niet réep; maar hij drinkt, verpligt voor veel dat hij vond, gaarne een glaasje met Kramers op den valreep.
Genoeg. Ik beken eerlijk, niet op de hoogte te zijn van mijn onderwerp; maar als dilettant betuig ik den ijverigen

{==70==} {>>pagina-aanduiding<<}
Kramers mijnen dank voor zijn moeijelijk werk. Zoo dikwijls ik, in penibele oogenblikken, een Allgemeines Fremd-wörterbuch van Dr. Kaltschmidt opschommelde, ging ik meestal met leêge handen weg. Dat doet men bij Kramers zeldzaam. Geen wonder: want, nog eens, Kramers is een praktisch man van 't goede soort. ‘Aangemaand (zoo schrijft hij in 't voorberigt van zijn Tolkje) om een 8sten druk te leveren, heb ik het voor een plicht, die jegens 't groote publiek op mij rustte, gehouden, nogmaals met de pen in de hand - dit woordentolkje te doorloopen.’
‘Met de pen in de hand’ ja dat is zoo! En met de pen achter 't oor, sta hij nog lang in 't magazijn van Van Goor, wakker notérend en stipt expediérend wat u, lezer, en mij in onze kraam te pas komt.
Kampen, Dec., 1864.
A.H.A. Ekker.


II. Godgeleerdheid en Wijsbegeerte.

Een tiental leerredenen van A. Pierson. 1857-1863 te Arnhem bij D.A. Thieme 1864. Prijs ƒ 1.50.
Door een tegenstander der moderne rigting is ergens gezegd, dat de predikers, die haar waren toegedaan, eindigen zonden met geen preekstof meer over te houden. Immers zij betwijfelden alles, zij maakten alles onzeker, zij ondermijnden het gezag der H.S. enz. enz. enz.
In waarheid, die alzoo spreekt of gesproken heeft, toont dat hij van de moderne rigting niets begrijpt. Juist het tegendeel is waarheid en ook haar geldt het woord: ‘alles is het uwe’, indien gij nam. van Christus zijt. De prediker, die zich op het vrije standpunt beweegt, waarop hij als geestverwant der moderne rigting zich bewegen kan, heeft vóór zich een zeer ruim veld. Zijne verhouding tegenover de H.S. is eene zoodanige, die hem gelegenheid geeft te spreken naar aanleiding van teksten of geschiedverhalen, waarmede menigeen, staande op supranaturalistisch of rationalistisch standpunt, geen weg heeft gevonden, en het eenige wat misschien nog in deze oogenblikken hem bij zijne prediking hindert is: niet zijne opvatting der bijbelsche verhalen en de weinige preekstof die hem het O. en N. Testament aanbiedt, - maar zijne verhouding tegenover eene

{==71==} {>>pagina-aanduiding<<}
gemeente, waaronder zeer velen niet op de hoogte zijn om zijne zienswijze te vatten; terwijl hij niet altijd eene genoegzame gelegenheid heeft hen op het standpunt te plaatsen, vanwaar men de moderne rigting moet beschouwen om haar geheel naar waarheid te kunnen beoordeelen.
Dit te weten heeft dikwijls iets belemmerends en het verleidt menigeen, vooral den jeugdigen predikant, om, ten einde zijne bedoeling verstaanbaar te maken, wel eens op den kansel te brengen wat daar minder goed te huis behoort en niet altijd tot stichting, maar wel eens tot ontstichting dient.
Wanneer ik nu, uitgenoodigd om het bundeltje leerredenen van Dr. Pierson in dit tijdschrift aan te kondigen, behoudens enkele uitzonderingen met dit zijn kanselwerk mijne hooge ingenomenheid uitspreek, is het juist daarom, omdat hij m.i. deze gevaarlijke klip zoo uitnemend goed heeft vermeden. Zijne preken zijn geene godgeleerde verhandelingen, maar bescheiden getuigen van den ernst en den waarheidszin des predikers, die ons te zien geven dat de moderne rigting voor hare prediking juist datgene heeft overgehouden, wat noodig is om waarlijk te stichten. Zij wil geene theologie op den kansel, zij verlangt godsdienstzin aan te kweeken in de harten der menschen.
Vergun mij, waarde lezer! dat ik Dr. Pierson zelven hierover tot u laat spreken. ‘Maar nu’ - zoo vraagt hij bl. 134 in zijne toespraak over het geestelijk karakter onzer godsdienst: - ‘Waarin bestaat die geestelijke godsdienst, waarvan wij bij vernieuwing de banier omhoog heffen? Zal ik op mijn beurt het een of ander geloof u voorschrijven, de eene of andere theologische formule u opleggen? Is het mijne roeping, om bij u liberale, moderne denkbeelden te stellen in de plaats van de denkbeelden der oude orthodoxie? Verwachten wij het heil der wereld van de ontkenning der zaken die men vroeger bevestigde? Zal het voortaan de feilbaarheid van Oud- en Nieuw-Verbond, de onmogelijkheid van het wonder, de onbestaanbaarheid van alle uitwendig gezag in zake der godsdienst zijn, die het geloofsformulier helpen zamenstellen van de nieuwe gemeente, die wij in de toekomst aanschouwen?
‘God beware ons voor deze dwaasheid. De geestelijke godsdienst, die Jezus ons predikt, het is eenvoudig die stemming des harten, die onbestaanbaar is met vleeschelijke lusten, met

{==72==} {>>pagina-aanduiding<<}
baatzucht, met laaghartige bedoelingen, met ligtzinnigheid. Te aanbidden in den geest, is lief te hebben al wat tot het waarachtig en blijvend gebied des geestes behoort; te aanbidden in waarheid, is vervuld te zijn van dorst naar waarheid. Te gelooven dat God geest is, is niet een geloof te hebben in den gewonen zin des woords, neen, maar het is, in alle zaken aan den geest den voorrang toe te kennen boven de stof, de ziel hooger te stellen dan het ligchaam, de reinheid van het hart driftiger na te jagen dan stoffelijk welzijn, het offer der liefde begeerlijker te achten dan de bate der zelfzucht, de ontberingen die zielenadel oplegt te verkiezen boven de vervoeringen waartoe hebzucht ons voeren kan; het is, de harde waarheid liever te hebben dan de aangename lengen, beginselen te eeren meer dan de openbare meening of fijne berekening.’
Ik heb deze bladzijde hier geheel afgeschreven omdat zij m.i. uitnemend schoon en waar is en ons te verstaan geeft wat P. als hij spreekt van ‘godsdienst’ en eene ‘geestelijke aanbidding des Vaders’ bedoelt. Kunt gij U in zijne opvatting vinden en wenscht gij tot het kennen en beoefenen van zoodanige godsdienst te worden opgeleid, lees dan verder en vergeet vooral niet kennis te maken met zijn eerste toespraak over ‘den waren grond des geloofs.’
Zijt gij gesteld op keurige verdeelingen, op hetgeen men noemt een ‘uitgewerkt of afgewerkt stuk;’ verlangt gij vooral dat uw prediker altijd bij zijn tekst blijve, dan voorzeker zult gij, bij de lezing van Pierson's bundel u teleurgesteld vinden. Preken, op de ouderwetsche leest geschoeid, driemaal drie, en voorzien van eene betamende inleiding over 't verband der tekstwoorden enz. zijn Piersons toespraken niet. In zijn voorberigt zegt hij het u zelf: mijne leerredenen zijn opgeschrevene improvisatiën. Zijn ze daarom te stellen beneden de stukken, die deze zelfde man zou leveren, indien hij geheel uit eigen beweging een bundel leerredenen in het licht zond? 't Valt moeijelijk te zeggen. Misschien zouden die door hem voor de uitgave opzettelijk vervaardigde proeven hier en daar meer volledig, meer doorwerkt nog en omgewerkt zijn dan deze zijne toespraken; maar over 't geheel meen ik, dat de preken van P. er door zouden verliezen.
Zoo moet hij nu eenmaal spreken tot zijne gemeente en ieder is immers vrij zijne opgeschrevene improvisatiën aan te hooren

{==73==} {>>pagina-aanduiding<<}
of niet aan te hooren. Eene gezegende vrucht toch van den tegenwoordigen tijd en de moderne zienswijze is, dat men zich, ook op het gebied der homiletiek, minder stoort aan conventionele regels en vormen. Geef u zelven geheel ook van den kansel; maar doe het nooit zonder ernstig nadenken en eene naauwgezette biddende voorbereiding.
Dat P. naar dezen regel wenscht te handelen blijkt o.a. uit hetgeen hij schrijft bl. 69 in verband tot eene voorafgaande opmerking over den indruk van waarheid, welken onze prediking aan onze hoorders moet geven. ‘Wee ons,’ roept hij uit, ‘zoo wij dezen leerstoel misbruiken om te pronken met een welsprekendheid of een geleerdheid, waarvan de Allerhoogste een walg zou hebben en gij met Hem. Wee ons evenzeer, indien wij u in den waan lieten als geloofden wij hetgeen wij niet gelooven. Tooneelspel of vroom bedrog behooren niet te huis op den kansel. Dat staat boven alle bedenking vast.’
En Pierson blijft in zijne preken aan deze zijne overtuiging getrouw. Hij meent wat hij zegt. Hij zegt het omdat hij het zeggen moet. Gelukkig de gemeente, die hem als haren voorganger bezit. Door eene prediking als de zijne kan zij niet koud of onverschillig worden gelaten en woont er eenig godsdienstig gevoel in de harten van hare leden, zij zal ook van zijne woorden moeten getuigen dat zij ‘uit God’ zijn. P. schrijft in het voorberigt tot zijne leerredenen: ‘Ik betreur in mijne preken gewoonlijk één ding vooral: dat er niet meer innige godsvrucht uit spreekt.’ Dit treuren is een goed teeken. Het getuigt van hetgeen de prediker zoekt en begeert: hij wenscht nam. zijne hoorders op te leiden tot de kennis en beoefening der waarachtige godsvrucht, en dit is het hoogste en beste. Onze kansels zijn reeds te langen tijd en worden nog te veel misbruikt voor de behandeling van theologische kwesties en voor eene polemiek, die daar niet te huis hoort. De prediker toch moet godsdienstzin wekken en godsdienstig leven aankweeken bij zijne hoorders.
Belooft hem dit algemeene toejuiching? Zeker niet; maar dat is ook de zaak niet waarop het voor hem aankomt. Zijn er onder onze hoorders altijd enkele, wien het voornamelijk te doen is om wat nieuws, wat vreemds, wat piquants te vernemen, deze zijn, meen ik, de beste hoorders niet en - wij zijn niet geroepen hunne nieuwsgierigheid te bevredigen, ook al trachten

{==74==} {>>pagina-aanduiding<<}
wij onze bijzondere zienswijze niet voor hen te verbergen. Ik eindig deze aankondiging met den wensch, dat Pierson's preken vele lezers zullen vinden, dat sommige antimodernen, door die lezing iets van hunne vooroordeelen zullen afleggen en met de herinnering van hetgeen de schrijver aan het einde zijner voorrede gezegd heeft: ‘als de lezing van dit bundeltje u noopt om het van tijd tot tijd uit de handen te leggen en te peinzen, dan zal misschien in die vredige tusschenpoozen een Meerdere u iets te zeggen hebben. In dat geval, vergeet preken en preker, en luister goed!’
E.J.W. Koch.
Kennis en wetenschap. Het begin, midden en einde van alle menschelijke ontwikkeling en volmaking.

Toespraak gehouden den 11. September 1864 te Groningen, door j.w. straatman, leeraar der Doopsgezinden. Gron. van Giffen. 1864. Prijs 30 Cent.
De tijd der Te Deum's is in de negentiende eeuw nog niet geheel voorbij. Bijzonder belangrijke oogenblikken in zijn leven drijven het volk nog altijd naar de kerk, om bij monde van zijne kerkelijke sprekers de beteekenis van deze belangrijke gebeurtenissen te hooren uiteenzetten. Gelukkig de spreker, die dan in het vaak vluchtige oogenblik den draad weet te vinden en der luisterende schaar aan te wijzen van het eeuwig weefsel der goddelijke gedachte. Menig protestantsch prediker vergeet echter zijne eigenlijke plaats, en gedraagt zich als een priester aan wien de gave der heiliging en wijding is toevertrouwd. Laat het b.v. eene akademische herinnering zijn wat de stof der feestvreugde oplevert, hij is niet tevreden met in haar ook de stof zijner toespraak te zoeken. Zulk eene zaak is hem op zich zelve niet heilig, niet gewijd; uit den aard van zijn betrekking acht hij zich verplicht de godsdienst er bij te voegen. Dan spreekt hij b.v. over het Christendom als de kweeker der humaniteit, en ontstemt zijn publiek, bederft hunne feestvreugde, ook al waren zijne gedachten onberispelijk van vorm, schitterend van frischheid en liefelijk door hare verdraagzaamheid. Het gehoor is teleurgesteld en meent in een maandelijkschen bidstond van het Zendelinggenootschap geweest te zijn. Waarom? Omdat de spreker in eene opwelling van priesterlijken hoogmoed van zijn gehoor zich teruggetrokken en voor het altaar der kerkelijke mysteriën ge-
{==75==} {>>pagina-aanduiding<<}
plaatst had. Vandaar vertoonde hij de zalige verborgenheden der godsdienst, en had hij de goedheid aan de feestvierenden mede te deelen, dat zij zich vrijelijk mochten verheugen, aangezien de kerk haren zegen wilde geven, mits ze bedachten dat het Christendom alweêr is de kweeker der humaniteit. Zoo wordt ook nog in sommige landen van Europa de onheilige industrie door de kerk gewijd, wanneer bij de opening van een nieuwen spoorweg de plechtige besproeijing der rails met het wijwater die ijzeren staven godsdienstig
maakt.
De plaats van den protestantschen prediker is echter te midden van zijn gehoor, en de stof van een kerkelijken feestredenaar geen andere als de feeststof der jubelende schare. Die stof zelve moet hem ten grondslag van het gebouw zijner welsprekendheid verstrekken. Is zij daartoe niet geschikt, dan deugt ook het feest zelf niet, en is onwaardig om ook maar voor één oogenblik den bloedsomloop in de aderen van het volk te versnellen. Die stof zelve moet tot God kunnen opleiden, uit haar eigen wezen de draden aangeven, waarmede de menschelijke gedachte tot den eeuwigen grond van alle dingen, den oneindigen en liefderijken Hemelvader, opklimt. Vermag ze zulks niet, dan blijkt er ten duidelijkste uit, dat het volksgejubel een dronken roes genoemd, en met het gejoel eener kermisvreugd gelijk gesteld moet worden. Niemand denkt er aan om de kermis godsdienstig te openen.
Het akademiefeest te Groningen, het feest van het 250-jarig bestaan dezer hoogeschool, leverde bouwstof, en het publiek was ook welwillend genoeg om zich onder het gehoor van een kerkelijken feestredenaar te scharen. Men verlangde het feest godsdienstig te openen. Dat wil zeggen: men begeerde geenszins de godsdienst of de theologie, groningsche of moderne, er bij gesleept te zien; maar wilde tot dankbaarheid gestemd, tot eene blijmoedige waardeering van de groote gaven, door God aan den mensch verleend, opgewekt worden.
De ‘leeraar der Doopsgezinden’ - waarom die titel?...hij doet ons denken aan het ‘roi des Français’ in tegenstelling van het orthodoxe ‘roi de la France’ - de heer J.W. Straatman heeft op waarlijk uitmuntende wijze den eisch van het oogenblik en zijne verplichting begrepen. Hij sprak als een feestvierende. ‘Allerwege, zegt hij, zien wij toebereidselen maken voor het naderend feest, en tallooze handen aan het werk om de straten

{==76==} {>>pagina-aanduiding<<}
en pleinen van de stad onzer inwoning in eene lustwarande te herscheppen. Uit alle oorden van ons vaderland stroomen de scharen van belangstellenden en nieuwsgierigen toe, en schier elk huis is geworden tot eene herberge voor vriend of vreemde, die in de vreugde ons bereid wil deelen. Allen zien met gespannen verwachting de dingen die komen zullen te gemoet, en jong en oud verblijden zich al bij voorraad in het vele schoone, dat zij zullen aanschouwen, en de vele genoegens, die hun te wachten staan.’
Hij verstond de beteekenis van het feest. ‘Wij vieren het eeuwfeest der hoogeschool met zooveel pracht en luister, om hetgeen zij als instelling van onderwijs voor ons volk is. Want zij is een tempel der wetenschap, vanwaar kennis en beschaving, geestelijke ontwikkeling en zedelijke volmaking uitgaan. Zij is eene kweekplaats van licht en waarheid, van deugd en geregtigheid, een voorhof der wijsheid, waarheen de jongelingen opgaan, om kennis te verzamelen, een bron des levens, die met zijne vruchten het gansche ligchaam onzer maatschappij voedt en versterkt. Voorzeker, wij huldigen en verheffen in deze dagen de macht en heerlijkheid van kennis en wetenschap, als de grondslagen en pijlers van geheel ons bestaan. Onze kransen en festoenen verkondigen, hoe diep wij zijn doordrongen van het besef, dat wij alles, wat wij als leden van een beschaafd en geestelijk ontwikkeld volk hebben en genieten, aan de kennis en wetenschap verschuldigd zijn. Ja, alles, wat het oog aanschouwt, schijnt mij toe te prediken, dat, ‘de wijsheid beter is dan robijnen, en met haar niets kan worden vergeleken van alles, wat het hart des menschen begeeren kan.’
Zoo levert hem het feest zelf de stof zijner toespraak, en diens diepe zin de wijding der feestvreugde. Hij spreekt derhalve over kennis en wetenschap en schetst hare macht en haren zegen door naar haar verleden, haren tegenwoordigen staat en naar hare bestemming in de toekomst te vragen. Hij beziet daarbij zoowel het maatschappelijk als het godsdienstig-zedelijk leven, om alzoo het recht te verkrijgen met den ouden wijze uit het Jodendom te zeggen: ‘de lippen der wetenschap zijn een kostbaar kleinood.’ Als een bekwaam man gebruikt hij de goede gelegenheid ten slotte, om een warm en mannelijk woord te spreken over het onmisbare van de vrijheid voor de wetenschap, en wel vooral in het godsdienstige.

{==77==} {>>pagina-aanduiding<<}

De geheele rede verdient een blijvende en eervolle plaats in de geschiedenis van het 250-jarig jubilee der groningsche hoogeschool. Daarbij is zij der overweging van elken beschaafden Nederlander waardig. Met een vaste hand en een juist oordeel is hier in weinig bladzijden de gang der ontwikkeling van ons menschelijk geslacht geteekend, en de opperheerschappij der menschelijke rede waardig gevierd. In het belang van de mannelijke en vrijheidslievende beweging, die in Nederland op hare plaats is, moet ik den schrijver opmerkzaam maken op eene leemte in zijne rede. Tegen zijn betoog zoo als het daar ligt, en dat ik met opzet niet verder ontwikkel, ten einde nog menigen lezer mijner aankondiging tot aankoop dezer toespraak te bewegen - tegen zijn betoog heb ik niets. Maar er ontbreekt wat aan. De mensch wordt door hem een redelijk schepsel genoemd. Dienovereenkomstig wordt van dezen gezegd: ‘hij heeft het vermogen om zijne waarnemingen en aanschouwingen (dit meervoud schijnt van Duitschland geborgd) te bewaren, ze te verbinden en te scheiden, ze onderling te vergelijken en te vereenvoudigen, en ze alzoo in klare en duidelijke begrippen te veranderen, die hij tot rigtsnoer van zijn leven en werken maakt.’
Hoe juist ook wat de wording der begrippen betreft, onjuist echter wat de werking van deze aangaat. De begrippen zijn niet het rigtsnoer van het leven en werken der menschen. Er is meer in den mensch dan zijn verstandelijk vermogen. Zijn handelingen hangen af van zijne gezindheden en met dezen betreedt men het gebied van de zedelijkheid, van den mensch als gevoelend en willend wezen; van den mensch bewogen door lust of onlust, liefde of haat, vrees of blijdschap, dankbaarheid of ontzag. Dit zijn geen begrippen uit de waarneming afgeleid, maar integendeel benoemingen of waarderingen (om met den hoogl. Opzoomer te spreken) van de wijze, waarop de wereld der dingen buiten hem den mensch aandoen. Het zijn echter groote krachten in de ontwikkeling van den mensch; omdat zij uit den mensch zelven voortgekomen soms den wasdom van kennis in de hand gewerkt, soms vertraagd hebben. Zij maken den mensch tot een beminnend en beminnelijk wezen. Zij regelen de betrekking van het aanzijn, van gezin, stad of staat, lang voor dat de rede zich van die betrekking eene juiste voorstelling had geschapen. Zij drijven den mensch buiten zich zelven en doen hem met eerbied den onbekenden geest aanbidden, dien hij lief heeft, hartstochtelijk

{==78==} {>>pagina-aanduiding<<}
en vurig, lang vóór dat de waarneming der verschijnselen hem geleerd had den Heer der Heeren in een eenvoudig en klaar begrip te vatten. Zij houden den mensch een zeker ideaal voor, waaraan hij evenwel niet beantwoordt, en daarom zich schuldig voelt en om vergeving gaat vragen.
Op deze zedelijke zijde van 's menschen bestaan is te weinig door den heer Straatman gelet, en daardoor heeft zijne toespraak het voorkomen, alsof hij voor het menschelijk geslacht alle heil verwachtte van kennis, en eene evenredige ontwikkeling van 's menschen zedelijkheid, van zijn karakter, zijn hart minder noodzakelijk achtte. Wat zegt het weinig een groot man te zijn, als men niet een goed man is! Heeft Lewes niet gemeend het toppunt van lofverheffing op Goethe bereikt te hebben, toen hij als motto op zijne levensbeschrijving van hem dit woord van Stilling terneder schreef: ‘Goethe 's heart, which few knew, was as great as his intellect, which all knew!’
En te recht. Doch ook de heer Straatman is het in den grond der zaak hiermede eens, en geeft ons althans ingewikkeld hetzelfde doel van menschelijke volmaaktheid aan, wanneer hij verklaart: ‘Excelsior! hooger, altijd hooger! Onze geest is tot U geschapen, o God, U den eeuwige en oneindige zoekt hij! U de waarheid, wil hij grijpen en bezitten!’
E.J.P.J.
Dr. A.L. Poelman. Het Heimwee, beschouwd als eene vingerwijzing op de bestanddeelen der menschelijke natuur.

Eene voorlezing, voorgedragen in de openlijke vergadering van het Zeemanscollegie Vooruitgang, te Sappemeer 3 febr. 1864. Groningen bij F. Folkers. 1864. Prijs 50 cents.
Er leeft in de noordelijkste provincie van ons vaderland een zeer krachtige volkstam. Wie het eerst de streken beoosten de stad Groningen, de opeenvolgende rij van welvarende dorpen, digt aaneen gesloten fabrieken, werven en smederijen bezoekt, staat over de ontwikkeling verbaasd, die zich dezen uithoek van het vaderland als vruchtbaren bodem heeft uitgekozen. Midden in het land leeft hier een zeebouwend geslacht. Wildervank, Veendam, Sappemeer, Hoogezand zijn zoovele, van den oever der rivieren of het strand der zee weggedreven, havens, waar de schepelingen den winter in den schoot huns gezins doorbren-
{==79==} {>>pagina-aanduiding<<}
gen, vanwaar de schepen, op de optuiging en proviandeering na, geheel gereed de wijde wereld worden ingezonden. Kleine, nette huisjes herbergen de flinke zeekapiteins, en leveren in den zomertijd het gewone schouwspel aller zeeplaatsen op: eene bevolking zonder mannen. De vrouwen zijn kloek en verloochenen haren huiselijken aard alleen in het late najaar, wanneer zij, doorgaans met de telgen harer huwelijksmin bevracht, den binnengekomen man en vader in Holland gaan verwelkomen en in blijde vervoering naar den huiselijken haard troonen.
Dan vangt het gezellige leven aan, en Midwinter is nog als voor onze oudgermaansche voorouders het heilig hoogtijde: een reeks van Weihnachten! Hier is het nog de gouden eeuw der gezellige winteravonden. Withuys' lied op December is voor deze streken gemaakt.
Te Sappemeer bestaat een zeemans-collegie onder den zinspreuk Vooruitgang. Nomen et omen! De naam past aan de daad. Het woord is de algemeene leuze. In eene harer vergaderingen heeft Dr. Poelman gesproken, en na de lezing van zijn hier aan het hoofd genoemd stuk houden wij ons verzekerd: tot groot genoegen zijner hoorders. Het was een goede greep in hun hart gedaan, toen hij in den aanvang dien schoonen nacht op zee beschreef met den stuurman aan het roer, die vèr van het gouden spoor dat de kiel van zijn schip door de fonkelende baren trekt, in het vaderland met zijne gedachten is, en op den geboortegrond staat; wandelt in zijne woonplaats, en het gindsche huis, waar een zwak licht door de reet der blinde schemert, dat zijn huis, zijn eigen huis is, zal binnen gaan.
Er is teekening in die beschrijving. ‘Daar drijft een schip in volle zee. Zacht en stil snijdt het door de golven, en vangt in zijne uitgebreide vleugelen de koelte op. Het is nacht; maar een nacht zoo zoet en zoo schoon, dat men er menig dag voor zou willen ruilen. Duizende 1) van sterren flikkeren in het donkerblaauwe luchtruim. Elke stag en takel is scherp geteekend. De golven glinsteren van elektrieke vonken, en de vore, die het vaartuig ploegt, schijnt louter goud te zijn. En de lucht is zoel en luw. Eenzaam houdt een man de wacht op het dek van het schip. Regtop

{==80==} {>>pagina-aanduiding<<}
staat hij in het volle gevoel van zijne kracht, en staart en wordt niet moede van te staren op die majesteit van zee en hemel. Maar zie, 't is of hij van lieverlede vergeet wat hem omringt, en niet meer voelt die laauwe lucht en niet meer ziet die zee, die starren en die vonken. Nog staat hij wel in dezelfde houding; nog is zijn oog gerigt op hetzelfde punt - maar zielloos schijnt die blik als van den zenuwslaper, en in zijn gelaat bespeurt gij dien eigenaardigen trek van het oog, alsof het naar binnen was gerigt, dien trek, die er op te voorschijn treedt, wanneer de mensch al zijne aandacht heeft gevestigd op zijn eigen gemoed of op een voorwerp der verbeelding.’
Immers hij was vèr van daar en dacht, ‘de eenzame wachter op dit eenzame schip in den wijden Oceaan’, aan zijn huis. Hij zag de vrouw die hem lief heeft en het kind, dat hij nog voor weinige dagen liet spelen op zijn schoot. Het was hem alsof hij nooit vertrokken ware en nooit vertrekken zou, maar altoos bleef bij haar, die hij lief heeft meer dan zich zelven - en hij is gelukkig en lacht van tevredenheid. ‘Daar klapt een zeil, knarst een takel en zijn blijde droom is uit. Zijn oog ontspant zich en hij keert terug tot de werkelijkheid. Maar de lach om zijn mond is verdwenen; de schoone nacht is voor hem niet schoon meer; en een zware zucht ontsnapt aan zijne borst.’
Met deze teekening verraadt de auteur een uitmuntende gave van beschrijving, een fijn gevoel voor natuurschoon en een open gemoed voor de teedere zijde van het innerlijk leven des menschen. Op gelukkige wijze heeft hij ook zijn eigen onderwerp ingeleid, en het Heimwee aanschouwelijk gemaakt, dat hij als een verschijnsel wil behandelen ‘uitstekend geschikt om ons onze eigene natuur te ontdekken en ons het geheim van den zamenhang der verschillende bestanddeelen waaruit ons leven bestaat te ontraadselen.’ Wel is waar langer, maar overigens veel juister en minder handwijzer-achtig is deze opgave van zijn onderwerp, dan de formule op den titel: ‘het heimwee eene vingerwijzing op de bestanddeelen der menschelijke natuur.’
Van iets, zoo zwevend en teeder van waas, van zulk eene flaauwe rimpeling in het watervlak der menschelijke ziel, - een zuchtje en niets meer, - hetgeen men heimwee noemt, een houten paal te maken met uitgestoken vingeren, of een neuswijze rechtervinger die twee, driemalen op de tafel tikt om aan het betoog kracht bij te zetten, komt mij een vergrijp tegen den goeden

{==81==} {>>pagina-aanduiding<<}
smaak voor. Dr. Poelman's geschriften worden veel gelezen; maar daarom rust op den schrijver de zware verantwoordelijkheid, om voor zijne goede gedachten ook een goeden vorm te kiezen, en alle nonchalance ten aanzien van den stijl te vermijden. Bij sommige uitstekende stilisten zijn de kleinere of grootere fouten dubbel opmerkelijk, en verraden aan den goeden lezer de zwakke punten van het betoog of de onzuiverheid en mindere juistheid der gedachten van de auteurs. Het komt mij niet vreemd voor, om hier bij den heer Poelman aan eenig dergelijk gemis in duidelijkheid het houterige zijner beeldspraak te wijten. Zijn doel komt hierop neder. Hij wil het verschijnsel der menschelijke natuur, dat men heimwee noemt, laten dienen om die natuur beter te leeren kennen, over de elementen en hunne onderlinge betrekking iets te openbaren en over 's menschen verhouding tot de planeet die hij bewoont. Leeren wij nu werkelijk door dit heimwee iets van den mensch? Ik zou het niet durven beämen. Dr. Poelman beschrijft de ontwikkeling van den mensch en onderscheidt daarin, ‘op gevaar af van orthodox te zijn’, met Paulus drie elementen: zinnelijk, natuurlijk = verstandelijk, godsdienstig-zedelijk. 't Is niet de vrees voor orthodoxie, die in gemeenschap van overtuiging met Paulus den aartsketter van verdacht allooi is, maar eene zucht naar juistheid, welke ons van den schrijver doet verschillen. Die bestanddeelen zijn bij hem niet veel meer dan tijdperken, de vormen waarin de mensch zich achtereenvolgends openbaart, en leveren alzoo voor de kennis van zijne natuur nog lang niet alles op. Het zijn bestanddeelen zijner ontwikkeling maar niet van zijn wezen. Bovendien is het minder juist, eerst eene zinnelijke, daarop een verstandelijke, dan een godsdienstig-zedelijke periode aan te nemen. Bedoelt men, dat het gebruik der zinnen aan het werken der verstandelijke krachten, en dezen aan de uitingen van het godsdienstig en zedelijk gevoel moeten voorafgaan,
geen zielkundige zal er tegen opkomen. Maar dit zijn geen perioden, en nog veel minder verschillende levenselementen. Het is niet dezelfde geest, die in zijn geheel drie vormen achter elkander doorloopt, maar het is de geleidelijke ontplooijing van de verschillende vermogens van den geest. De mensch is één wezen, maar vangt zijn leven in een droomenden staat als onbewust wezen aan. Door de zintuigen gewekt, ontwaakt de bewustheid, en daarmede vangt het denken, het gevoelen en het willen aan. De mensch groeit ook in zedelijken

{==82==} {>>pagina-aanduiding<<}
zin. Uit het zien en hooren wordt het oordeel in 't leven geroepen; de vatbaarheid voor indrukken en aandoeningen wekt de vonk der liefde en daarmede het besef van plicht, van godsdienst; de volkomen zamenwerking van alle krachten des geestes, van oordeel en gevoel, doet den zedelijken mensch geboren worden, die uit vrije overtuiging besluit en handelt.
Welke is nu, naar Dr. Poelman, de wijsheid die door de waarneming van het heimwee over den ontwikkelingsgang der menschelijke natuur, of over de verschillende vermogens van den mensch wordt medegedeeld? Geene andere als deze: het heimwee gebruikt de toovermacht der fantasie en verraadt daardoor hare gemeenschap met den zinnelijken, den verstandelijken, den godsdienstig-zedelijken aard des menschen. ‘Zijn, d.i. des menschen, punt van uitgang is de zucht naar een hoekjen grond, naar een plekjen op deze planeet van stof....Hoe luide roept dat uit: reik vrij, o mensch! met uw hoofd in de wolken en verhef het tot de sterren, uw voet staat altoos op de aarde, gij zijt een zoon van het stof....Van het zinnelijk gebied verheft het zich tot het verstandelijk leven. Het wekt de maatschappelijke neigingen, verlevendigt het gevoel van nationaliteit; het wordt eene edele vaderlandsliefde 1). Zelfs klimt het nog hooger en klemt zich aan een denkbeeld; het getuigt ook van het zedelijk-godsdienstig element des levens.’
Het zal wel waar zijn. In het heimwee van den mensch zal men de eigenaardigheden van den mensch herkennen en terugvinden. Maar loont die uitkomst de moeite van het betoog?
De heer Poelman heeft iets anders bedoeld, maar heeft zich zijn doel niet helder voor oogen gesteld. Het kan niet zijn geweest de aanduiding van de zinnelijkheid onzer natuur, waarvoor het heimwee ten bewijze is; eene zinnelijkheid die den mensch aan den aardkloot bindt, en hem tevreden moet doen wezen met er geboren te zijn, geleefd, godsdienstig-zedelijk gestreefd, en in het graf rust gevonden te hebben; gevrijwaard voor de verwezentlijking van de visioenen van Heine's tamboer van Waterloo, of voor de spookverwachtingen van verdronken schepelingen?

{==83==} {>>pagina-aanduiding<<}

Als poging om de psychologie in eere te brengen, is zijn werk zeer te prijzen. Het is eene dringende noodzakelijkheid om uit de nevelen der metaphysika tot de werkelijkheid terug te komen. Men leere den mensch kennen en bestudeere daartoe zijne natuur. Tot deze behoort, als een der duizend verschijnselen, het heimwee. Leert het ook iets kennen over zijn aanleg, over zijne bestemming? Aan die vraag gaat eene andere vooraf: wat is het heimwee? Vreemd verschijnsel, de auteur geeft er niet eens een antwoord op. Hij beschrijft het heimwee in zijne werking op schoone wijze, maar verzuimt ons zelfs te melden of hij het voor een normale of voor een ziekelijke zaak houdt. Hij noemt het verlangen naar de plek onzer kinderlijke onschuld, en de zucht naar volksverhuizing, naar het oord van Jezus' werkzaamheid, en de dorst naar volmaking met denzelfden naam. Hij wil geen heimwee naar een ander vaderland, terwijl hij diezelfde zucht naar een plekje grond aanprijst en wil vastgehouden hebben!
Is het eene ziekelijke aandoening, - Poelman spreekt van een-geduchte kwaal’, 1) - was eene gezonde bestrijding dezer zielsziekte dan niet op haar plaats geweest? Is het eene normale aandoening, - Poelman ziet in het heimwee van den mensch een waarborg van zijn hoog en heerlijk wezen, - waarom haar dan geknakt in haar meest innig verlangen naar een ander leven?
Indien hij een scherp onderscheid gemaakt had tusschen het heimwee als zielsziekte en als het innig verlangen van den menschelijken geest naar een ontbeerd geluk, dat zijne verbeelding tooit - òf met de kleuren zijner kindschheid en hare onschuld, - òf met de beelden van vaderland en gezin, - òf met de lichttinten eener ideale wereld hier of hier namaals: ik geloof, dat hij eene betere bijdrage voor de psychologie hadde geleverd.
Zoo als het nu daar ligt is het werkje, met hoeveel schoons ook voorzien, geene blijvende monographie over het heimwee, en veel minder nog eene ontraadseling van de geheimen der menschelijke natuur. De schrijver doet zulks ook onomwonden gevoelen. Want hij had de bestanddeelen dier natuur, zooals hij het uitdrukt, ook reeds geheel beschreven, eer hij tot de ‘vinger wijzing’ van het heimwee kwam.
Het was den schrijver dezer aankondiging om eene billijke

{==84==} {>>pagina-aanduiding<<}
beoordeeling te doen, en de heer Poelman behoort tot die gelukkige zonen van ons liberaal Nederland, die aan het laisser-faire afgestorven zijn. Hij herkenne alzoo den vriend ook in diens aanmerkingen.
G.
E.J.P.J.
Ontwikkeling en vooruitgang des geestes op het gebied der Godsdienst. Academische Leerrede, gehouden bij den aanvang der lessen, den 25 September, 1864, door W. Muurling, Hoogleeraar te Groningen. Groningen, P. Noordhoff. 1864. Prijs 25 cents.
Of de Academische Leerrede per se een modelpreek moet zijn, laten wij vooralsnog onbeslist, maar aan dien eisch zou deze toespraak van den groningschen hoogleeraar althans wel beantwoorden. Want deze leerrede kan als model bestudeerd worden door allen, die de kunst willen afzien, hoe men op waardige, stichtelijke wijze kan spreken over zijne sympathie voor de nieuwe rigting. Al had dit woord van prof. M. geene andere verdiensten, de genoemde zou voldoende zijn om haar ter lezing aan te bevelen, in een tijd, waarin de geschiedenis der kanselontluistering eene nieuwe periode schijnt ingetreden, de periode der ophakkers, onder welke kategorie die predikers behooren, wier lust het is, om, door het enkel verkondigen van allerlei negatiën, de gemeente te schokken en middelerwijl op hun eigen persoon de aandacht te vestigen. Dat Muurling niet tot dezulken behoort weet ieder, die den waardigen hoogleeraar ook maar van verre kent, doch wie daaraan nog twijfelde zou slechts de bovengenoemde openingsrede behoeven in te zien, om tot betere gedachten te komen.
Immers bij de inzage van deze preek ziet men aanstonds, hoe de schrijver opregt is, zonder ophef te maken; hoe hij, bij 't voorwaarts streven, gaarne velen wil meênemen, zonder echter te beproeven iemand omver te loopen, en hoe hij eindelijk zich zoo uitlaat, dat allen hem begrijpen en niet één zich behoeft gekwetst te gevoelen. Men bemerkt het schier op iedere bladzijde: deze prediker heeft de waarheid en de opregtheid lief, maar daarmeê gaat gepaard de liefde voor de gemeente, die deze opregtheid en waarheidszin voor ontaarding bewaart, en beider uiting heiligt.
Naauw verwant met het goede door ons opgenoemd, is het streven naar waarachtige eenvoudigheid, hetwelk deze en andere leerredenen van den groningschen professor kenmerkt. De dis-
{==85==} {>>pagina-aanduiding<<}
positie, de bewijsvoering, de stijl, 't is alles natuurlijk, gemakkelijk, zedig. De hoorders worden in de inleiding niet verzocht om ‘op de wieken der gewijde verbeelding zich te verheffen,’ en rond te fladderen om Sions muur, om en passant den wachter eens te vragen, wat er van den nacht is; zij zien zich aan het slot niet verplaatst in het hemelsche Jerusalem, om daar getuigen te zijn hoe door de schare der verlosten onder tallooze Hallelujah's de zegepraal der nieuwe rigting aangekondigd, bezongen, gevierd wordt. Neen, niets van dit alles. Met een zeer beknopte tekstverklaring, - waarin geen vertoon van geleerdheid - en met eene kalme herinnering aan de tijdsomstandigheden, wordt de preek ingeleid. Daarna wordt u zeer geleidelijk voorgesteld, hoe de ontwikkeling des geestes op het gebied der godsdienst mogelijk, noodig, zeker is, en met een hartelijk, ernstig woord tot de studenten en tot de gemeente wordt de toespraak besloten. In één woord Muurlings preek moge niet gelijk zijn aan de bruischende champagne, die met een knal u tegenstroomt, zij is als een pittige wijn, die wel niet schuimt, maar die den zwakken kracht geeft en het harte verheugt. En die zegt, dat deze wijn geen bouquet heeft, is geen kenner. Die predikers, die altijd op champagne tracteren, bezorgen den vrienden meer hoofdpijn, dan versterking.
Tu quoque? zullen ze zoo hier en daar zeggen, als ze hooren, hoe ook een groninger professor zich voor de nieuwe rigting verklaart. Inderdaad 't is voor de tegenstanders dier rigting een minder verblijdend feit, dat ook Groningen modern wordt. Maar zoo ver is 't nog niet, want Muurling is Groningen niet. Toch, daar in 't noorden is een bres geschoten. Daar is een geopende deur. Zoo ze nog op een kier staat, het jonge Nederland zal ze wel verder open krijgen. Ja, vele discipelen zullen den meester volgen.
Enfin, als ze dan den meester ook maar trachten na te volgen, wanneer ze zich voorbereiden om aan de gemeente hunne sympathie voor de nieuwe rigting te openbaren, en dus zorgen, dat zij, als hun professor, bedaard, zachtmoedig, ernstig blijven.
In de inleiding zijner preek zegt Prof. M.: ‘Niet wie het zegt, maar wat iemand zegt heeft waarde.’ Nu, dat vind ik ook, en daarom zal ik ook onder deze aankondiging mijn naam maar niet zetten.


{==86==} {>>pagina-aanduiding<<}

III. Regtsgeleerdheid en Staatswetenschappen.

Het begrip van Volksrijkdom, door N.G. Pierson. Amsterdam, P.N. van Kampen, 1864. ƒ 1.10.
Sedert meer dan eene halve eeuw geldt Adam Smith voor den vader der staathuishoudkunde. In de handboeken heeft zijn naam het hoogste gezag. In de geschiedenis der wetenschap neemt hij in den regel de hoofdplaats in: vóór hem onzekerheid en dwaling, na hem vastheid en regelmatige ontwikkeling. Wanneer men echter aan de verschillende schrijvers vraagt: waarin de eigenaardige verdiensten van Smith bestaan, waarom hij door zoovelen als de stichter der wetenschap wordt beschouwd, dan luiden de antwoorden geenszins eenstemmig. De een wijst op zijn geheele stelsel, de ander op zijne methode, een derde op hoofdbeginselen, door hem het eerst ontwikkeld of althans op onwankelbaren grondslag geplaatst. Intusschen is het van overwegend belang daaromtrent tot overeenstemming te komen, niet alleen met het oog op een juist inzigt in den ontwikkelingsgang der staathuishoudkunde, maar ook en voornamelijk omdat de oplossing van menige zwarigheid en de opheffing van menige tegenstrijdigheid, - die men bij de tegenwoordige beoefenaars der wetenschap, al komen zij tot dezelfde praktische resultaten, aantreft, - voor een groot deel daarvan afhankelijk is.
Naar mij voorkomt bestaan de theoretische verdiensten van Adam Smith inzonderheid hierin, dat hij vooreerst den aard, den omvang en de methode der wetenschap bepaald en ten tweede een harer voornaamste leerstukken, de productie, zoo juist en helder uiteengezet en van vroegere dwalingen bevrijd heeft, dat men er wel bijvoegen maar niet afnemen, wel hier en daar afronden en bijwerken maar in de hoofdzaken bijna niets veranderen kan. Hij heeft dus het plan voor het gebouw gemaakt en een gedeelte zoo uitmuntend afgewerkt, dat men tot voortzetting van zijnen arbeid niets beters kan doen dan zijne schetsen te bestuderen en zijn voorbeeld te volgen. Van daar zijne groote beteekenis in de geschiedenis der wetenschap en de regtmatige hulde, hem bijna zonder uitzondering door hare beoefenaars toegebragt.
Het liet zich intusschen niet denken dat al zijne navolgers, hoe dankbaar ook voor zijne lessen, zich aan het door den meester beraamde plan zouden willen houden. Integendeel, weldra openbaarden zich afwijkingen, die nu eens bijdroegen tot

{==87==} {>>pagina-aanduiding<<}
de ontwikkeling der wetenschap, dan weder haar tegenhielden. Zoo kreeg de staathuishoudkunde na Adam Smith eene inwendige geschiedenis, eene geschiedenis van hare ontwikkeling, van den langzamen maar toch steeds voortgaanden opbouw op de door Smith gelegde grondslagen, van de aanvulling en wijziging die verscheidene zijner leerstukken ondergaan hebben. Tot voor korten tijd waren het intusschen bijna alleen de Duitsche geleerden, die zich met de studie dier inwendige geschiedenis bezig hielden; en wat ons vaderland betreft, het scheen dat aldaar niet slechts die geschiedenis geheel verwaarloosd werd maar dat zelfs de theoretische zijde (der economische vraagstukken), de eigenlijke wetenschap, weinig belangstelling opwekte. Bijna alleen de praktische resultaten vermogten de aandacht te boeijen en zelfs de leerboeken droegen den stempel van die utilitaire rigting, wie het minder om de wetenschap zelve dan om hare toepassing te doen is. In de laatste jaren is echter op dit gebied meer leven te bespeuren en hebben inzonderheid de jeugdige beoefenaars der wetenschap herhaaldelijk van eene meer theoretische rigting blijk gegeven. Het geschrift, welks titel boven deze aankondiging is geplaatst, is eene nieuwe vrucht dier verhoogde belangstelling in theoretische vraagstukken. De heer N.G. Pierson, die reeds in de Gids voortreffelijke studiën over Say en Ricardo had geplaatst, heeft thans zijne verhandelingen over den Volksrijkdom, aanvankelijk in datzelfde tijdschrift opgenomen, afzonderlijk uitgegeven. Wij kunnen aan de beoefenaars der staathuishoudkunde niet genoeg aanbevelen, die verschillende studiën te lezen en te overdenken. De grondige kennis en rijke belezenheid, de fijne kritiek en scherpe logica, de klare en puntige stijl, waardoor zij uitmunten, geven den waarborg dat men ze niet uit de hand zal leggen zonder zijne denkbeelden en voorstellingen verhelderd en nieuwe inzigten gekregen te hebben, ook al kan men zich niet
met alle resultaten van den schrijver vereenigen.
Ik zie mij verpligt te bekennen dat het laatste bij mij het geval is. Het komt mij voor, dat de heer Pierson, op dit punt eenigermate homogeen met Mr. S. van Houten in zijne kritiek der praktische staathuishoudkunde, geplaatst in de Gids van Maart 1863, zich door de spitsvindigheden van sommige aanhangers der historische school in Duitschland heeft laten wegslepen en daardoor gevaar loopt zoowel de verdiensten van Adam Smith als de voortgaande ontwikkeling der wetenschap te miskennen of

{==88==} {>>pagina-aanduiding<<}
uit het oog te verliezen. Volgens beiden wordt het gebouw, door hem ten deele opgetrokken, geenszins allengs voltooid; integendeel, het staat reeds te waggelen en zal eerlang worden afgebroken om voor een geheel nieuw plaats te maken. Het zou eene afzonderlijke verhandeling vereischen en de grenzen dezer aankondiging verre te buiten gaan, om te betoogen waarom die meening mij niet aannemelijk voorkomt en tevens aan te wijzen welke uitspraken van den heer Pierson mij dien ten gevolge of op andere gronden minder juist toeschijnen; doch ik vertrouw mijne zienswijze reeds voldoende in het licht te kunnen stellen, door een oogenblik bij een paar punten stil te staan.
Vooreerst bij de definitie van den volksrijkdom, die ons in plaats van die van Smith wordt aanbevolen. Op de laatste kom ik terstond terug.
Rijkdom, zegt de schrijver (bl. 98), is de normale economische toestand van het maatschappelijk organisme. Deze zin bevat drie woorden, die onduidelijk of overbodig zijn en dus niet in eene definitie voegen. Het eerste, normaal, zal alleen dan kunnen verklaard worden, als men de gansche wetenschap doorloopen heeft, omdat men, volgens den schrijver zelven (bl. 98) eerst dan weten kan wat normaal is. Het tweede, economisch, behelst een beroep juist op hetgeen men nog niet weet en ten deele door de definitie leeren moet; want aan die definitie wordt natuurlijk deze verondersteld vooraf te gaan: Economie is de wetenschap van den volksrijkdom; en dan kan bezwaarlijk volgen: volksrijkdom is een economische toestand. Wat eindelijk het woord organisme betreft, waaraan de schrijver bijzonder veel gewigt hecht (bl. 93 vv.), het is niet alleen geheel overbodig, daar het eenvoudige woord maatschappij volkomen hetzelfde uitdrukt en inderdaad vrij wat duidelijker is dan maatschappelijk organisme, maar er ligt ook mijns inziens grove miskenning van Adam Smith in de bewering dat hij zich de maatschappij niet als een organisme zou hebben voorgesteld. Wel heeft hij het moderne woord, voor zoover ik mij herinner, nimmer gebruikt, evenmin als zijne tijdgenooten, maar wie heeft helderder dan hij ingezien en beter betoogd, dat in de volkshuishouding alles zamenhangt, dat bij haar allerlei invloeden wederkeerig op elkander werken, en dat zij nimmer als een mecanisme behandeld maar steeds als een levend geheel, dat zijn beweegkracht in zich zelf heeft, beschouwd en geëerbiedigd moet worden?

{==89==} {>>pagina-aanduiding<<}

Eene andere bedenking betreft het stelsel, door den schrijver aan Smith toegeschreven. Ik heb reeds iets tegen dat woord stelsel (bl. 15 en 23). Vele nieuwere economisten mogen een stelsel hebben, Smith had er stellig geen. Het was hem te doen om de maatschappij te bestuderen, hare levensverschijnselen te bespieden en in de oorzaken te leeren kennen. In het woord stelsel ligt iets willekeurigs, dat aan zijne beschouwing en methode geheel vreemd was. Voorzeker is het volkomen geoorloofd om, gelijk de heer Pierson op bl. 19 met betrekking tot Smith gedaan heeft, de hoofdgedachten van een schrijver bijeen te brengen en, als zij logisch zamenhangen, zijn stelsel te noemen: doch alleen onder de voorwaarde van nimmer te vergeten dat hij, behalve die in 't keurslijf van een stelsel geperste hoofdgedachten, nog eene menigte andere gedachten uitgesproken heeft, die wel met de hoofdgedachten zamenhangen maar niet altijd even goed in het, altijd min of meer willekeurige, stelsel passen.
Ik stem den heer Pierson gaarne toe, dat niemand weigeren zal deze door hem opgenoemde stellingen voor stellingen van Smith te erkennen; maar ik houd mij tevens overtuigd dat velen weigeren zullen hem nu verder in al zijne scherpzinnige deductien uit dat zoogenaamde stelsel te volgen. Laat ik de eerste en de derde stelling tot voorbeeld nemen. De eerste luidt: De rijkdom van een volk bestaat uit de som nuttige voortbrengselen, waarover het kan beschikken. Dat is onjuist, zegt de heer Pierson, want 1o. er is alleen welvaart als er beweging is, en volgens Smith zou eene maatschappij, voldoende van alle zaken, die zij behoefde, voorzien, ook nog welvarend zijn als alle nijvere lieden hunne zaken aan kant hadden gedaan (bl. 95); 2o. het is niet voldoende dat er nuttige zaken worden voortgebragt, want als er honderdduizend balen koffij aankomen, terwijl er slechts tienduizend noodig zijn, wint de welvaart niets (bl. 24). Ik antwoord op het eerste argument, dat er zeer zeker nog welvaart is op het oogenblik, waarop het handelsverkeer ophoudt en Smith dus gelijk zou hebben gehad, als hij dat gezegd had. Het is echter even zeker, dat de welvaart in dat geval spoedig zal verminderen, hetgeen Smith volstrekt niet ontkend zou hebben. Deze bedenking bewijst dus niets tegen zijne leer. Wat het tweede argument betreft, vraag ik: of men eenig regt heeft om aan te nemen dat Smith en zijne volgelingen het voldoende achten als er maar geproduceerd wordt, onverschillig wat of waar het blijft? Dan zou Smith de bestanddeelen

{==90==} {>>pagina-aanduiding<<}
van den volksrijkdom niet necessaries and conveniencies genoemd en dus reeds door de kracht dier woorden gansch overtollige zaken uitgesloten hebben; dan zou hij de handelsvrijheid niet verdedigd hebben door het argument, dat zij het beste middel is om de producten der verschillende landen te voeren van de plaatsen waar zij overvloedig naar die waar zij schaarsch zijn; dan zou John Stuart Mill, die teregt een getrouw volger van Smith wordt genoemd, er niet uitdrukkelijk van gewagen (Princ. I c. III § 4) dat sommige soorten van voortbrenging eene natie armer in plaats van rijker kunnen maken, hetgeen niet, gelijk de heer Pierson meent (bl. 25), een bewijs van ergerlijke inconsequentie, maar integendeel van helder inzigt is. Smith en Mill beiden spreken altijd van den volksrijkdom, als bestaande uit nuttige zaken.
Dat de voortbrenging alleen voordeelig is, wanneer zij de voorziening in werkelijke behoeften bedoelt, en des te voordeeliger, naarmate die behoeften dringender zijn, hebben beiden bij het schrijven hunner werken voortdurend gevoeld, zoo al niet herhaaldelijk uitgesproken. Niets verhindert om de door Smith gegevene definitie op deze wijze aan te vullen: De rijkdom van een volk is afhankelijk van de hoeveelheid nuttige voortbrengselen, waarover het in verhouding tot zijne behoeften kan beschikken, en van de wijze waarop die zaken onder de verschillende standen verdeeld zijn. Dat is niet zijne leer omverwerpen, maar in zijn geest uitbreiden. Wanneer men de waarheid uitspreekt en toelicht, dat het voor eene natie van belang is in kennis toe te nemen, mag men dan geacht worden onverschillig te zijn voor de soorten van kennis, die in het onderwijs den voorrang bekleeden, of voor de inrigting der scholen met betrekking tot de verschillende behoeften der maatschappij, alleen omdat men daarover niet uitvoerig of in het geheel niet gesproken heeft?
De derde stelling van Smith luidt volgens bl. 19: Alle verbruik is vernietiging van rijkdom. Onwaar, zegt de heer Pierson, want 1o. het verbruik prikkelt niet zelden de productie en is dus eene voorwaarde tot rijkdom (bl. 11, 20); 2o. het verbruik beperken is: zichzelven onthouding opleggen en dus de welvaart verminderen in plaats van vermeerderen (bl. 38). Wat de eerste bedenking betreft, behoef ik slechts te wijzen op de leer van Smith, dat debiet, d.i. verbruik, noodig is voor de toepassing der verdeeling van arbeid (I c. 3),

{==91==} {>>pagina-aanduiding<<}
waaruit blijkt dat hij inderdaad wel gelet heeft op de noodzakelijke harmonie tusschen productie en consumtie, wier miskenning hem verweten wordt. Dat verband komt bij hem ook helder uit, waar hij in het derde boek den wederkeerigen invloed van stad en land op elkander bespreekt. Is er bij Smith of Mill eenige zinsnede te vinden, waaruit blijken zou dat zij niet weten of ontkennen dat het verbruik in den regel tot vernieuwde voortbrenging leidt? De tweede bedenking wordt mijns inziens reeds wederlegd door Smith's uitspraak: consumtion is the sole end and purpose of production. Hij was er waarlijk de man niet naar, om een stelsel van algemeene onthouding te prediken of te bedoelen, al heeft hij omtrent de leer van het verbruik zeer veel aan zijne navolgers te doen overgelaten.
Doch reeds te lang welligt voor eene aankondiging stond ik bij deze punten stil. Het is intusschen wenschelijk, dat de aandacht van allen, die belang in de economie stellen, op het verschil van rigting gevestigd worde, dat zich thans ook in ons vaderland tusschen hare beoefenaars begint te openbaren, en dat aan de wisseling van gedachten en den strijd, die daarvan het noodwendig gevolg zijn, meer en meer worde deelgenomen. Wanneer dat steeds geschiedt met zooveel kennis en talent, met zooveel helderheid en wetenschappelijken zin, als waarvan het geschrift van den heer Pierson de blijken draagt, dan zal de thans vaak oppervlakkige beoefening der wetenschap er door winnen in grondigheid en degelijkheid en zij zelve er eenmaal rijke vruchten van oogsten.
O. van Rees.

IV. Opvoeding en Onderwijs.

De jeugd van beroemde mannen, door agatha, schrijfster van ‘de dochter van den Kozak’, ‘de pages van den baron de Montigny’ enz. Leiden, firma van den Heuvell en van Santen. Prijs ƒ 1,60.
Van de jeugd van groote mannen is ons doorgaans weinig bekend. Shakespeares eerste levensjaren bedekt eeń geheimzinnige sluijer. Van Caesars jeugd weet zelfs Plutarchus ons geen enkele anecdote te verhalen. Zij, die zelven van hun leven een beschrijving gaven, waren niet altijd in staat van het eerste tijdperk een getrouw beeld te schetsen. Bilderdijk verhaalt, dat hij zich

{==92==} {>>pagina-aanduiding<<}
reeds in Cats verdiepte, toen ‘naauw drie halve zonnebanen zijn leven hadden afgeperkt.’ Wat door da Costa naar aanleiding van dergelijke verklaringen is te boek gesteld, wordt door een onzer geestige critici een roman genoemd. Moge deze uitspraak eenigzins overdreven zijn, zeker is het, dat de taak, die Agatha op zich nam, niet gemakkelijk is en meer kennis vereischt, dan wij in haar werk ontdekken kunnen. Zoo lezen wij, bij voorbeeld, van Karel Linnaeus, dat hij, na door zijn vader voor alle studie ongeschikt te zijn verklaard, bij een touwslager in de leer kwam. Dat de schrijfster zich hier door 't woord cordonnier heeft laten misleiden is duidelijk voor hen, die haar verhaal met dat van Louise Colet kunnen vergelijken. Meent deze of gene, dat zulk een vergissing van ondergeschikt belang is, wij ontleenen er het recht aan, om aan de uitnemendheid van Agatha's studiën te twijfelen. Hieruit volge niet, dat wij omtrent het gansche werk een ongunstige meening koesteren of Agatha's navolgingen over 't geheel veroordeelen. Integendeel behooren sommigen tot de meest gelukte schetsen. Missen wij den bevalligen en zuiveren stijl, waardoor L. Colets verhalen schitteren, 1) wij stuiten niet op beschouwingen, waardoor de goede indruk ten eenenmale wordt bedorven. 2) En moeten nu eenmaal verhalen, waarvoor weinig gegevens zijn, een subjectieve kleur dragen, wij geven aan Agatha's voorstelling in menig opzicht de voorkeur. Door de fransche schrijfster worden b.v. de plagerijen, waarvan Pope in zijn jeugd het slachtoffer was, op rekening gesteld van zijn oprecht catholicisme. ‘Je gage, reprit le père, que c'est parce que notre enfant était bon catholique, que ses compagnes d'école l'ont maltraité; Les misérables, l'injurier, lui si intelligent, si grand déjà par l'esprit.’ De jeugdige lezer zal geen andere meening koesteren noch uit hetgeen

{==93==} {>>pagina-aanduiding<<}
de schrijfster verder vertelt zich een juist denkbeeld vormen van Pope's karakter. Anders verhaalt Agatha: Vraagt men: ‘Waarom had Alexander zoo'n verdriet op school, of liever, waarom plaagden de jongens hem daar? dan is het antwoord eenvoudig: omdat hij pedant was, ontzettend pedant zelfs. Zijn moeder en tante hadden hier misschien veel schuld aan, want zij deden niets dan zijn ijdelheid streelen en konden nooit besluiten hem eens ongelijk te geven.’ Niet onaardig schetst zij verder, hoe 't verwaande kind, door moeder en tante naar ligchaam en ziel werd bedorven. Is ook hier der phantasie wat veel ruimte gegeven, wij kunnen ons zulk een jeugd verklaren van den man, die door ijdelheid gedreven aan Whigs en Tories de hand reikte en met de producten zijns geestes, als waren 't handels-artikels, speculeerde. Verzekert echter Agatha later, sprekende van Pope's streven om alleen een dichter te worden: ‘En hij werd inderdaad een van Engelands groote dichters; hij werd beroemd bij zijn leven en is het nu nog;’ dan teekenen wij tegen deze verklaring protest aan. Was het hier de plaats geweest te wijzen op de overdreven hulde aan Pope door zijn tijdgenooten toegebracht, de schrijfster had tevens met een enkel woord kunnen gewagen van 't geen vereischt wordt om in waarheid een groot dichter te kunnen heeten.
Geven Agatha's verhalen nog tot menige opmerking aanleiding, de onze mogen getuigen van belangstelling in een boek, waarin veel goeds voorkomt en dikwerf de rechte toon is getroffen. Zich te onderscheiden, zich een naam te maken heeft iets zeer bekoorlijks voor den levenslustigen knaap. Aan die onwaardeerbare zucht een edele richting te geven is onze taak. Mochten ook Agatha's schetsen daartoe bijdragen en in onze jeugdige vrienden de overtuiging wekken, dat alleen door rustelooze inspanning het hoogste kan worden bereikt.
K.
G.J.S.
Hoe moeten wij onze kinderen verplegen? Goede raad aan moeders, door Dr H. van Cappelle. Amsterdam, G.L Funke, 1864. Prijs 75 cent.
‘In het voorbeeld van twee vrouwen, waarvan de eene zich van hare moederlijke pligt uitnemend kweet, terwijl de andere door onbedachtzaamheid en onverstand haar kind in het ongeluk stortte, heb ik getracht u op eene aanschouwelijke wijze de gevolgen van eene goede en van eene verkeerde verpleging levendig

{==94==} {>>pagina-aanduiding<<}
voor oogen te stellen.’ Aldus laat zich de schrijver zelf over den inhoud en den vorm van zijn werkje hooren. De opmerkingen, bedenkingen en raadgevingen zijn, behoudens gering verschil van zienswijze in kleinigheden, onzes inziens zeer behartigingswaardig, en jonge moeders (bij meer ervarene is vaak de ondervinding de beste leermeesteres) kunnen er zich met vrucht van bedienen. Doch, en deze is onze voornaamste aanmerking, het boeksken is als raadgever op verre na niet volledig. Er komen in de verpleging van jonge kinderen nu en dan eene menigte zaken voor, te wier aanzien men, juist omdat zij slechts nu en dan voorkomen, veel eer dan voor het dagelijksche, naar zulk een raadgever grijpt indien het geval zich opdoet. En omtrent veel laat Dr. v.C. de moeder geheel en al verlegen; omtrent het een en ander heeft men moeite het verlangde op te visschen uit eene reeks gesprekken en dergelijke, waarmede veel ruimte nutteloos en noodeloos verbruikt wordt. De steller dezes heeft gedurende eene reeks van jaren eene menigte dergelijke handleidingen onder de oogen gehad, maar geen heeft hem zoo in allen deele voldaan, geen is hem zoo volledig, duidelijk en eenvoudig voorgekomen als het Handboek voor het vronwelijk geslacht, van Dr. de Koning, te Zalt-Bommel bij Noman en zoon in 1831 uitgegeven. Als hoogst behartigingwaardig prijzen wij dat oude, maar niet verouderde, boek met den meesten nadruk aan, maar als hoogst behartigingswaardig ook schrijven we het volgende uit het boekje van v.C. over de bewaarscholen af:
‘Bewaarscholen zijn nuttige inrigtingen voor de kinderen van moeders, die of door hare bezigheden buitenshuis, of door hare zwakke gezondheid buiten staat zijn zich zelven met hare kinderen bezig te houden. De moederlijke zorg geloof ik niet dat door iets anders vervangen kan worden; wie heeft het kind zoo lief als zij; wie kent het zoo als zij; wie is zoo geschikt en geneigd als zij, om in liefde de kinderlijke gebreken te bestrijden; aan wie kan het kind zich zoo zeer hechten als aan haar? Geloof mij, als het mogelijk is, moeten de kinderen tot hun zevende jaar bij de moeder blijven: geen vreemde invloed mag zich tusschen haar en haar kind plaatsen. Ik beschouw dus de bewaarscholen, voor zoover zij goed zijn ingerigt, wel als eene weldaad voor onze maatschappij, maar alleen voor die kinderen, waarvan de moeder onmogelijk zelve de eerste opvoeding van haar kroost op zich kan nemen.’

{==95==} {>>pagina-aanduiding<<}

1. L.Th. Zeegers. Nederlandsche Spraakkunst. Amsterdam, Weijtingh en Brave. 1864. 150 bl. 60 cents.



2. Handleiding tot l'enk- Spreek- en Schrijf- of Stijl-Oefeningen voor de volksscholen. Naar het hoogduitsch. 2e druk. Gouda, G.B. van Goor. 1862. 192 bl. ƒ 1.35.



3. Eléments de la Grammaire Française, par Lhomond, revus et augmentés par A. van der Hoeven, Instituteur à Hoorn. Amsterdam, Weijtingh en Erave. 1862. 119 bl. 50 cents.



4. Manuel de lecture et de version Française pour les commençants; par A. van der Hoeven, Institnteur à Hoorn. Second Tome. Amsterdam, J.M.E. Meijer. 1865. 196 bl. Prijs 60 cents.



5. Handboek voor iedereen, die Fransch leert. Volledige voorstelling van de uitspraak van alle fransche woorden, zoo als deze tegenwoordig door de beschaafde standen te Parijs uitgesproken worden, enz. Te Kampen, bij G.Ph. Zalsman. 1864. 218 bl. ƒ 1,00.
1. Zoo wij deze spraakkunst aan eene wetenschappelijke kritiek wilden onderwerpen en in alle punten met andere spraakkunsten wilden vergelijken, dan zou dit zooveel tijd vorderen, dat wij de aankondiging er van langer zouden moeten uitstellen dan wenschelijk is. Bij eene voorloopige inzage toch is het ons voorgekomen dat wij hier een zeer degelijk werk voor ons hebben, hetwelk ongetwijfeld zijn weg zal vinden. Ook de opinie van deskundigen is voor dit werk reeds zeer gunstig; op sommige scholen, ook op meisjesscholen, wordt de spraakkunst van den heer Zeegers reeds gebruikt en voldoet daar zeer goed.
Waar Brill wel wat hoog gaat, is Zeegers, met een weinig toelichting, begrijpelijk voor die leerlingen, voor wie de schrijver zijn boek bestemd heeft, - blijkens het voorberigt voor de hoogste klasse op onze burgerscholen. Ook voor de aankomende onderwijzers, die dikwijls met Brill zeer verlegen zijn, schijnt ons Zeegers bijzonder bruikbaar.
Zoo wij een paar aanmerkingen moesten maken, zouden het bijv. deze zijn: Op bl. 5 ‘In ieder ander geval draagt eene bepaling den naam van aanvulling’. Is dit woord aanvulling niet wat gezocht?
Op dezelfde bladzijde komt eene bepaling voor van het voorwerp, welke wij niet geheel zuiver achten. Daar staat: ‘Een voorwerp (objekt) is een persoon of eene zaak, die buiten het subjekt en daarmede in betrekking staande gedacht wordt. Die betrekking wordt in den zin door het gezegde uitgedrukt.’

{==96==} {>>pagina-aanduiding<<}

In het daarop aangehaalde voorbeeld: ‘Ik zend den koopman de waren’ wordt koopman een persoonlijk voorwerp genoemd, Met deze geheele redenering kunnen wij niet instemmen, vergelijk ook Roorda en Brill. - Waarom op bl. 13 bij de opnoeming der tweeklanken ou is weggelaten is ons niet duidelijk. Op bl. 48 wordt, waarschijnlijk bij vergissing, het bijv. naamw.: koud genoemd onder de bijv. naamwoorden die bij uitsluiting praedicatief worden gebruikt.
Dergelijke kleine opmerkingen zijn er misschien meer te maken. Zij nemen echter niet weg, dat onze voorloopige kennismaking met de spraakkunst van den heer Zeegers van dien aard is, dat wij gerust allen, die belangstellen in onze schoone en rijke moedertaal, durven aanbevelen, zich dat werkje aan te schaffen. Bij eene 2e uitgave, welke spoedig noodig zal zijn, hopen wij dat de uitgever eene grootere letter zal gebruiken.
2. Deze denk- enz. oefeningen zijn, blijkens de voorrede, door den heer van Hinloopen Labberton vertaald en bestemd als proeve eener praktische handleiding voor den aankomenden onderwijzer, daar de vertaler overtuigd is dat in vele scholen de geheele gang van het onderwijs nog altijd te werktuigelijk, te eenvormig is en dat levendige afwisseling en geregelde opklimming ontbreken. Het spreekt van zelf, dat de vertaler niet wenscht dat zijn boek bij het onderwijzen slaafs zal worden gevolgd. Indien eenig jeugdig onderwijzer uit gemakzucht hiertoe mogt worden verleid, vreezen wij, dat het zijn onderwijs op den duur meer kwaad dan goed zal doen, daar ligt alle originaliteit en vindingrijkheid bij hem zouden verloren gaan. Het boek zou niets meer dan een ezelsbrug voor hem worden. Met verstand en oordeel gebruikt, kunnen deze oefeningen bij velen nieuwe denkbeelden opwekken en een goeden invloed op het door hen te geven onderwijs uitoefenen.
Vooral onderwijzers die hun geheele leven op eene afgelegene plaats slijten, die weinig gelegenheid hebben om met goed ontwikkelde ambtgenooten in aanraking te komen en zoodoende langzamerhand in eene soort van sleur geraken, zullen zeker met goed gevolg van tijd tot tijd dit boek inzien.
3. De Grammaire van Lhomond, of liever de door Van der Hoeven omgewerkte Grammaire, is reeds twee jaren geleden in het licht verschenen; de uitgever zal dus wel het beste weten of dit werk al of niet een gunstig onthaal bij HH. docenten der fransche taal heeft

{==97==} {>>pagina-aanduiding<<}
gevonden. Wij achten het overbodig veel over deze spraakkunst in 't midden te brengen, daar er nog onlangs in 't Weekblad voor het lager, middelbaar en gymnasiaal onderwijs, (zie Weekblad van 4 en 18 Junij, 2 en 16 Julij) eene uitvoerige discussie over heeft plaats gehad tusschen L.B.F. en den heer van der Hoeven. Wij zouden echter elk onderwijzer aanraden om, voordat hij deze Grammaire op zijne school invoert, deze kritiek en antikritiek, repliek en dupliek naauwkeurig, met het boek er bij, na te gaan en dan zelf zijn oordeel te vellen.
4. Onder het nazien der proeven ontvangen wij dit tweede deel van den ‘Manuel de lecture etc.’ van den Heer v.d.H., dat wij te gelijk met diens: ‘Eléments de la Grammaire Francaise’ wenschen aan te kondigen.
De schrijver heeft, blijkens zijn voorberigt, eenige kleine verhalen in 't fransch vertaald, - de 4 eersten uit het Duitsch van A. van Kotzebue, no 5, ‘l'Esclave’, uit de ‘New Monthly Magazine, terwijl no 4 een oorspronkelijk fransch stuk van Mme Dufrenoy is. Wij laten het daar of de zamensteller niet, zonder tot vertaling zijne toevlugt te nemen, geschikte ‘historiettes’ zou hebben kunnen vinden, om aan de eerstbeginnenden ter vertaling te geven; - ook is het de vraag, of eerst beginnenden deze stukjes zullen kunnen vertalen; doch wij erkennen gaarne dat ze zich zeer goed laten lezen.
Aan eene minder naauwkeurige correctie schrijven wij het toe, dat bijv. op bl. 3 in plaats van pélerin, pèlerin staat, dat er op bl. 23 een punt midden in een zin voorkomt, en op bl. 129 het eerste accent op ‘altérée’ ontbreekt. ‘Il a bien l'air d'être pauvre, mais il n'a pas l'air d'être stupide,’ vindt men op bl. 5; liever lazen wij: Il a bien l'air d'être pauvre, mais non d'être stupide; - zoo ook ware het beter op bl. 127 te lezen: le fidèle Mustapha, qui s'était caché dans le sentier étroit, dan: qui était caché enz.; uit den zin toch is het duidelijk dat Mustapha zich zelf verborgen had.
Het verfranschen van het engelsche woord ‘sheriff’ door het te spellen ‘schériff’ vinden wij wat bedenkelijk. De leerling zal, wel is waar, zoo hij bij 't vertalen de woordenlijst raadpleegt van den heer v.d.H., dat woord door ‘schout’ overzetten, doch zoo hij het fransche woordenboek van Bomhoff ter hand neemt, zal hij vinden: ‘Schérif, m. afstammeling van Mahomet,

{==98==} {>>pagina-aanduiding<<}
zekere waardigheid.’ Door den oosterschen naam Mustapha misleid, zou de leerling geneigd zijn den in het boek bedoelden engelschen ambtenaar voor een naneef van den grooten profeet aan te zien.
5. Wij verklaren ons bepaald incompetent dit boek wetenschappelijk te kritiseren, daar wij weinig geloof hechten aan die zoogenaamde methode om de uitspraak eener vreemde taal te leeren door middel eener veranderde spelling. Wij voor ons toch vinden het hoogst moeijelijk, om uit de voor de uitspraak aangegevene spelling, het vreemde woord goed te leeren uitspreken. Men beproeve het eens met, b
{== afbeelding 	==} {>>afbeelding<<}
    
; kong-ssa
{== afbeelding 	==} {>>afbeelding<<}
    
, kraeng'-dr, ssu-ssaeng'. r'-keu-
{== afbeelding 	==} {>>afbeelding<<}
    
ang', enz.
Gelukkig is ‘het doel van dit boekje minder om eerstbeginnenden de uitspraak van het fransch te leeren, dan wel om eenigzins gevorderden, ingeval van twijfel omtrent de uitspraak van een woord, de noodige aanwijzing te verschaffen.’
Wij hopen dat de bedoelde ‘eenigzins gevorderden’ die aanwijzing hier mogen vinden. De uitspraak toch van vreemde talen is en blijft voor ons Nederlanders een groot struikelblok. Dat wij echter aan de mogelijkheid twijfelen, dat iemand met behulp van een boek, zelfs van een zoo goed bewerkt handboek als dit wel schijnt te zijn, zuiver fransch kan leeren spreken, moeten wij gul bekennen. Wij hopen voor den ijverigen nederlandschen bewerker der duitsche ‘methode Toussaint-Langenscheidt’ voor het leeren der uitspraak van fransche woorden, dat wij hierin den bal geheel misslaan.
Monitor.
Leesboek voor de hoogste klasse der lagere scholen bij het onderwijs in de aardrijkskunde. Te Groningen, bij L. van Giffen. 1863. ƒ ‘,30. - 139 bladz.
Dit boekske hadden we hooren prijzen en namen het dus met eenige ingenomenheid ter hand.
Of wij het met den gehoorden lof eens zijn, ook na de kennismaking? Neen. - Het ‘waarom niet’ laten wij in de onderstaande aanmerkingen volgen, hoewel wij vreezen dat de schrijver zich daar weinig om zal bekreunen; in zijn voorberigt toch schijnt hij niet gerust te zijn over de beoordeeling, die zijnen arbeid zal treffen en geeft dus bij voorbaat te kennen, dat hij aan eene beoordeeling, die alleen theoretisch wordt opgemaakt, niet veel waarde hecht.

{==99==} {>>pagina-aanduiding<<}

Bl. 11. ‘Ons Vaderland.....is wel zeer laag en klein, maar toch vruchtbaar en belangrijk.’ Is dit zoo vreemd? Is laag land dan in den regel onvruchtbaar land?
Op bl. 13 wordt gesproken van het prachtig en indrukwekkend aanzien onzer steden in den zomer. Wij verkeerden tot nu toe in den waan, dat juist in den zomer onze steden er vrij doodsch en vervelend uitzien.
Op bl. 19 wordt als eene bijzonderheid van den Haag vermeld, dat aldaar den inwoners menigwerf versche visch wordt aangeboden. Gelukkige inwoners van den Haag, waar men u zoo maar (gratis?) visch en dat nog wel versch en menigmaal aanbiedt!
Bl. 20 en 21. Onder de steden van Z. Holland worden genoemd: 's Hage, Delft, Rotterdam, Schoonhoven, Gouda, Leiden, en den Briel. - Waarom Dordrecht vergeten?
Bl. 26. ‘In Breda heeft men thans in het oude kasteel de militaire akademie, dat is eene school, waar jonge soldaten worden onderwezen en opgeleid.’ - Vraag eens aan den eersten officier den beste, hoe hij deze definitie vindt. De schrijver heeft zeker aan Kampen gedacht.
Bl. 33. ‘Alle Utrechtsche steden liggen aan de boorden van rivieren, waardoor hunne (!) schoonheid’ enz.
Bl. 35. Hoe vindt men den volgenden zin?: ‘De inwoners van Overijssel staan bekend voor werkzame en oppassende lieden. Velen hunner volgen niet als slaven de eischen eener buitensporige weelde, zooals dit door anderen wel geschiedt.’
Bl. 41. ‘Van Frieslands grenzen worden meer dan de helft door zeewater bespoeld.’ (!)
Op bl. 46 wordt verhaald, dat enkele van de bewoners der prov. Groningen in fabrieken leven ‘vooral voor 't verwerken van aardappelen.’ Die zin behoeft zeker wel eenige toelichting.
Dit is, dunkt ons, voor zoover Nederland betreft, genoeg. Wil de schrijver nog meer aanmerkingen, wij hebben er nog eenigen in voorraad. Een paar willen wij, wat Europa aangaat, ten beste geven.
Bl. 51. ‘De Christenen zijn in talrijke sectens verdeeld, die echter meest overal als broeders zamenwonen.’ Ook in Spanje, Oostenrijk, Polen, Zweden, Ierland, (Belfast!)?
Bl. 56. ‘Naar 't westen heeft men meer of minder gemeng-
{==100==} {>>pagina-aanduiding<<}
den kleigrond, die door bakken of bouwen meer winstgevend wordt gemaakt.’ - 't Kan duidelijker!
Op bl. 66 had de schrijver bij de bezittingen van Spanje wel de Philippijnsche eilanden mogen opnoemen.
Bl. 75. ‘De redelijke bewoners van Zwitserland zijn moedige en trouwhartige lieden;’
Hoe, worden de bewoners van Zwitserland verdeeld in redelijke en onredelijke?
Bl. 76. ‘bij het gloeijen der alpenkruinen.’ - Zou elk onderwijzer wel kunnen weten dat de schrijver denkt aan: das Alpglühen?
Bl. 78. Zouden de schoolkinderen de beschrijving van de regering van Turkije hier gegeven, kunnen begrijpen; laat staan de hun gestelde vraag: ‘Wat dunkt u van zoodanige regering?’ kunnen beantwoorden?
Bij het lezen van bl. 82 heeft men moeite om zich voor te stellen, dat dit boek bestemd is tot een leesboek voor kinderen. De gezwollen stijl, door den schrijver hier en elders gevolgd, is wel wat misplaatst.
Het doet ons zeer veel genoegen op bl. 97 te lezen: ‘Het pruissische volk is vrijheidlievend en dapper, bezadigd en trouwhartig. ‘Hunne godsdienst enz.’ Waarschijnlijk is de bezadigdheid van het pruissische volk de reden waarom wij van zijne (de schrijver zou hunne zeggen) vrijheidlievendheid zoo weinig bespeuren; 't is maar gelukkig voor v. Bismarck!
Op bl. 98 en 99 worden verscheidene pruissische steden genoemd, waarom geen enkele uit de Rijnprovinciën?
Bl. 113. ‘Het binnenste der Aarde is gloeijend vloeibaar en dit vuur is omsloten door eene korst.’
Wij wisten niet dat men hiervan reeds volkomen zekerheid heeft.
Bl. 117. De kolibri wordt als in Azië te vinden voorgesteld. Wij meenen stellig dat dit vogeltje alleen in Amerika wordt gevonden. Vergissen wij ons misschien?
Wij gelooven, dat dit voorloopig genoeg is om den schrijver te overtuigen van de noodzakelijkheid om zijn boekje eens flink om te werken; wij hopen het dan nogmaals en met meer genoegen te zullen kunnen aankondigen.

Monitor.

{==101==} {>>pagina-aanduiding<<}

L.Th. Zeegers. Bloemlezing uit Nederlandsche dichters, Zevende duizendtal. Amsterdam, Weijtingh en Brave, 1864. 96 bladz. prijs 25 cents.
‘Deze bundel maakt uit het 2de gedeelte (de Poëzij) van de Nederlandsche Chrestomathie door L.Th. Zeegers,’ zeggen de uitgevers in hun voorberigt. - De Chrestomathie van Zeegers is ons bij ondervinding te gunstig bekend, dan dat wij een herdruk daarvan, of zelfs van een gedeelte van dat werk, anders dan met genoegen zouden kunnen aankondigen.
Als bijdrage tot de kennis onzer letterkunde en ook als leesboek voor de meest-gevorderde leerlingen eener goede lagere school en voor aankomende onderwijzers heeft dit boekske geene geringe waarde, vooral als men daarbij in aanmerking neemt den geringen prijs, waardoor dit bundeltje poëzij onder ieders bereik gesteld wordt. Eene aan- of liever op-merking kunnen wij echter niet voor ons houden, t.w., dat wij in de rij der Nederlandsche dichters, van wie hier stukken zijn opgenomen, enkele namen ongaarne missen. Zoo zoeken wij te vergeefs zelfs naar een enkel juweeltje van onzen onvergetelijken de Génestet.
Wij willen gelooven dat dit de schuld is, niet van den heer Zeegers, doch van het copijregt.
Monitor.
P.H. Geist. Meetkundig Leesboek ten dienste van het middelbaar onderwijs. le stukje. Te Kampen, bij G.Ph. Zalsman. 1864. 34 bl. prijs 25 cents.
Wanneer dit werkje voltooid zal zijn, komen wij er welligt nader op terug. Voor deze voorloopige aankondiging zij het genoeg, dat de schrijver gunstig bekend staat en dat druk en uitvoering der figuren zeer net zijn. Waarom op den titel gedrukt staat: Leerboek ten dienste staat van het middelbaar onderwijs, is ons nog niet duidelijk; misschien zal zulks uit de volgende stukken blijken. Dit le stukje bevat 5 hoofdstukken, waarin, behalve de algemeene bepalingen, behandeld worden: lijnen en hoeken, driehoeken, en evenwijdige lijnen; op elk hoofdstuk volgen vraagstukken, terwijl het 4e hoofdstuk geheel aan werkstukken is gewijd.
In hoever het noodig was de meetkundige leerboeken met één te vermeerderen, durven wij niet beslissen; dit boekje ziet er evenwel zeer bruikbaar uit.
Monitor.


{==102==} {>>pagina-aanduiding<<}

Buitenlandsche letterkunde.

Losse schetsen.

Michelet.

‘Il nous reste encore Dieu, il est vrai, maid c'est si peu de chose,’ roept Michelet uit in een zijner philosophische geschriften. Wij zouden zeker met meer regt kunnen zeggen: ‘Il nous reste encore le Michelet de 1865, mais ce n'est plus rien du tout.’ Inderdaad, indien wij 't dikwijls zien, dat groote schrijvers aan den laten dag van hun leven bewijzen geven van intellectuele uitputting; bij niemand treffen wij dat verstandelijk verval in die mate aan, als bij den schrijver van de ‘Bible de l'humanité’, een boek, dat nog meer dan zijn voorgangers: ‘la Régence, l'Amour, la Femme enz., de sporen draagt van een ontzenuwde verbeelding, en aan een groote oppervlakkigheid de meest volmaakte verwarring van gedachten paart; - maar beschouwen wij eerst Michelet in de volle kracht van zijn leven en werken, alvorens hem in zijn zwakke grijsheid te toonen.
Michelet werd geboren te Parijs in het jaar 1798. Zijn vader, vroeger drukker aan de assignatiën-drukkerij, had zelf een drukkerij opgerigt in een oude kerk, die in 1810 werd afgebroken. 't Was ongeveer tegen dien tijd, of iets later, dat Jules Michelet eenige maanden in de keizerlijke drukkerij arbeidde, die hij weldra verliet, om wegens zijn veelbelovenden aanleg,

{==103==} {>>pagina-aanduiding<<}
met groote opoffering zijner familie, leerling te worden van 't Collége Charlemagne.’ 1)
Hij had tot leermeesters Villemain en Leclerc. De eerste, die nog heden ten dage sekretaris voor zijn leven is van de Fransche Akademie, had in dien tijd den naam, van de grootste Latinist der wereld te zijn. Als lid der Akademie is hij echter meer bekend wegens zijn liberalisme, dan wegens zijn genialiteit. De studiën van Michelet beantwoordden volkomen aan de verwachting, die men van hem had gekoesterd, en toen in 1821 het vergelijkend examen plaats had voor de betrekking van leeraar in de geschiedenis aan het Collége Rollin werd Michelet met algemeene stemmen gekozen. Ook onderwees hij tot aan het jaar 1826 de oude talen en de philosophie.
In 1827 zag zijn eerste werk: ‘Tableaux Synchroniques de l'histoire moderne’ het licht, een boek dat meer getuigt van studie en werkzaamheid, dan van groote geestesgaven.
Zijn navolging der Scienza nuova van Vico, die onmiddelijk daarop verscheen onder den titel van ‘Principes de la philosophie de l'histoire, maakte zijn naam meer gunstig bekend, zoodat hij zelfs tot houder van voorlezingen in de normaalschool werd benoemd. 2)
Tegen aller verwachting nam Michelet geen werkzaam deel aan de revolutie van 1830. De historie trok al zijn aandacht, en plaatste hem in 1831 in de betrekking van chef der geschiedkundige afdeeling aan het koninklijk archief, terwijl Louis-Philippe hem de eervolle taak opdroeg, de geschiedenis te onderwijzen aan zijn dochter, prinses Clementine van Orleans. Doch met deze prinses heeft hij niet veel eer kunnen inleggen. Zij was een slechte leerlinge, en daarom is het de pligt der kritiek, er op te wijzen, dat het niet de schuld is van Michelet, indien haar koninklijke hoogheid voor mevrouw Clara Mundt in historie-kennis moet onderdoen.

{==104==} {>>pagina-aanduiding<<}

In 1831 koos Guizot Michelet als zijn plaatsvervanger in het professoraat aan de Sorbonne, terwijl in hetzelfde jaar het eerste deel van zijn ‘Geschiedenis van Frankrijk’ verscheen, die in 1860 met het veertiende deel voltooid is. Twee jaren later, dus in 1834, zag een klein boekje van hem het licht, dat ondanks zijn nederig voorkomen, zijn beste voortbrengsel is en nog zal gelezen worden, wanneer ‘l'Oiseau,’ ‘la Mer’ enz. lang vergeten zijn; wij bedoelen het ‘Précis de l'histoire moderne,’ van welk klassiek geworden werk reeds meer dan 20 uitgaven elkander hebben opgevolgd, en dat in de meeste scholen van Frankrijk, ja zelfs in Holland, en naar wij meenen aan de hoogeschool te Leiden, gebruikt wordt, of althans gebruikt werd, als leiddraad bij het geschiedkundig onderwijs van den hoogleeraar Dozy. Aan dit duidelijk en volledig boek, alsmede aan zijn ‘Origines du droit français cherchées dans les symboles et formules du droit universel’ die in 1837 verschenen, dankte Michelet zijne benoeming tot leeraar in de philosophie aan het Collége de France in 1838 en die tot lid van 't Instituut in 1839. Van dien tijd af begon de strijd, dien Michelet met zooveel heftigheid en succes tegen de jezuiten, tegen de klerikalen in het algemeen en tegen de autocratische beginselen heeft gevoerd. Wij komen op dezen strijd later terug en doorloopen eerst kortelijk het leven van den demokraat, die, ondersteund en aangemoedigd door de opregte sympathie der akademische jongelingschap weldra van zijn Collége het terrein maakte, waar de propaganda voor 't liberalisme een groote uitbreiding nam. Als vruchten van die polemiek zagen een drietal boeken het licht: ‘Des Jésuites avec M. Quinet in 1843;’ ‘Du Prêtre’ ‘de la Femme’ en ‘la Famille’ in 1844 en ‘du Peuple’ in 1846. In 1847 verscheen zijn eerste
deel van de geschiedenis der revolutie van Frankrijk, als een vervolg op de geschiedenis van Frankrijk zoo even genoemd.
't Was zeker niet bevreemdend, dat bij de revolutie van 1848 de liberale partij Michelet kandidaat wilde stellen voor het wetgevend ligchaam; maar hij bedankte voor die onderscheiding, onder voorwendsel, dat de werken die hij onder handen had, eerst moesten voltooid zijn, eer hij de staatkundige, in zeker opzigt voor hem geheel nieuwe, loopbaan mogt ingaan. Intusschen zette hij de lessen aan 't Collége de France voort en ontwikkelde in zoo vurige en welsprekende taal zijn demokratisch stelsel en sprak met zóóveel opregtheid over de gebeurtenissen van den dag, en wel,

{==105==} {>>pagina-aanduiding<<}
in afkeurenden zin, dat het gouvernement (Lodewijk Napoleon) in maart 1851 zijn Collége sloot. Michelet protesteerde te vergeefs in de dagbladen tegen dien maatregel en viel, in weinig gematigde termen, maar met veel juistheid en scherpzinnigheid het rapport aan, dat men over zijne lessen had ingediend, en dat, volgens hem, zijn onderwijs in een geheel onwaar daglicht plaatste.
Toen den 2en December 1852 de coup d'état van den president der republiek, Lodewijk Napoleon tot keizer Napoleon III maakte, zond Michelet aan Z.M. de vrijwillige demissie van de betrekking aan het archief van Frankrijk, omdat hij den gevorderden eed van getrouwheid aan den keizer niet wilde afleggen. Zoo was het einde van zijn openbaar leven, waarin hij gedurende achttien jaren met onbetwistbaar veel talent en eerlijkheid de zaak van 't liberalisme had gediend. De klerikale partij juichte bij den val van een zijner meest gevreesde vijanden, en haar organen begonnen nu eerst met woede op hem los te trekken.
Dit deerde echter Michelet niet, die zich had afgezonderd van de wereld en haar geraas.
Volgen wij hem een poosje in die afzondering, vooral echter niet verder, dan voor eene korte schets noodig is, want wij zijn van meening, en onze lezers eveneens, dat de schrijver en de mensch altijd van elkander moeten gescheiden worden, tenzij de omstandigheden van dezen met de werken van genen zoodanig zamenhangen, dat een kritiek van zijn geschriften onmogelijk wordt, zonder een kijkje te nemen in de binnenkamer zijner woning.
Michelet, gehuwd in 1824, weduwnaar in 1825, trad in 't jaar 1853 op nieuw in 't huwelijk met een zeer jong meisje. Zonder hieromtrent de minste physiologische opmerking te maken, constateer ik alleen het feit, dat wij na dien tijd in de geschriften van Michelet die betreurenswaardige verflaauwing zien, waarvan wij aan het begin van dit opstel spraken. Michelet, de krachtige historieschrijver, wordt de weeke auteur van ‘l'Amour’ en ‘la Femme’, en de gevierde redenaar zet zich als een andere, intellectueele, Hercules neder aan het spinwiel van Omphale. Na 1853 ziet Michelet in alles en overal de vrouw. Hij rigt haar een altaar op, waarop hij de geheele geschiedenis ten offer brengt. Getuige zijn boek, dat tot titel draagt: ‘La régence,’ waarin zijn vereering van de vrouwen hem op een zeer partijdig standpunt plaatst. Zijn late echt is de oorzaak zijner vroegtijdige grijsheid en onder de oogen en den invloed zijner gade schrijft hij die half medische, half

{==106==} {>>pagina-aanduiding<<}
zedekundige studiën over de vrouwen en de liefde, die tegelijk, wij moeten 't erkennen, onze verwondering en onze afkeuring opwekken; onze verwondering, omdat zij ons het schitterend talent van Michelet van een geheel nieuwe zijde leeren kennen en den ernstigen historiograaf, als op magische wijze, in galant-homme metamorphoseren; onze afkeuring, omdat het zeker is, dat die werken, blijkbaar met goede intentie geschreven en tot wegneming en bestrijding van verkeerde instellingen en misbruiken in de maatschappij, meer kwaad dan nut hebben gesticht en de hersenen der jonge lezeressen, die de geschriften van haar advokaat gretig verslinden, in niet geringe mate hebben verhit. Dan - wij herhalen het - dit was niet het doel van Michelet; 't was het effekt zijner boeken.
Is het niet een zonderling contrast, dat de man, die op dertigjarigen leeftijd een beroemd geschiedschrijver, en op veertigjarigen een welsprekend redenaar was, als zestigjarig grijsaard de huismoeders in prachtigen stijl vertelt, hoe zij haar kinderen een luijer moeten aanbinden, vooral wanneer men in aanmerking neemt, dat die mannelijke baker (zie Hildebrand in zijn Camera Obscura) nooit het genoegen gesmaakt heeft, zijn eigen kinderen in de wieg te zien liggen?
Keeren wij na dit uitstapje in het privaat leven van Michelet, dat men ons wel ten goede zal willen houden, tot den leeraar van 't Collége de France terug. Michelet was oorspronkelijk een liberaal en denkend christen, een spiritualist in den waren zin des woords. Zijn neiging en natuur was zeer godsdienstig, en op iedere bladzijde van zijn eerste werken is de sympathie voor 't christendom uitgedrukt. Vinden wij hem later terug als een voltairiaan, zoo gelooven wij, dat hij verder gegaan is in den strijd tegen de klerikalen, dan hij zelf wilde. Dit is een verschijnsel, dat zeer dikwijls, ook in ons land, voorkomt, en wij zouden veel namen kunnen noemen van voorvechters der eene of andere partij, die alleen zoo ultra - wat het dan ook zijn moge - geworden zijn, omdat zij er als het ware toe zijn genoodzaakt, doordien de tegenpartij het hun onmogelijk maakte gematigd te zijn of eenigszins te transigeren. Geeft aan die would-be voorvechters, aan die geforceerde kampioenen de gelegenheid, en zij komen allengskens terug tot de ideeën en de geloofsbelijdenis, politieke of wijsgeerige, welke in hun natuur en geestesdispositie gelegen waren; -
{==107==} {>>pagina-aanduiding<<}
zij begeven zich weder binnen de grenzen, die zij niet uit eigen beweging, maar gedwongen hebben overschreden.
Zoo is het zeker, dat de godsdienstig-liberale Michelet verder ging dan hij wilde, toen hij de klerikalen toeriep: ‘Om u weg te jagen, hebben wij een dynastie doen vallen, en als het noodig is, zullen wij, om u te verdrijven, er nog zes omverwerpen.’ Hij zag alstoen in zijn grooten ijver over het hoofd, dat, ook in Frankrijk, ongelukkigerwijze de belangen van staat en kerk zóó met elkander zijn verbonden, dat men deze niet kan tegenwerken, zonder genen nadeel toe te brengen, en 't is vreemd genoeg, dat Michelet nooit de geheele afscheiding van staat en kerk heeft aangeraden, maar alleen de onderwerping van de kerk aan den staat.
Er zijn er geweest, en onder dezen Heinrich Heine, die beweerd hebben, dat de strijd, dien de Parijsche Universiteit tegen het jesuitisme en de klerikalen voerde, veel meer een aanval van de philosophie tegen de godsdienst was, van het weten door 't verstand tegen het gelooven door de openbaring; en dus als het ware een voorgevecht van de polemiek van Renan. Deze meening, die misschien zeer juist is, wanneer men de gevolgen heeft gezien, is zeker niet waar, in zooverre men op het begin van den strijd let, en op zijn, in dien tijd nog geloovig, hoofd Michelet, die zijns ondanks voltairiaan geworden is.
‘Het getuigt zeker niet van die schranderheid,’ zegt Heine in zijn ‘Französische Zustände’ in een bijtend artikel, waarin noch Guizot, noch Quinet, noch Michelet, noch de klerikalen genade vinden in zijne oogen, ‘het getuigt zeker niet van die schranderheid, welke men eens met den naam van jesuitisme heeft bestempeld, dat men lieden als Michelet tot zoo heftigen tegenstand tegen de klerikalen aanhitste. Michelet toch is een geboren spiritualist en niemand heeft een sterkeren afschuw van de verlichting der achttiende eeuw, van het materialisme, van lichtzinnigheid, vrijdenkerij en die bende voltairianen, wier naam nog altijd legio is en bij wie hij zich evenwel gevoegd heeft, dan hij. Hij heeft zelfs tot logica zijn toevlugt moeten nemen: een hard lot voorwaar, voor een man, die zich slechts in de fabelachtige wouden der romantiek te huis gevoelt, die zich bij voorkeur op mystieke, blaauwe gevoelsgolven wiegelt, en zich ongaarne met gedachten afgeeft, die niet op symbolische wijze gemaskerd zijn. Ik heb over zijn liefde voor de symboliek en over zijn herhaald wijzen op de symboliek in het Quartier Latin soms zeer aardig

{==108==} {>>pagina-aanduiding<<}
hooren schertsen, en Michelet wordt daar Mijnheer Symbool genoemd. Al wat fantaisie en gemoedelijkheid is, heeft iets zeer verleidelijks voor de studerende jeugd, en ik heb meermalen te vergeefs getracht bij een les van den Heer Symbool te hospiteren; ik vond de zaal altijd opgepropt met studenten, die zich in opgewondenheid om den gevierden professeur heendrongen. Misschien zijn zijn waarheidsliefde en eerlijkheid evenzeer de reden, waarom men hem zoo vereert en liefheeft. Als schrijver neemt Michelet een eerste plaats in. Zijn taal is de zoetste, die men zich kan voorstellen, en zijn stijl schittert van al de edelgesteenten der poëzie. Indien ik hem één verwijt of één berisping wilde toevoegen, zoo zou het zijn, dat ik het gebrek aan dialektiek en orde van gedachten bij hem betreur. Wij vinden bij Michelet een avontuurlijkheid, die aan het dwaze grenst en een dartele buitensporigheid, waardoor het verhevene kinderachtig en het verstandig gedachte bespottelijk wordt. Is hij een groot geschiedschrijver? Verdient hij naast Mignet, Thiers, Guizot en Thierry genoemd te worden? Ja hij verdient het, ofschoon hij de geschiedenis op een geheel andere wijze schrijft. Indien de historieschrijver, na gevorscht en gedacht te hebben, ons de voorvaders en hun handelingen, het werk van den tijd, voor oogen moet stellen; indien hij door de tooverkracht van zijn taal het doode verleden uit het graf moet doen verrijzen, zoodat het ons levend voor den geest staat, - is dat het vereischte om een geschiedschrijver te zijn, dan kunnen wij de verzekering geven, dat Michelet er geheel en al aan voldoet. Mijn groote leermeester, Hegel zaliger, zeide mij eens: “Wanneer men de droomen had opgeschreven, welke de menschen gedurende een zeker tijdperk gehad hebben, zouden wij ons uit de lezing van die verzameling droomen een zeer juist idee van dat tijdperk kunnen vormen.” De geschiedenis van Frankrijk door Michelet
is een dergelijke verzameling droomen...een droomboek. De droomende middeneeuwen zien ons daarin aan met haar ingezakte en lijdende oogen; met haar spookachtig gelach en wij schrikken bijna terug voor de scherpe waarheid, waarmede haar kleur en gestalte geteekend zijn. Inderdaad men moet erkennen, dat voor de schildering van dien somnambulistischen tijd juist een somnambulistisch geschiedschrijver als Miehelet paste.’
Dit was het gevoelen van Heine over Michelet, een amalgama, gelijk men ziet, van lof, hekel, satyre en aardigheden, die niet

{==109==} {>>pagina-aanduiding<<}
altijd dien naam verdienen, en wij behoeven niet te vragen, welk vonnis de auteur der Französische Zustände over Monsieur Symbole zoude hebben geveld, indien hij zijn laatste voortbrengselen onder de oogen hadde gekregen en niet in 1856 gestorven ware.
Michelet is, wat Eugène de Mirecourt (Jacobi) in zijn Galerie des Contemporains, of M. de Lescure in den Figaro van Oct. 1863 er ook tegen hebben, zonder eenige restrictie, een groot geschiedschrijver 1). Wij bedoelen natuurlijk Michelet vóór den Coup d'état van 1852, dat is vóór zijn eigen Coup de mariage. Zijn blik als vorscher is scherp, de bronnen, waaruit hij put, zijn meestal zuiver en de onpartijdigheid en eerlijkheid, waarmede hij het ware van het valsche, de fabel van het gebeurde afscheidt, zijn boven allen lof verheven. Voegt daarbij een juiste rangschikking der personen en groepering van feiten, zoodat wij ons bij de lezing terstond een helder denkbeeld kunnen vormen van den tijd dien hij beschrijft, en vooral het uitgezochte van zijn taal en wegslepende van zijn stijl; - en men zal moeten erkennen, dat de kritiek vitterig of ter kwader trouw moet zijn, die aan het talent, dat zooveel eigenschappen in zich vereenigt, den naam van groot geschiedschrijver weigert. Van al zijn historische werken is er slechts één, dat geen aanspraak kan maken op onze sympathie. 't Draagt den titel: ‘La Régence’ en zag het licht in 1863. In dat vreemdsoortig boek, dat meer een verzameling anekdoten is en een los verhaal van de zeden van 't Palais Royal, dan wel een ernstige geschiedenis van den tijd, die de kiem der groote revolutie in zich bevatte, vinden wij zeer zonderlinge beschouwingen omtrent den Regent, Law, Dubois, enz. en zien wij Michelet zich wagen op het glibberig terrein der gissingen, waarop hij, met een stoutheid die wij bewonderen, meermalen struikelt. De
beslissende beschuldiging van bloedschande, die hij tegen den Regent en zijn dochter uitspreekt; de ontsluijering van de kamer- en bedgeheimen van den Spaanschen Koning Philips V (geheel buiten de historie); de verzekering zonder het minste bewijs, 't welk hem ook moeijelijk zou vallen, dat het ijzeren masker, de sphynx der nieuwe ge-
{==110==} {>>pagina-aanduiding<<}
schiedenis, niemand anders is dan een oudere broeder van Lodewijk XIV, en een in overspel geboren kind van Anna van Oostenrijk, gemalin van Lodewijk XIII, zijn zoovele punten, die een scherpe veroordeeling hebben uitgelokt zelfs van hen, die de geschiedenis van Frankrijk en van de revolutie onder de beste werken der negentiende eeuw hebben gerangschikt.
Als letterkundige, als schrijver, kunnen wij 't Heine nazeggen, neemt Michelet een eerste plaats in. Een opsomming van soms zelfs niet belangrijke feiten wordt door zijn pen interessant gemaakt en van daar dat men hem wel eens het bekende ‘la forme emporte le fonds’ heeft voorgeworpen. Er is rythmus in zijn taal en de beelden, die hij zoo kwistig gebruikt, munten uit door smaak en nieuwheid. Michelet is, wat men noemt, een weelderig auteur. Deze weelderigheid komt vooral uit in zijn ‘L'oiseau’ en ‘l'Insecte,’ waarvan het eerste, volgens de voorrede van haar galanten echtgenoot, gedeeltelijk door mevrouw Michelet is gedacht. ‘La Mer, la Sorcière, l'Amour, en la Femme, van groote letterkundige waarde, wegens het zuivere en dichterlijke van vorm, zijn onbeduidend van inhoud en Michelet onwaardig.
Zijn laatste werk: “la Bible de l'humanité,” waarin hij de verschillende godsdiensten bespreekt, die sedert de vorming der wereld over de gansche aarde bestaan hebben, is weinig meer dan een uitspatting van ziekelijke philosophie. Men zal daarin evenwel met genoegen de twee hoofdstukken lezen: Le monde femme’ en ‘Le triomphe de la femme.’ Wij laten uit de voorrede van dat boek, en tegelijk, om een staaltje te geven van den stijl van Michelet de bladzijde volgen waarop zijn gevoelen over het oude testament of den Joodschen bijbel, gelijk hij het noemt, is uitgedrukt.
‘Ce précieux monument, où si longtemps le genre humain chercha sa vie religieuse, est admirable pour l'histoire, mais beaucoup moins pour l'édification. On y a conservé avec grande raison la trace si diverse de tant d'âges et de situations, des changeantes pensées qui l'inspirèrent. Il a l'air dogmatique, mais ne peut l'être, étant tellement incohérent. Le principe religieux et moral y flotte infiniment des Élohim à Jéhovah. Le fatalisme de la Chute, l'Élection arbitraire, etc., qu'on y trouve partout, y sont en violent désaccord avec les beaux chapitres de Jérémie, d'Ézéchiel, qui promulguent le Droit, comme nous

{==111==} {>>pagina-aanduiding<<}
l'entendons aujourd'hui. Dans le détail moral, même dissonance. Certes, le grand coeur d'Isaïe est infiniment loin des habiletés équivoques et de la petite prudence des livres dits de Salomon. Sur la polygamie, sur l'esclavage, etc., forte est la Bible, et pour, et contre.
‘La variété de ce livre, son élasticité, ont beaucoup servi cependant, quand le père de famille (sévère Israëlite, honnête et ferme Protestant) en lisait des fragments choisis, et les interprêtait aux siens, les pénétrant d'un souffle qui n'est pas toujours dans le texte. Ce texte, qui oserait le remettre aux mains d'un enfant? Quelle femme osera dire, qu'elle l'a lu sans baisser les yeux? Souvent il offre tout à coup l'impureté naïve de la Syrie, souvent la sensualité exquise, calculée, savourée d'esprits sombres et subtils qui ont traversé toute chose.
Le jour où nos Bibles parentes ont éclaté dans la lumière, on a mieux remarqué combien la Bible juive appartient à une autre race. Elle est grande à coup sûr et sera toujours telle, - mais ténébreuse et pleine de scabreuse équivoque, - belle et peu sûre, comme la nuit’.
Waarlijk! Monsieur Symbole is niet zoo bloemrijk in zijn beoordeeling van het oude testament, als Heine ons hem beschrijft in zijn strijd tegen de klerikalen.
Men heeft Michelet, even als Lamennais, meer dan eens verweten, een uitzondering te hebben willen zijn en uit hoogmoed of uit de zucht om zich beroemd te maken, het tegenovergestelde te hebben onderwezen en verdedigd van 't geen hij dacht en waarvan hij overtuigd was.
Deze harde beschuldiging, waarop vooral de pamphletschrijver de Mirecourt heeft aangedrongen en die, gelijk wij meenen, daarop gebaseerd is, dat Michelet in zijn haat tegen de jesuiten verder is gegaan dan zijn oorspronkelijk geloof, in zijn eerste werken doorstralende, kon doen veronderstellen, werd vrij algemeen op den dag, toen hij zijn collége eindigde met deze verzekering:
‘Het Buddhisme, mijne heeren, behoeft niet onder te doen voor het Christendom en de Khagiour kon wedijveren met het Evangelie. Gelooft ook niet aan het Consummatum est van den Christus. Neen! Alles is niet volbragt, daar alles begint.’
Dit waren zijne laatste woorden als professeur. Zóóver was op den leerstoel nog niemand gegaan, en Barthelémy-Saint-Hilaire, bestuurder van het Collége de France, achtte zich verpligt een

{==112==} {>>pagina-aanduiding<<}
rapport tegen hem te maken en het gouvernement te waarschuwen, waarvan, gelijk wij zagen, het sluiten van zijn collége het gevolg was.
Wat den hoogmoed van Michelet betreft, zouden wij te vergeefs trachten dien te loochenen, en alleen het antwoord, dat hij aan den schilder gaf, die hem zijn compliment maakte over het gedicht l'Oiseau met de woorden, ‘C'est fort joli!’: ‘Comment monsieur Couture, ce n'est que joli?’ is voldoende om de bescheidenheid van Michelet te doen uitkomen.
Ook kan hij volstrekt geen beoordeeling zijner werken verdragen. Hij wordt boos, niet alleen, wanneer men hem aanvalt, maar zelfs, als men hem niet genoegzaam prijst of de minste afkeuring over hem of zijn geschrift laat blijken.
Zoo zeide hij eens, terwijl hij bezig was het credo van '93 te verheerlijken ten koste van het Evangelie, tot een hoopje glimlagchende studenten der klerikale partij: ‘Gij weet niet, waar gij zijt. Hier, vergeet het niet, hier spreekt Frankrijk! Wat zeg ik, Frankrijk? Europa. Geheel Europa. 't Vervolgd Europa.’ Zeker, tegen dit alles staan goede, schitterende eigenschappen over. Maar toch, - zij Michelet ook een man, groot geworden door eigen verdiensten, in zijn eerste periode geleerd, helder en onpartijdig geschiedschrijver, krachtig partijhoofd later, letterkundige van rijke verbeelding en smaak nog altoos -, onze sympathie wekken kan hij althans in zijne grijsheid niet.














{==113==} {>>pagina-aanduiding<<}

Binnenlandsche letterkunde.

Bibliographie.


I. Letterkunde.

Aan C. Busken Huet, naar aanleiding van zijn opstel: ‘een avond aan het hof’, opgenomen in het dezer dagen verschenen nommer van den Gids. 's Gravenhage, W.P. van Stockum, 1865. Prijs 25 cents.
Voor onze lezers uiteen te zetten, aan welke gebeurtenis deze brochure haar ontstaan heeft te danken, is overbodig. 't Is hun bekend, hoe de heer C. Busken Huet, de talentvolle mederedacteur van den Gids, in het Januarij-nommer van dat tijdschrift het jaarboekje ‘Aurora’ aan den toets der kritiek onderwierp. Voor elk, die zijne maandelijksche opstellen, onder den algemeenen titel ‘Kritiek en Kroniek’ geleverd, kent, liet het zich reeds bij voorraad aanzien, dat het met moeite zaamgelezen en fraai opgesierd bundeltje proza en poëzy het ditmaal hard te verantwoorden zou hebben. Van een censor, wiens blik zóó scherp, wiens geest zóó kritisch, wiens vernuft zóó vindingrijk, wiens pen zóó puntig, wiens regtspraak vooral zóó streng is, waar het de eer onzer letteren geldt, kon men hier vooral geen genade, moest men daarentegen een oordeel zonder aanzien des persoons of eenige vergoelijking verwachten. Hier kwamen in geen geval concessiën te pas. Waren zijne eischen altijd en te regt hoog gesteld, zoo ooit, hier moesten zij gelden in al hun kracht. Een bundel proza en poëzy, jaarlijks door nederlandsche letterkundigen bijeengebragt en aan Neêrlands geëerbiedigde Vorstin, zoo teregt geëerd ook om hare letterkundige kennis en fijnen smaak, opgedragen,....wat anders kon hij er in zoeken, dan parelen van 't eerste water?...En wàt vond hij?...Men heeft dien prachtalmanak onverholen een hoop ‘nietigheden en malligheden’ genoemd. Men heeft er

{==114==} {>>pagina-aanduiding<<}
ronduit zijn ergernis over uitgesproken, dat zulk een verzameling ‘prullen, platheden en aanstootelijkheden, H.M. jaarlijks werden opgedrongen’. (Zie bovenvermelden brief bl. 9 en 10). Dit vonnis is zeker hard en zelfs, met het oog op enkele stukjes, te hard; maar over 't geheel genomen, komt het ons begrijpelijk voor, dat Huet's oordeel over de ‘Aurora’ verre van gunstig wezen kon. 't Moest hèm, den letterkundige, den man van zooveel talent, van zoo innige liefde voor onze letteren vervuld, hinderen, dat men der hóógstgeplaatste vrouw van ons vaderland een zamenraapsel van middelmatigheden durfde aanbieden. Of hoe, indien het H.M. eens mogt behagen, dit mengelmoes tot maatstaf van geheel onze nederlandsche letterkunde te stellen? Bijzonder-streelend zou de slotsom van hare gevolgtrekkingen stellig niet kunnen zijn!....Is het dan niet natuurlijk, en mag men er den heer Huet een verwijt van maken, dat hij een krachtig protest daartegen liet hooren? Moet niet ieder, wien de eer onzer literatuur ter harte gaat, het in hem loven, dat hij hare eer zocht te redden en haar naam onbesmet te bewaren?....
Deze taak evenwel, hoe schoon, was lang niet ligt. De vorm van zijn pleitgeding moest volkomen aan de zaak, waarvoor hij in de bres sprong, beantwoorden. Wel is waar, de heer Huet heeft, beter dan menigeen, de vormen in zijn magt. Wij hadden bijna gezegd: geheel in zijn magt, indien niet zijn satyrieke en ietwat bittere geest hem, ook bij de keuze dier vormen, somwijlen leelijke parten speelde. Ditmaal was er, misschien meer nog dan anders, in het te bespreken onderwerp aanleiding, om dien boozen démon in hem wakker te roepen, en hem in de keuze van den vorm eene meer dan adviserende stem te geven. En die vorm, eenmaal vastgesteld, was wederom van dien aard, dat er voor Huet meer dan gewone zelfverloochening en voorzigtigheid noodig waren, om te zorgen, dat diezelfde kwade geest ook in de uitvoering geen werkzaam aandeel verkreeg. Of was hier de goede genius eener heilige verontwaardiging, onder wiens lichtkleed dat ondeugend duiveltje zich zoo gemakkelijk verbergt, niet volkomen tot spreken bevoegd? - Hoe dit zij: bij de taak, thans zich gesteld, moesten vorm en uitvoering beiden eigenaardig, nieuw, geestig zijn. Duidelijk en krachtig moesten zij het doel van zijn schrijven in 't licht stellen. Zij moesten het onderwerp, - ‘een aan onze koningin

{==115==} {>>pagina-aanduiding<<}
opgedragen, maar de nederlandsche letterkunde in zijn oog onteerende en daarom ook H.M. beleedigende prachtalmanak’ - waardig zijn. Welnu! eigenaardig, nieuw, geestig is ‘de Avond aan het Hof’ zonder twijfel; maar waardig?....Zietdaar een vraag, die wij, hoe gaarne wij wilden, niet bevestigend kunnen beantwoorden. En hoezeer wij ook van de organen der openbare meening, gelijk straks blijken zal, verschillen, de stem der publieke opinie was, toen zij zich afkeurend hooren liet, in dit opzigt niet te misbillijken. Dat Huet zich een romantisch, eenigzins dramatisch kleed schiep - was, gelooven wij, goed gezien. Maar....dat hij, in plaats van verdichte of lang-gestorven personen, onze koningin-zelve het tooneel der kritiek liet betreden en hare hofdames met naam en titel tot een vierschaar bijeenbragt, was eene onbedachtzame daad, die de fijnheid van zijn gevoel en de kieschheid van zijn smaak bij menigeen in verdenking moest brengen. 1) Men heeft er tot zijne verontschuldiging, ja! tot zijne regtvaardiging zelfs, op gewezen, dat hij H.M. in een hoogst waardig karakter ‘als toonbeeld en beschermster van goeden smaak en ware poëzij liet optreden’. (v. Vloten, Middelb. courant). De schrijver van onze brochure merkt bovendien op, dat 't opstel kennelijk in eene der vorstin gunstige en welwillende stemming geschreven is. Wij geven ook gaarne toe, dat, eene enkele periode uit

{==116==} {>>pagina-aanduiding<<}
gezonderd, de rol, die hij in zijn stuk onze koningin laat vervullen, eener vrouw van zooveel geestesbeschaving niet onwaardig is. Wij erkennen, dat het H.M. veel meer stuiten moet en dat er veel meer kwetsends in ligt, als men H.M. jaar in jaar uit een ‘opgefriseerde obscuriteit met allerlei prullen’ durft toewijden, dan wanneer men Haar laat optreden, zoo als B. Huet laat doen. En wat H.M.'s hofjoffers aangaat - zij hebben, behoudens eene enkele overgenomen uitdrukking geen dadelijke reden om zich beleedigd te gevoelen over de wijze, waarop de auteur haar handelend en sprekend invoert. ‘Het is - wij kunnen dit een hooggeleerde nazeggen - inderdaad voor dezen te wenschen, dat zij zich zóó smaakvol en geestig weten te onderhouden, als over het geheel genomen de schrijver haar hier laat doen.’ 't Zou zeker geheel iets anders zijn, wanneer hij aan deze adelijke jonkvrouwen een gesprek had op de lippen gelegd, dat ‘langdradig, wansmakelijk of zouteloos’ in plaats van ‘geestig, onderhoudend en smaakvol’ kon genoemd worden. Maar nu? Wat kwetsends of krenkends kan er in gelegen zijn, dat men iemands persoonlijkheid in een schoon en gunstig daglicht stelt, - niet overdreven, zoodat men aan ironie moet denken, - ook niet gekarikaturiseerd maar.....geidealiseerd?...
En toch - toch blijven wij in den greep van den heer B. Huet een misgreep zien. Zij het ook al geoorloofd, dat schilders, lithoen photografen zich beijveren, de sprekendste en meest-gelijkende afbeeldingen van de vorstelijke familie te leveren en onder 't volk te verspreiden, - met de reproductie van hare geestelijke physionomie of van 't beeld haars privaten levens, hoe ook geidealiseerd, kan dit niet zoo ongevraagd en ongestoord plaats grijpen. 't Is een al te teedere zaak, een gevaarlijke manoeuvre, een hellend vlak. Men weet niet regt meer, wáár men blijft - en de grenzen, welke de eerbied voor 't vorstelijk geslacht ons afbakent, worden zoo spoedig overtreden. 't Is daarom een goed gebruik, dat men 't regerend vorstengeslacht niet slechts boven de partijen, maar zelfs als in een geheimzinnig waas, boven de bewegingen en zaken van het dagelijksch leven plaatst. In een constitutioneel land staat het niet vrij de koninklijke familie te mengen met de politieke of kerkelijke kwestiën van den dag. In Engeland zou men zich dood kalm en bedaard van iemand afwenden, die 't waagde tegen deze conventioneele wet te zondigen. En hoe men in òns vaderland hierover denkt, kan de parlemen-
{==117==} {>>pagina-aanduiding<<}
taire geschiedenis toonen aan wien zich de sensatie en de oppositie herinnert, die 't mengen van 's konings naam in de politieke discussiën nu en dan te weeg bragt. Waarom zou men voor de letterkundige kwestiën een uitzondering maken? - Er is evenwel nog méér waarop wij te wijzen hebben. Eene oordeelvelling namelijk, gestreng en zonder genade, zoo als wij die van een letterkundige als Huet te verwachten hadden, moest uit den aard der zaak te ver beneden het peil der zachtmoedigheid en toegevendheid blijven, dan dat wij die in eene koningin, beoordeelende het werk harer onderdanen, mogen onderstellen. En dan op de lippen harer Majesteit plagerijen te leggen als die naar aanleiding van Elliot Boswell's portret, in den mond
harer hofdames uitdrukkingen, waarvan elke beschaafde en wel opgevoede vrouw gruwt - - - 't is ons een raadsel, dat de Heer Huet er 't ongepaste niet van gevoeld heeft. Wij blijven derhalve in een en ander een misgreep zien, - een vergrijp tegen een conventioneel maar goed gebruik, een vergrijp tegen de koningin, een vergrijp tegen de vrouw, zoowel in H.M. als in hare hofdames. Wij aarzelen dan ook niet, nu toch eenmaal de zaak in 't openbaar ter sprake is gebragt en wij door bovengenoemde, ter aankondiging ons toegezonden brochure tot het uitspreken van een oordeel worden gedrongen, dit mede af te keuren, al hadden wij er liever niet zoo veel leven over gemaakt, als werkelijk is geschied; al zien wij ook de goede bedoelingen van den schrijver niet voorbij; al leggen wij zelfs nadruk en klem op de circonstances atténuantes, die het vergrijp vergezellen en...verklaren. Te regtvaardigen is het naar òns inzien nooit. En heeft het gerucht ‘dat Huet weldra zijn handeling in eene brochure verdedigen zal,’ waarheid gesproken, dan zijn wij benieuwd, hoe hij deze fout zal weten goed te spreken. 1)
Intusschen - en ook hierop behoort met nadruk te worden gewezen - daar is afkeuring en afkeuring. Er is eene waardige en onwaardige, eene billijke en onbillijke, alles overdrijvende wijze van protesteeren. Ten opzigte nu van menschen van zóó

{==118==} {>>pagina-aanduiding<<}
groote literaire verdiensten en tevens zóó productief als Huet moet, onzes inziens, meer nog dan ten aanzien van anderen de eerste wijze worden in acht genomen. Onedel en ondankbaar is het, om over zulke personen bij den eersten den besten mistred een anathema te roepen. En dit te meer, waar die mistred voor 't grootste deel een dwaling is van vorm, een vergrijp tegen conventioneel decorum, - over 't regt waarvan toch nog verschil van meening bestaan kan en discussie denkbaar is. Allermeest, als hij, gelijk hier, plaats grijpt bij 't vervullen eener zoo schoone als heilige taak: de handhaving van de eer onzer nationale letteren. Wij geven het wel toe, ook op letterkundig gebied geldt de waarheid der spreuk: noblesse oblige! Ook daar moet hij vooral, die zoo scherpen geessel over anderen weet te zwaaijen, op zijn beurt strenge kritiek verwachten. Doch men vergete niet, dat ook hier het ‘homo sum, nil humani a me alienum puto’ van toepassing is. Zelfs hooggeplaatste, geroutineerde diplomaten kunnen zich overijlen en menschen, grijs geworden in de school der ervaring, kunnen dwalen. Maar ook dan nog blijven zij geroutineerde diplomaten en ervaren lieden. Homerus slape nu en dan, hij blijft toch Homerus. Men bedenke het bovenal, dat wie veel, zeer veel geeft, en geven moet, meer bloot staat voor 't gevaar om eens iets te leveren, dat niet bestaan kan voor het tribunaal van kunst en goeden smaak, dan hij, die bij al zijn werk het nonum prematur in annum kan in acht nemen. En is het ondankbaar en kortzigtig om een boom, die jaarlijks veel geurige en saprijke vruchten voortbrengt, uit te roeijen, omdat men aan één dier vruchten een wormstekig plekjen bespeurde, - even dwaas is het in ons oog, als men den
‘kritikaster’ van den Gids om zijn ‘Avond aan 't Hof’ zoo onbarmhartig brandmerkt, als door velen in de jongste dagen geschied is. 't Is onze bedoeling natuurlijk niet, door al dit gezegde 't regt der letterkundige kritiek in een enkel opzigt te beperken. Neen! Wat wij afkeuren, is de hartstogtelijke bestrijding en veroordeeling waarmede het geinerimineerde gidsopstel ook door sommige dagbladen, bij zijne verschijning begroet werd. En wij houden het er nog altijd voor, dat er bij die polemiek der dagbladpers ook nog wel andere drijfveren in 't spel waren, dan alleen ongeveinsde verontwaardiging over gekwetste majesteit of schending van conventioneele maar goede gebruiken. Ons althans deed zij vaak aan min-
{==119==} {>>pagina-aanduiding<<}
edele beginselen denken. Wij willen ons niet in gissingen te dezen aanzien verdiepen; maar onwillekeurig rees de vraag bij ons op: ‘is 't alles wel heilig vuur, dat op den altaar gebragt wordt? Spreekt uit die bittere taal niet hier en daar een toon van wraakzucht? Schuilt er geen gekrenkte eigenliefde als een adder onder het gras? En zoekt men, onder den schoonen schijn van te willen ijveren voor de onschendbaarheid van het vorstelijk huis, geen gelegenheid, om een kabaal in het leven te roepen tegen den man, die aan deze en gene gelauwerde middelmatigheid zijn nimbus ontroofde en diens geusurpeerde reputatie voor altijd den bodem insloeg?...
Zij mogen juichen, juichen van zelfvoldoening, die felle en bittere bestrijders! Het geducht en scherpsnijdend zwaard van den gevreesden ‘kritikaster’ is in de schede gestoken. Althans op het oude terrein zal het zijne slagen niet meer uitdeelen. In den Gids geen ‘Kronieken en Kritieken’ meer. Zelfs draagt het Februarijnummer van dat tijdschrift den naam van Busken Huet niet meer op den omslag. Met hem is ook Potgieter uit den kring der redactie getreden. Wel houden wij het er voor, dat tot een en ander het politieke opstel van den ‘geabonneerde op 't Bijblad’ meer heeft bijgedragen, dan de ‘Avond aan 't Hof.’ Maar tevens gelooven wij, dat 't eerstgenoemd artikel, en wat daarin dan tot de scheiding der Gidsmannen mag aanleiding gegeven hebben, dubbel de aandacht heeft getrokken door het algemeen haro, hetwelk men van het laatste heeft gelieven te maken.
Ons aangaande, wij juichen niet mede. Wij bejammeren het stilzwijgen van den maandelijksche- kroniek- en kritiek-schrijver. Ook het uittreden der beide mederedacteuren, aan wie onze letteren zoo veel verpligt zijn, betreuren wij ten hoogste. Wij betreuren het voor onze vaderlandsche letterkunde in 't algemeen, maar voor den Gids in 't bijzonder, die alzoo niet slechts twee zijner bekwaamste mannen, maar in Potgieter zijn oprigter en teederliefhebbenden verpleger verloor. Wij betreuren het vooral, omdat zoo het alarm, door enkele dagbladen geslagen, met een zegepraal bekroond werd, die niet behaald had moeten worden, en welligt ook niet behaald zou zijn, indien er zich bij tijds andere stemmen hadden verheven tegen de kunstmatige agitatie, aldus gewekt. Wij kunnen het ons dan ook slechts ter naauwernood verklaren, dat er tegenover zooveel beschuldigers niet dadelijk een reeks van pleitbezorgers optrad, die zonder Huet's misgreep te willen

{==120==} {>>pagina-aanduiding<<}
ontkennen, dezen echter in 't ware licht stelden en voor het overige den schrijver tegen 't overdreven marktgeschreeuw verdedigden. Men zweeg - en liet den ‘hoop scholieren, die den meester op een fout betrapt hadden,’ in hun Schadenfreude den vrijen teugel. Slechts een paar bladen spraken een enkel goed en bezadigd woord, dat echter voor zoover wij weten, door niemand weersproken maar ook door niemand ondersteund werd, tot dat één van Huet's ‘meest toegenegen en belangstellende vrienden’ (??) zich de moeite getroostte, om in den aan 't hoofd dezes genoemden openbaren brief de zaak te behandelen. Maar die brief - heeft veel van een sermoen, een boetpredikatie na de kermis en gelijk het vulgaire spreekwoord luidt: van 't dempen eener put als 't kalf verdronken is. Die anonyme vriend toont aan, hoe het opstel van Huet 't noodwendig uitvloeisel en gevolg is zijner kritiek, 't uiterste resultaat eener verkeerde letterkundige methode. Psychologisch ontwikkelt hij, hoe men gaandeweg en onwillekeurig op dien verkeerden weg den eenen voetstap na den anderen zet. Nevens het verleidelijke doet hij 't onedele, 't onbillijke, 't ongeoorloofde van Huet's kritische methode uitkomen. Hij bewijst hem, dat de vorm zijner recensie een noodlottige bévue is en wijst hem op hare gebreken. Hij vraagt, hoe het hem wezen zou, indien zijne letterkundige persoonlijkheid eens dezelfde kunstbewerking moest ondergaan, waaraan hij periodiek zijne slagtoffers onderwerpt. Hij smeekt hem te zorgen, dat hij 't gezag, waarop zijn letterkundige smaak, zijn kennis, zijne groote en schoone gaven hem aanspraak geven, niet verspele en zich zelven eene reputatie bezorge, welke hij wel niet verdient, maar zich toch door eigen toedoen op den hals haalt. En hij besluit met hem den raad te geven, dat hij boete doe en zich wreke door 't schrijven van een meesterstuk.
Eene goede raad, - maar niet oorspronkelijk (zie het arrest gewezen over Mevr. Bosboom Toussaint in den Tijdspiegel v. 1862. Dl. I. bl. 156). Een goede raad; - en goeds en waars is er voorzeker ook in de aanmerkingen op Huet's kritische methode, in zooverre deze de zedelijke en maatschappelijke persoonlijkheid der schrijvers, door hem beoordeeld, te weinig buiten het spel laat. Doch....die aanmerkingen kwamen laat genoeg, en om doel te treffen, waarlijk niet op de regte wijze. 't Is alles goed en wel, maar als die ongenoemde vriend het zoo natuurlijk vindt, dat B.H. tot zulk een misgreep verviel en vervallen moest - waarom dan niet vroeger dit woord van belangstelling ge-
{==121==} {>>pagina-aanduiding<<}
sproken? Waarom dan nu eerst met zooveel ophef al die wijsheid gedebiteerd? 't Is gemakkelijk, a posteriori te zeggen, dat men alles a priori heeft voorzien - en dan den zedemeester te spelen. Doch beter ware het geweest, om een profylaktischen maatregel te nemen en in een confidentiëel particulier schrijven den vriend attent te maken op 't gevaar, dat hij, den ingeslagen weg vervolgende, niet ontgaan kon. ‘Een vriend is het, die mij mijn feilen toont’; - doch hij doe het op kordate, vertrouwelijke, vriendschappelijke wijze en onder vier oogen. Maar hij werpe mij niet in een of ander groot gezelschap allerlei grieven en onaangename dingen voor de voeten, - gelijk deze briefschrijver doet. ‘Eén goede daad geldt meer dan honderd fraaije preeken!’
En toch, - al bezit deze brochure om deze en andere redenen voor Huet luttel weinig waarde, ja! al behelst zij phrases, waarin hij, zoo niet den gemaskerden tegenstander, dan toch den onhandigen vriend onderkent, - niettemin heeft zij hare verdiensten. Wij bedoelen hiermede niet zoozeer den vloeijenden stijl en den gemoedelijken toon, die haar kenmerkt als wel hare verschijning zelve. Te midden van de schrille wraakkreten en het bitter alarmgeroep, was zij, ondanks het preekerige van vorm en inhoud, een niet hartstogtelijke en dus...welkome tegenspraak. Zij kon ten minste dienen, om de gemoederen eenigermate te kalmeeren, de zaak in kwestie van eene andere zijde te doen beschouwen en naast den éénen ‘bévue’ ook de onmiskenbare, maar voor dit oogenblik vergeten verdiensten van den felbestookten ‘kritikaster’ weêr onder de aandacht te brengen. Wij hopen van harte, dat dit de vrucht moge zijn, die de anonyme briefschrijver van zijn liefdewerk leest. Dan mag hij tevreden zijn. Andere vruchten mogen wij hem niet beloven. Daartoe is er ook in zijn schrijven, voor ons gevoel althans. te veel, wat naar den mutsaard riekt. Of - om slechts iets te noemen - wáártoe die ongepaste uitval over de zilveren bruiloft van 't vorstelijk echtpaar? Wáártoe die giftige invective tegen den Gids, waarmeê hij zijn boekje bij het publiek inleidt? Is hij dan inderdaad onnoozel genoeg om te gelooven, dat een tijdschrift als de Gids, - zoo teregt geaccrediteerd, en dat, sedert jaren aan zijne beginselen getrouw, toonde eene roeping te gevoelen en te willen vervullen, - een geruchtmakend artikel zou plaatsen, enkel en alleen, om abonnenten te winnen? 't Middel ware dan slecht gekozen en minstens erger dan 't kwaad, indien dit werkelijk bestond?....Wáártoe

{==122==} {>>pagina-aanduiding<<}
al verder hier en daar zulke zoogenaamde gedegageerde, eigenlijk ongekuischte uitdrukkingen en banaliteiten, in een schrijven als dit allerminst op haar plaats?....Waarlijk! de tuchtiging, die hij zich van den Spectator op den hals heeft gehaald, was meer dan dubbel verdiend. Ten spijt van dit alles hopen wij evenwel, dat de geincrimineerde niet weigeren zal winst te doen met de goede waarschuwingen hem hier gegeven om de minder-heusche wijze, waarop zij hem werden meêgedeeld. Vooral dit wenschen wij, dat hij den raad, hem hier aan de hand gedaan, te eeniger tijd zal kunnen involgen - om zich triomfantelijk over den geleden hoon te wreken.
Voor de verwezenlijking van dit laatste bestaat uitzigt. Zijn wij althans goed onderrigt, dan heeft de hr. Huet het voornemen, om eenige der nederlandsche klassieken uit de vorige eeuw, stuk voor stuk, te behandelen. Te schetsen, wie Joan Luyken, Wagenaar, Langendijk, Justus van Effen, Poot, Hoogvliet en de beide van Harens voor onze letterkunde geweest zijn, is waarlijk wel noodig en zeker niet ligt aan bekwamer handen toebetrouwd. Ook zal hem dan 't gevaar niet dreigen, dat hij door kleingeestigheid of overgevoeligheid in zijn arbeid gestoord wordt. Hij zal dan menschen bespreken, ‘voor wie de geschiedenis is aangebroken.’
En hiermede nemen wij afscheid van Busken Huet en zijn anonymen belangstellenden vriend. Wat wij ter verdediging van eerstgenoemde schreven, bedoelde juist niet hem te rehabiliteeren. Wij weten te wel, dat hij dit van onze zijde evenmin begeert als behoeft. Ons doel was geen ander, dan een protest in te dienen tegen de onregtvaardige wijze, waarop men in ons vaderland, in sommige gevallen, mannen van talent en verdienste bejegent. Ons doel was te toonen, dat wij ons willen houden buiten het verbond, door gekrenkte eigenliefde en wie weet welke passiën al meer, tegen dezen Letterkundige gesmeed. 't Was, blijkens de ons toegezonden opstellen tegen hem en zijn voormalig orgaan, niet onnoodig. Huet versmade nogthans met de hartstogtelijke veroordeelingen zijner tegenstanders ook de billijke bedenkingen en opmerkingen niet van wie het goede en schoone willen gelijk hij, al kunnen zij zich op literair gebied in de verte niet met hem meten. En den Haagschen briefschrijver eindelijk zeggen wij vaarwel met den welgemeenden raad, dat hij bij eene volgende gelegenheid zorge, een goed werk niet door anonymiteit en linkschheid te bederven. Van tweeën een: Of hij zij meer in

{==123==} {>>pagina-aanduiding<<}
waarheid, ook naar den vorm, een toegenegen en belangstellend vriend; - òf, zoo dit niet anders dan een mom wezen mogt, hij hebbe dan ten minste den moed, om in zijne ware gedaante en met open vizier den strijd aan te gaan.
8 Febr. 1865.
Red.
Latijnsch woordenboek. Naar de elfde uitgaaf van dat van Dr. K.E. Georges op nieuw bewerkt door Dr. Engelbregt, Hoogleeraar te Amsterdam. Groningen. J.B. Wolters, 1865. Prijs ƒ 8,75.
Dit woordenboek is, volgens het voorberigt, meer dan eene nieuwe uitgave van dat van Schneither. Het is een nieuw boek, want er zijn onder anderen op het voetspoor van Georges vele verbeteringen in het etymologisch systeem gebragt, de opeenvolging der beteekenissen is beter geregeld en het is met eene menigte nieuwe woorden verrijkt. Het is niet alleen voor gymnasiën ingerigt, maar voor allen, die het latijn noodig hebben en er soms in moeten schrijven. Hierom zijn er voorbeelden van de verschillende constructiën bijgevoegd, die, waar het niet volstrekt noodig was, niet vertaald zijn. Ook heeft de bewerker zich niet beijverd om vele citaten uit schrijvers in zijn boek op te nemen, daar het voor bovengemeld doel genoeg was, indien er voor elke constructie ééne goede autoriteit gevonden werd. Cijfers zijn daarbij niet gebezigd, omdat zulks voor het gezegde doel onnoodig was, en niets meer dan al die cijfers aanleiding tot drukfouten geeft. De meeste citaten zijn echter geverifieerd. Waarom niet alle? zegt ligtelijk een lezer dezer aankondiging. Wij eerbiedigen hier de verstandige nederigheid van prof. Engelbregt. Zoo hij gezegd had alle, dan zou één verkeerd citaat, dat toch ligtelijk iemands opmerkzaamheid ontsnappen kan, hem tot een leugenaar maken; maar thans is dit niet te vreezen.
Wij hebben het woordenboek doorbladerd en hier en daar met Schneither vergeleken. Wij durven het gerust aanbevelen, daar het ons voorkomt, dat het zijn doel zal bereiken. Het is waar, een woordenboek wordt eerst door het gebruik gekeurd, maar is Schneither door dezen regter goedgekeurd, en blijkt het, dat Engelbregt Schneither werkelijk verbeterd heeft, dan is het niet te vreezen, dat Engelbregt er slechter dan zijn voorganger zal afkomen. Om nu den lezer in staat te stellen zich een denkbeeld te vormen van de door Engelbregt aangebragte verbeteringen, willen wij

{==124==} {>>pagina-aanduiding<<}
een paar plaatsen uit beide woordenboeken naast elkander doen afdrukken:

Schneither.	Engelbregt.
acer
{== afbeelding 	==} {>>afbeelding<<}
    
us, a, um (van acus, 
{== afbeelding 	==} {>>afbeelding<<}
    
is of van het Gr. (ἀϰἐϱατος) cochlea, Plin. - In het eerste geval: met strepen als stroo; in het tweede: volkomen, in zijn geheel.	
{== afbeelding 	==} {>>afbeelding<<}
    
os, on (ἀϰέϱατος) zonder horens, cochlea, Pl.
p
{== afbeelding 	==} {>>afbeelding<<}
    
no. 
{== afbeelding 	==} {>>afbeelding<<}
    
i, 
{== afbeelding 	==} {>>afbeelding<<}
    
tum, 
{== afbeelding 	==} {>>afbeelding<<}
    
e. 1) nederleggen, plaatsen, zetten, stellen enz.	p
{== afbeelding 	==} {>>afbeelding<<}
    
no, 
{== afbeelding 	==} {>>afbeelding<<}
    
i, 
{== afbeelding 	==} {>>afbeelding<<}
    
tum, 
{== afbeelding 	==} {>>afbeelding<<}
    
e (zmgtr, uit p
{== afbeelding 	==} {>>afbeelding<<}
    
-s
{== afbeelding 	==} {>>afbeelding<<}
    
no vanw. ook de korte o in het Perf. en Supin.) nederlaten = leggen, plaatsen, zetten, stellen, enz.
pontifex. 
{== afbeelding 	==} {>>afbeelding<<}
    
cis, m. een Pontifex, Opperpriester enz.	pontifex, 
{== afbeelding 	==} {>>afbeelding<<}
    
cis, (= pompifex, van pompa en facio?)1) een Pontifex, Opperpriester enz.

{== afbeelding 	==} {>>afbeelding<<}
    
o, 
{== afbeelding 	==} {>>afbeelding<<}
    
gi, 
{== afbeelding 	==} {>>afbeelding<<}
    
g
{== afbeelding 	==} {>>afbeelding<<}
    
um, 
{== afbeelding 	==} {>>afbeelding<<}
    
e (υεύγω) 1) vlieden, ontloopen, ex proelio Cic. l. oppido, Caes; nec furtum feci nec fugi (van een slaaf), Hor. - Trop. ab alqua re, Cic.; ad verba, zijne loevlugt nemen, Petr. - 2) vlieden = voortijlen, vliegen, currus fugiens, Hor. fuge intro, Ter. - 3) vlieden = vergaan, fugit tempus, Cic.; mensis fugiens, de ten einde snellende maand, Ovid., vinum fugiens, zijne kracht verliezend, Cic. - 4) ontvlugten, vermijden, genus fugiendum, Cic. - mors fugitur, id; fuge quaerere, wil niet vragen, Hor. - 5) ontgaan, ontsnappen, Acheronta, Hor.; scientiam alcjs, Cic. - alqd alqm fugit, het ontgaat iemd, hij vergeet het, te non fugit, quam sit difficile, Cic; de Di-	
{== afbeelding 	==} {>>afbeelding<<}
    
o, 
{== afbeelding 	==} {>>afbeelding<<}
    
gi, 
{== afbeelding 	==} {>>afbeelding<<}
    
g
{== afbeelding 	==} {>>afbeelding<<}
    
tum, 
{== afbeelding 	==} {>>afbeelding<<}
    
e (stam fug, Gr. ΦϒΓ, waarv. (ϱνγή,ϱεύγω), 1) intr., vlieden, ontloopen, a) in engeren zin,1) alg. ego fugio, ter.; spreekw., ita fugias, ne praeter casam = loop niet van den wal in de sloot, Hor. - trop., omne animal appetit quaedam et fugit a quibusdam, zoekt het eene en ontwijkt het andere, Cic.; ad verba, zijne toevlugt nemen tot enz., Petr. - 2) bijz. van soldaten, ballingen enz., ontvlugten, de vlugt nemen, ex ipsa caede, Caes.; ex patria, Nep.; a patria, Ov. - b) in ruimeren zin, 1) vlieden = voortijlen, vliegen, currus fugiens, Hor. - 2) praegn = verdwijnen, vergaan, fugit tempus, Cic., mensis fugiens, de ten einde snellende maand, Ov.; vinum fugiens, zijne kracht ver-


{==125==} {>>pagina-aanduiding<<}


onysio fugit me ad te antea scribere, id.	liezend Cic - II tr. voor iets of iemd. vlugten = ontvlugten, vermijden, a onbep. cerva fugiens lupum, Liv. - b meer bep.1) = zoeken te vermijden, te ontsnappen, a) eig. conspectum multitudinis. Caes. - b) trop.; α) mollem molestiam, Cic. mors fugitur id. β) = schuwen, versmaden, verwerpen, amorem petere, pudorem fugere, A. Her:; judicium senatus. Liv. - imper., fuge = noli, wil niet, fuge quaerere, Hor.- 2) praegn. ontgaan, ontkomen, a) eig. Acheronta, id - b) trop. het gezigt enz. ontgaan, scientiam alcjs, het ontgaat iemand, hij vergeet het, te non fugit, quam sit difficile, id.; de Dionysio fugit me ad te antea scribere, id.

Wanneer iemand deze weinige aanhalingen uit beide woordenboeken met elkander vergelijkt, dan moet hij terstond opmerken, dat het tweede veel wijsgeeriger is ingerigt dan het eerste. Voeg hier nu nog bij, dat het woordeuboek van Schneither uit 1926 kolommen bestaat, en dat van Engelbregt bij meer compressen druk uit 1982, zoodat het tweede vrij wat meer dan het eerste bevat, en men zal toestemmen, dat indien de positivus van goed op het eerste mag toegepast worden, het tweede aanspraak heeft op den comparativus. Hier is ook het spreekwoord ‘alle waar is naar zijn geld’ tot een leugenaar gemaakt, want het woordenboek van E. overtreft dat van S. nog daarin, dat het aanmerkelijk minder kost. Wij durven het dus gerust aanbevelen, en wenschen den bewerker toe, dat een ruim debiet hem weldra moge in staat stellen om een superlativus te leveren. In afwachting daarvan zullen de beoefenaars van het Latijn zich met het woordenboek van E. kunnen helpen (be helpen is het woord niet). Het zal hen zekerlijk zelden te leur stellen en in den regel hun bij hunnen arbeid eene krachtige ondersteuning verschaffen.
D. Burger.

{==126==} {>>pagina-aanduiding<<}

Lessing's Nathan de Wijze en 't positieve Christendom. Eene voorlezing van Dr. willibald beijschlag, hoogleeraar in de godgeleerdheid te Halle. Uit het Hoogduitsch. Te Steenwijk bij Nikolaas ten Brink. Prijs 25 cents.
Het beroemde drama van Lessing hierboven genoemd, is voorzeker aan vele lezers van dit tijdschrift bekend, en vooral de daarin voorkomende, niet minder beroemde vertelling van de drie ringen. Het was, gelijk men zich herinnert, van dien vader die een kostbaren ring had, vooral daarom zoo hoog te waarderen omdat ieder, die dezen ring bezat en droeg, er aangenaam door werd aan God en menschen. Nu heeft deze vader drie zonen, die hij alle even lief heeft, en van welke hij aan ieder in een zwak oogenblik afzonderlijk belooft, dat juist hij dien ring zal erven na vaders dood. Het leven des vaders nadert zijn einde en om nu niet twee zijner zonen teleur te stellen, laat hij van den ring twee namaaksels vervaardigen, zóó naauwkcurig dat niemand van den echten ze onderscheiden kan. Zoo geeft die vader aan ieder van zijne zonen afzonderlijk den ring en sterft. De zonen - gelijk zich denken liet - komen nu in hevigen twist wiens ring de echte wezen zou: en ieder scheldt de anderen voor leugenaars en bedriegers. Eindelijk komt de zaak voor den regter en deze verklaart dat ieder, die meent den echten ring te bezitten, dit toonen moet door zijn leven - of hij namelijk in staat is zich waarlijk bij God en menschen bemind te doen zijn. En als men volstrekt omtrent de echtheid der ringen eene beslissing hebben wil, laat dan over duizend jaar het nageslacht dit aan den regter vragen - dan zeker heeft de echte ring zijne kracht getoond.
Uit den inhoud dezer vertelling - en vooral als men daarbij in aanmerking neemt dat zij in het genoemd tooneelstuk voorkomt als het antwoord van Nathan den jood op eene vraag van sultan Saladijn: welke godsdienst de ware zij, die van Jezus, van Mahomed of van Mozes - blijkt reeds genoeg wat de schrijver er mede heeft bedoeld. Hij heeft eenvoudig die vraag: welke is de ware godsdienst? in hare ijdelheid en dwaasheid willen doen uitkomen; die vraag reeds in zich zelve, maar dan nog bovenal ijdel en dwaas, als men haar beantwoord wil hebben buiten het practische leven om, waaruit alléén de waarde eener godsdienst kan blijken.
En voorwaar! Lessing had gelijk. Zoo in het afgetrokkene is er geene ware godsdienst, evenmin als er in het algemeen geno-
{==127==} {>>pagina-aanduiding<<}
men eene ware taal of een ware regeringsvorm is. Het eenige wat men zeggen kan is dit, dat voor volken en menschen deze taal, die godsdienst, die regeringsvorm de ware is, die met hun standpunt van ontwikkeling en beschaving overeenkomt. Menschen van verschillende godsdienstige ontwikkeling hebben natuurlijk ook eene verschillende godsdienst, waarin zij zich te huis gevoelen, en houdt ieder zijne eigene voor de ware, en heeft ieder hierin volkomen gelijk op zijn eigen standpunt. - Hierover echter moet men niet twisten, want de vraag is slechts welke vruchten de boom geeft. De boom wordt toch aan zijne vruchten eerst gekend.
De Hoogleeraar Beijschlag hoewel in zijne zeer lezenswaardige verhandeling het goede in Lessing's beschouwingswijze opregtelijk zoekende te waarderen, kan zich nog maar niet geheel losmaken van het vooroordeel, dat toeh ééne en wel de ehristelijke de ware godsdienst moet zijn. Alléén het christendom (zegt hij) kan die gouden vrucht der humaniteit dragen, en hij is dan ook zeer verstoord op Lessing, die in zijn drama het christendom heeft laten vertegenwoordigen door een paar personen minder edel en groot dan de vertegenwoordigers van het jodendom en het Islamisme. Dit noemt de Hoogleeraar partijdig - en daarin heeft hij gelijk: Lessing's Nathan is een partijschrift tegen de bekrompen Christen-godgeleerden van zijnen tijd.....er bestaat een oneindig beter Christendom dan dat van den Patriarch en van Daja. Lessing heeft in zijne overige schriften meermalen getoond dat hij ook dat betere Christendom kende. Maar dit alles doet niets af aan het regtvaardig vonnis, dat in den Nathan tegen het exclusivisme wordt geveld, en dat evenmin met de beginselen van Jezus overeenkomt als met het humanisme van Lessing.
M.
Sibmacher Zynen.


II. Godgeleerdheid en Wijsbegeerte.




Het evangelie naar Johannes. Kritisch historisch onderzoek door J.H. Scholten, hoogleeraar te Leiden. Lciden, akademische boekhandel van P. Engels. 1864. XII en 477 blz. gr. 8o. Prijs ƒ 5,70.
Na een vijfjarige vrijwillige ballingschap uit den kring der medearbeiders aan de Vaderlandsche Letteroefeningen, dien - en hoezeer veranderd! - weder te mogen binnen treden met de

{==128==} {>>pagina-aanduiding<<}
aankondiging van een werk van den hoogleeraar Scholten, is een veelzins begeerlijke zaak,...zelfs wanneer dat werk zijn kritisch historisch onderzoek over het vierde euangelie is. Vooral zou misschien een juistere uitdrukking kunnen schijnen dan zelfs. In zeker opzicht is ze dat. Indien de opmerkingen door den amsterdamschen hoogleeraar A.D. Loman, naar aanleiding van dezen arbeid zijns leijdschen ambtgenoots, in een der jongste afleveringen van het tijdschrift Oud en Nieuw verschenen, meer de bestrijding zijn van een reeds hier en daar uitgesproken oordeel, dan een poging om een gevreesd oordeel te voorkomen: des te erger voor wie ze gelden. 1) Veerkrachtige naturen, die den moed harer overtuiging bezitten, zijn weldadige verschijningen. Worden, niet zijn, is het ware wezen des levens. De leer der antecedenten is op zekere hoochte een gevaarlijke leer. Althands wanneer ze zooverre gaat van wegens wispelturigheid en onvastheid aan te klagen wie niet voortdurend stellingen en slotsommen aankleven, eenmaal door hen beleden. Zich toonen zooals hij is blijft het kenmerk van den eerlijken man. Verandert hij van inzicht, hij zoekt dat zoo weinig te verbergen, als hij zich schamen zou te erkennen waarin hij bleef wat hij was. Scholten deed het laatste in 1861, het eerste op nieuw in 't vorig jaar bij de uitgave van dit ‘Onderzoek.’ Maar om beiden zal hem waarderen wie hart heeft voor oprechtheid. Toen in het eerstvermelde jaar de vierde uitgave het licht zag van
zijn ‘Leer der hervormde kerk in hare grondbeginselen....voorgesteld enz.’, begon allengs in ons vaderland de overtuiging veld te winnen dat eerlang tot de liberalen van den vorigen dag zouden gerekend worden wie vasthielden aan de leer der lichamelijke opstanding van Jesus, en zich bleven verzetten tegen het algemeen resultaat der navorschingen van de tubingerschool. Voorbijgestreefd te worden, of zelfs maar voorbijgestreefd geloofd te worden is een pijnlijke zaak voor wie erkende hoofden zijn eener sterk-geprononceerd liberale richting. Scholten was zulk een hoofd in zulk eene stelling. Doch, was 't op 't gevaar af van in de schatting van 't voorwaartsjagend jonge Holland van een eerste naar een tweede plaats af te

{==129==} {>>pagina-aanduiding<<}
dalen, mannelijk maakte hij zelf een einde aan den sinds lang gerezen twijfel hoe hij over een dier beide sjibbolets dacht, door te verklaren dat hij tot de conservatieven behoorde op het eerste punt. De groninger hoogleeraar Hofstede de Groot had in het openbaar gevraagd: of Scholten ‘zelfs wel het feit der werkelijke opstanding van Jesus wil(de) erkend hebben?’ Het andwoord (voorr. blz. XXX) aan den ‘voor zijne rechtzinnigheid zoo bezorgden ambtgenoot,’ was de cordate, onomwonden verzekering: ‘dat ik dit feit, al kan ik ook, wat hem zij aanbevolen, alle gemaakte tegenwerpingen niet oplossen, wat de hoofdzaak betreft, als historische waarheid blijf erkennen.’ Dààr sprak de man die niet schroomde te belijden waarin hij bleef wat hij geweest was. Wat, indien hij drie jaren later even rondborstig verklaart waarin voortgezet onderzoek hem tot andere slotsommen bracht?
Men leze, in de voorrede van het ‘kritisch historisch onderzoek’, de Selbstschau, die een welhaast dertigjarig tijdperk omvat, en gevolgd wordt door de woorden: ‘Had ik zelf voor eenige jaren de resultaten van mijn tegenwoordig onderzoek onder de oogen gekregen, ik twijfel er niet aan, of de eerste indruk zou voor mij iets onbevredigends gehad hebben.’ (Blz. V.); en, tenzij men maar niet kan begrijpen, hoe verandering gansch niet altijd van veranderlijkheid een getuigenis is, zal in die woorden zelven een bewijs gezien worden van gelukkige elasticiteit des geestes en mannelijke oprechtheid, een bewijs dat op zijne beurt verklaart, waarom 't een voorrecht te achten zij zich de aankondiging opgedragen te zien van eenig werk, van zulk een zijde afkomstig.
Toch houdt dat boven gebezigde ‘zelfs’ zijn recht. Als bijna gelijktijdig twee nederlandsche geleerden zich in de johanneische quaestie werpen, de een zoo daarin te huis als de hoogleeraar Loman, de ander met zoo scherpen blik toegerust als zijn ambtgenoot Scholten, dan is er grond voor het vermoeden dat, niet-tegenstaande den kolossalen arbeid der duitschers op dit veld, de stof nog ganschelijk niet moet zijn uitgeput, en de bescheidenheid niet groot, die een afwijkend oordeel terughoudt. Doch dan ook mag met reden verwacht worden, dat de inheemsche arbeid nieuwe gezichtspunten opene, nieuwe feiten aanwijze, nieuwe resultaten levere. Mag, behoudens de zoo even genoemde deugd, de kritiek zwijgen wanneer zij meent juist dit in Scholtens werk te missen?

{==130==} {>>pagina-aanduiding<<}
Dwaalt ze in die meening, welnu! ze reikt dan eenvoudig zich zelve, of liever wien zich opwerpt als haar woordvoerder, een diploma van onbevoegdheid uit. Maar, of 't dan aan mijne zwakheid van gezicht moge liggen, veel meer dan Baurs kritische Untersuchungen üb. die kanonischen Evangeliën, in 1847 verschenen, en zoo menig opstel vooral van Hilgenfeld in de Theol. Jahrb. en in zijn eigen Zeitschr. f. wissensch. Theol., reeds lang te voren gaven heb ik, behalve in één, nader te noemen, belangrijk punt, vruchteloos in dezen arbeid van den vereerden landgenoot gezocht. Ook doet hij voor dien van den tubinger Herakles onder in vastheid van beginsel.
Wel is - Gode zij dank! en nimmer worde ze 't! - de zoogenaamde moderne - het woord is leelijk, - richting in de godgeleerde wetenschap geen stelsel van zekere resultaten die men alle aannemen moet op straffe van niet modern te zijn. Maar, bij Scholtens blik in het ontstaan en de geschiedenis van den nieuwtestamentischen kanon, is het toch bevreemdend als hij zich, om Paulus meeningen te doen kennen, op documenten beroept van zoo twijfelachtig paulinische afkomst als b.v. den brief aan de Efesers, gelijk o.a. blz. 176 en 348 geschiedt; - als hij het boek der Handelingen, tendenzschrift zoo er ooit een was, aanhaalt om Petrus inzichten te doen kennen, o.a. bl. 292, 343, of gebeurtenissen te staven, blz. 350, en dit terwijl hij zelf, twee bladzijden vroeger, op het onhistorisch charakter van dit boek den vinger heeft gelegd; - als hij, ofschoon onder het voorbehoud blz. 81 gemaakt, toch daaraan niet altijd bijzonder gedachtig, zich vrij vloeijend van de zoogenaamde brieven van Johannes, inzonderheid van den eersten bedient, naar zijn eigene meening tot opheldering, - naar 't anderen voorkomen kan wel eens tot formulering van 't leerbegrip des vierden euangelists, blz. 82, 94, 100, 149: 170 eld.; - als hij, die, om een enkele plaats te noemen, zelf blz. 368 aantoont, hoe behoedzaam men wezen moet met het gebruik der synoptische evangelieën, ze elders oproept als gansch onbesproken getuigen, wat op menige bladzijde plaats heeft, maar o.a. zeer sterk blz. 375 waar 't de poging geldt om het bewijs te leveren dat Jesus zelf niet aan zijn persoonlijk wederkomen zal hebben geloofd. - Zulke beroepen, zullen ze kracht hebben, dienen wel te steunen op een zegevierend betoog der rechtsgeldigheid van de aangehaalde documenten. Anders is het beter noch die

{==131==} {>>pagina-aanduiding<<}
getuigenis in te roepen, noch te bouwen op hetgeen daaruit wordt afgeleid. - Ook andere zwakke zijden heeft het boek. Redeneringen over het wonder als bijv. het uitgebreid algebraisch voorstel blz. 228 v. over de verandering van het water in wijn zijn volstrekt overbodig. Voor den wondergeloovige hebben ze geen bewijskracht. Door den niet-wondergeloovige worden ze niet gevraagd. Maar ook de schrijver zelf behoeft ze niet die, naar aanleiding van een ander wonder, zich dezen regel stelt: ‘de vraag naar de fysische mogelijkheid dier verschijnselen te laten wijken voor de andere naar het historisch charakter der berichten dienaangaande.’ - Over filosofische vraagstukken zou mede groot verschil kunnen bestaan. Of waarom zou, om slechts een enkel voorbeeld te noemen, geest geen oorzaak der stof kunnen wezen? (blz. 88). En is niet, in strijd met de bewering blz. 31, het wezen juist de som der eigenschappen? Soortgelijke bedenkingen dringen zich op bij sommige exegetische partijen, en onderwerpen der lagere kritiek. Om slechts iets aan te stippen: waarom is blz. 162 de betere verklaring van Joh. XIX vs. 11, weleer door Scholten zelven voorgestaan (Leerr. blz. 263), weder verlaten voor de mindere? Waarom blz. 140 nog altijd vastgehouden aan de gewone vertaling van Joh. I vs. 5, terwijl het toch een uitgemaakte zaak is dat het daar gebezigd werkwoord in het vierde evangelie steeds in vijandigen zin wordt gebruikt, een opmerking reeds door Ad. Schumann ten beste gegeven? Is niet, in strijd met blz. 87, de juiste vertaling van Joh. I vs. 2 ‘zonder den logos werd niets wat het geworden is’? eene vertaling, zoo ik mij wel herinner, vroeger door den hoogleeraar zelven voorgeslagen? Is het juist, zelfs met verwijzing naar Joh. VI. 41, 59 (blz. 269) II. 6, IV. 9, 22, XVIII. 33, 35 (?), XIX 19, 40 (blz. 65 v.) te zeggen: dat bij den vierden evangelist, het joodsche volk, zoowel de inwoners van Juda en Jernsalem als van Galilaea, onder den
algemeenen naam van ‘de Joden’ voorkomt (blz. 154, 269), na hetgeen Fischer in 1840 over dien naam in dat boek schreef? ja! als de voordrager dezer meening zelf op de eerstgenoemde plaats schrijft dat: ‘waar de Israëliet tot Jesus wordt getrokken, de Jood hem verwerpt’? Mag als uitgemaakt beschouwd worden wat blz. 128 van de beteekenis der uitdrukking ‘eeuwig leven’ gezegd wordt? Kan de gelijkenis Marc. IV. 26-29 nog aan Jesus worden toegekend, gelijk en in den zin als dat blz. 367 geschiedt, na

{==132==} {>>pagina-aanduiding<<}
hetgeen Strauss dienaangaande onlangs, in Hilgenfelds Zeitschr., zoo treffelijk heeft in het licht gesteld? ‘Organisch verband tusschen het christendom en hetgeen vroeger aanwezig was, bestaat (dus) niet,’ lezen we blz. 150 ten aanzien der betrekking van den logos tot de godsdienst der Israëlieten. Heeft niet reeds Mutianus Joh. I vs. 5 juister opgevat toen hij zeide: ‘De godsdienst van Christus dachteekent niet van zijne menschwording af, maar ze is zoo oud als de wereld, als zijne geboorte uit den Vader. Want wat is de ware Christus, de eigenlijke Zoon van God? Wat anders als gelijk Paulus leert: “De Wijsheid Gods,” waarmede hij niet alleen bij de Joden.......woonde, maar ook bij de Grieken, de Romeinen, de Duitschers?’ We mogen eenigzins anders hebben leeren denken over geboorte uit den Vader, menschwording, en johanneische (s.v.v.) verwerking van de paulinisch-joodsche ‘Wijsheid’: maar overigens wáár is de zuiverste opvatting van Joh. I vs. 5? Misschien staat die des hoogleeraars in verband met zijne vertaling der laatste woorden van dit vers, wier juistheid boven werd betwijfeld. Verdient die van Mutianus de voorkeur, dan is er reden te meer om dat ‘heeft het niet begrepen’ liever te vertolken: ‘heeft het niet kunnen overweldigen’ = ‘overmocht het niet.’
Dit alles, onder dit alles althands, zijn kleinigheden. Maar veel kleintjens maken één groot. Een woud bestaat uit boomen, een boom uit cellen, uit zandkorrels een duin. Toch zou 't kunnen zijn dat voor de boomen het woud werd voorbijgezien, en als geheel bezit Scholtens arbeid, in weêrwil van het opgemerkte, een eigenaartige, hooge waarde. Dat het een afgerond werk is, ziet reeds wie de inhoudsopgaaf nagaat. Een overzicht der lotgevallen van 't vierde evangelie (Hfdst. I) is een voortreffelijk gekozen inleiding voor het geheele onderzoek. Daarop wordt een poging aangewend om het voorwerp des onderzoeks in zijn oirspronkelijken vorm te doen kennen (Hfdst. II.). Vervolgens treedt de schrijver in een breede ontleding van het leerbegrip, (Hoofdst. III); dan in een even uitgewerkte toetsing van het historisch charakter des boeks, (Hfdst. IV), terwijl hij nu, als van zelf, zich den weg gebaand heeft tot de beandwoording der vraag naar den oirsprong des vierden euangelies, welke den inhoud uitmaakt van Hfdst. V. Wat volledigheid en breede bewerking aangaat zou Baurs arbeid de vergelijking met dien van Scholten gansch niet kunnen doorstaan voor zooverre Hfdst. III en IV

{==133==} {>>pagina-aanduiding<<}
geldt. Ook hier volstaat een verwijzing naar de inhoudsopgave, en de hoogleeraar is niet gewoon meer te beloven dan hij geeft. Waarom, in de ontleding van het leerbegrip, de verschijning van den logos in betrekking tot de voorchristelijke wereld, (Hfdst. III. § 6) niet voorafgaat aan §§ 3-5, is niet duidelijk. Er kon reden zijn om te wachten dat ze althands vóór laatstgenoemde paragraaf werd behandeld, waarin sprake is van de voortzetting van het werk van den logos na de verheerlijking van Jesus. Maar deze komt mij dan ook de eenige aanmerking voor ten aanzien van de rangschikking der stof, en de feil, is ze er eene, kan niet opwegen tegen het vele en velerlei wetenswaardige dat, in ieder boek van Scholten verwacht, in dit waarlijk niet vruchteloos zal worden gezocht. Met name moet te dien aanzien ook nog gewezen worden op de zeven laatste §§ des boeks. De aanduidingen daarin vervat ten aanzien der verhouding van het vierde euangelie tot menigen schrijver, menig leerbegrip en voorstelling in de eerste eeuwen der kerk, bevat een rijk fonds van gansch niet algemeen verspreide wetenschap, welks dubbele waarde hierin bestaat dat er uit geput kan worden door wie in meer strikten zin beoefenaren der godgeleerdheid heeten, en dat het kan worden genoten door beschaafde gemeenteleden die, met den arbeid der Duitschers op dit veld onbekend, iets meer willen weten van een quaestie welke zóó diep ingrijpt in veler geloofsleer als die betreffende de afkomst van dit merkwaardig nieuwtestamentisch geschrift. Vooral het laatste is van gewicht. Want of de hoogleeraar Opzoomer recht, en volkomen recht hebbe in zijn bewering dat de subjective kritiek moet wijken voor de objective, zooals hij het noemt, de kritiek over wie mededeelen voor die over het medegedeelde, zooals het misschien juister genoemd werd: het schijnt onzen landaart eigen bij voorkeur den anderen weg te bewandelen. En dit
zóó zijnde, zal een duidelijke uiteenzetting dat het vierde euangelie geen werk van een ooggetuige van Jesus leven kan zijn, der nieuwere richting meer aanhangers doen winnen dan de voortreffelijkste bestrijding van het wondergeloof. Slechts zou gevraagd kunnen worden: of niet de tijd daar was om nog een schredc verder te gaan dan de hoogleeraar Scholten ging? Het laatste woord moge dan ook nog niet gezegd wezen in de johanneïsche quaestie, zoo iets vast staat dan is 't het resultaat, ook van dit boek, dat het vierde euangelie niet door Johannes, den zoon

{==134==} {>>pagina-aanduiding<<}
van Zebedaeus, kan geschreven zijn. Maar ontkenning moge de weg zijn tot bevestiging, niet in gene, in deze slechts is voedsel voor geest en hart. Iets, en véél bevestigends zal als slotsom van Scholtens onderzoek toch wel gevonden worden. Alleen is de vraag: of er reeds nu niet meer te geven ware, en of hij niet de man was om 't te schenken? Van lieverlede begint helderder licht op te gaan over den arbeid van den ‘Adelaar des Nieuwen Verbonds.’ 't Symbolisch charakter van zijn geschrift komt voortdurend meer uit. Wie er in voorkomen en vroeger voor personen gehouden werden blijken allengs meer, geheel of ten deele typen te zijn. Nathanael, Nikodemus, de Samaritaansche vrouw, Lazarus, de stervende Jesus zelf als het volmaakte pascha, kunnen als voorbeelden aangewezen worden. Scholten verrijkte deze galerij door zijne opvatting der moeder van Jesus. Hoe, als eens al die hier en daar verspreide trekken werden versameld tot één groot tafreel? en iemand zoo der taal en der stof meester als de leijdsche hoogleeraar, uitgaande van de resultaten in dezen arbeid neêrgelegd, een boek leverde waarin geheel die symboliek in haar beteekenis en waarde werd voorgesteld, de zoete kern geboden zonder de doornen van kritisch apparaat? Zou dat niet een verrijking wezen van onze theologische zoowel als van onze stichtelijke litteratuur over het vierde evangelie, een krachtig middel tevens om de hooge waarde van dat boek te doen uitkomen, en hen die, schoon overtuigd, slechts noode hun geloof aan zijne echtheid en geloofwaardigheid laten varen, zelven doen opmerken dat hun verlies winst is?
Maar......dan zou de heer P. Engels geen uitgever van dat werk moeten wezen. Met vergoelijkende scherts werd jaren geleden in dit tijdschrift de opmerking gemaakt dat deze boekhandelaar wel weet wat hij doet wanneer hij den prijs der werken van Prof. Scholten hoog stelt, want dat de kooper toch nog veel ontvangt voor zijn geld. Maar, bij alle waarheid in deze opmerking neêrgelegd, is ƒ 5,70, naar den voor alle studiewerken in westersche talen en zonder kaarten of platen aangenomen maatstaf, juist ⅙ te veel voor een boek van 477, of, wil men, 477 + XII bladzijden.

Alkmaar januari 1865.
van Heijst.

{==135==} {>>pagina-aanduiding<<}

Waarheid en godsdienst, volgens ervaring en waarneming, door Mr. C.J. van Heusden. Twee deelen. Te 's Hertogenbosch, bij W.C. van Heusden, 1863. Prijs ƒ 4.50.
Een der jongste verdedigers van het ‘Spiritualisme,’ de Fransche schrijver E. Caro, beklaagt zich over de taktiek der nieuwere wijsgeerige scholen in zijn vaderland. Hun stijl is van den beginne tot den einde een spreken uit de hoogte, een orakeltoon van het gestoelte der onfeilbaarheid. Zij zijn de mannen, die het weten, die alleen weten wat goed is voor den (Franschen) mensch in deze tegenwoordige eeuw. Hen tegenspreken is daarom majesteitsschennis. Wil men hen gelooven, dan is hun zaak volstrekt de zaak van den vooruitgang, van het vrije denken, de levenskwestie der Franschen. Hun philosophie komt de menschheid verlossen van de laatste boeijen der metaphysische en der godsdienstige slavernij; allen heeft zij tot haar natuurlijke bondgenooten die de belangen van het vrije denken op het hart dragen, en geen tegenstanders dan de vrienden van den achteruitgang, de verdedigers der tyrannie op elk mogelijk gebied. De heer Caro - in dezen Franschen vorm geef ik bij voorkeur zijn naam terug - noemt dit een handige taktiek, waardoor die philosophen op menigen kinderlijk-eenvoudigen, en daarom nog al gezeggelijken, geest noodzakelijk indruk maken, maar waardoor zij even noodzakelijk tegenzin opwekken bij anderen, die, zooals de heer Caro, zich niet door groote woorden in de war laten brengen.
In een stuk over ‘la renaissance du naturalisme’ dient dezelfde schrijver een dergelijk beklag tegen Taine in, een jeugdig philosooph uit de school van Aug. Comte, rijk genoeg in dialectisch talent om er winst meê te doen, maar nog rijker in vaardigheid om zijn tegenstanders belagchelijk te maken. Hij toont te weten, dat geestigheid tegenwoordig een menigte van zonden bedekt; en hoewel bij hem juist niet de zonde van gebrek aan grondige studie te bedekken is, wil hij toch liever, als een echt kind onzer eeuw, op het altaar der geestigheid offeren, dan zich sterken in de kracht eener grondige weêrlegging, waar het op de handhaving van zijn wijsgeerig standpunt aankomt. ‘Il est facheux d'être réfuté par lui. D'ordinaire, quand un philosophe prête des sottises à ses rivaux, il est généreux, et les méchants expliquent la chose en disant qu'il est en fonds. Mais les plus libéraux des philosophes, comparés à M. Taine, sont avares. Ce

{==136==} {>>pagina-aanduiding<<}
qu'il voit ou ce qu'il croit voir d'absurdités dans ses adversaires est prodigieux. Leurs fautes sont relevées avec une rudesse, une roideur de conviction, une hauteur de mépris, une brièveté tranchante, un ton de juge, qui interdisent le doute et terrassent la résistance.’
In Duitschland zou de heer Caro tot een gelijksoortig beklag reden kunnen vinden in de school van Arthur Schopenhauer. Het hoofd der school begrijpt niets minder dan dat hij hoog boven de ‘drie beroemde sophisten,’ Fichte, Schelling en Hegel, staat. Elke philosophie is, bij de zijne vergeleken, oppervlakkig. De menschheid zal zich eenmaal jegens hem bijzonder verpligt rekenen, en zijn geschriften zullen nooit vergaan. Zoo gij u evenwel onderwindt, den heer Schopenhauer tegen te spreken, dan maakt gij zijn aanbidders opgewonden van verbazing, ja van verontwaardiging, omdat gij er niets van begrijpt. Uw tegenspraak komt slechts voort uit onwil of uit onvermogen. Met zulke menschen als gij kan een Schopenhaueriaan niet redeneren. Anathema!
En in ons vaderland - neen, van ons vaderland wil ik geen kwaad zeggen, nu wij hier op een zooveel edeler taktiek, in het voorbeeld van onzen Mr. C.J. van Heusden, wijzen kunnen. Schoon oud van dagen - hij is reeds een goede zeventiger - heeft hij nogtans aan de wetenschappelijke ontwikkeling van den nieuweren tijd een even volhardend als zelfstandig deel genomen. Het ‘jonge moderne Holland’ zit hem meer in het bloed, dan het oud-kerkelijke Holland van zijn jongelingsjaren. In 1845 gaf hij de aanvankelijke resultaten van zijn zelfstandig redelijk nadenken in een boek, getiteld: Gedachten ten aanzien eener toekomstige meer algemeene godsdienstige geloofsleer overeenkomstig de Christelijke, gegrond op Natuur en Rede: door een Geloovige. Sedert dien tijd zijn er meer stukken of geschriften van zijn hand in het licht gekomen, die allen denzelfden geest ademen en dezelfde beginselen voorstaan, al bragt voortgezet onderzoek allengs verandering in zijn methode en dikwijls ook in zijn resultaten te weeg. Maar veel weêrklank vond hij niet, en veel belangstelling evenmin. Integendeel. Reeds om zijn ‘Gedachten’ als een ongeloovige veroordeeld, werd hem ten leste om zijn betrekking tot ‘de Dageraad’ zelfs zijn regt als lid der Hervormde Kerk betwist. En toch zag hij meer dan een zijner beginselen op het gebied dier Kerk in klimmende mate veld winnen; en toch zag hij in de wereld der wetenschap-
{==137==} {>>pagina-aanduiding<<}
pen, ook der Theologie, meer en meer een geest doorbreken, die menigen toon van harmonie met zijn geest deed hooren; en toch zag hij er soms voor dien geest de banier verlaten, waaronder zij eerst vijandig tegen hem waren uitgetogen. Ware het wonder, indien dit verschijnsel zijn vernuft had vaardig gemaakt, om zich te scherpen tegen zijn tegenstanders en hen eens te tuchtigen voor hun vroegere hooghartige voorbarigheid? Ware het wonder, indien er nu iets van de taktiek der nieuwere
wijsgeerige scholen in Frankrijk in zijn geschriften doorstraalde, of er iets in doorklonk van den hoogen toon van den jeugdigen Taine? Het is waar, het vuur der jeugd fonkelt en tintelt niet meer door zijn aderen: maar uit- of afgeleefd is hij waarlijk ook nog niet, en kracht om zich staande te houden en te handhaven is hem nog genoeg overgebleven. En toch, geen scherpte van zijn zijde tegenover de scherpte van anderen; geen onverdraagzaamheid jegens degenen die ooit of immer hem veroordeelden. ‘Mijne bij herhaling uitgedrukte overtuiging’, zoo schrijft hij, ‘dat de mensch volgens aanleg en pligt behoort te blijven streven naar gedurige vermeerdering van kennis tot het bekomen van waarheid, zonder zich voor te stellen deze ooit volledig te zullen bekomen, gevoegd bij het aannemen van een voor ieder verschillend levensstandpunt, moest, behoudens eigene zelfstandigheid, mij even verdraagzaam maken voor iedere bijzondere overtuiging als mij verre houden van den waan, dat mijne opvatting als de ware zou moeten gelden.’

De twee deeltjes, die hier onder den boven vermelden titel voor mij liggen, behelzen een drievoudige reeks van stemmen, namelijk - gelijk het bij den aanvang der eerste reeks heet - ‘stemmen van denkenden en voor denkenden uit alle kerken en kerkgenootschappen over waarheid en godsdienst’. In de eerste reeks spreekt de Redacteur geheel alleen, schoon hij aanvankelijk meende of hoopte ook daar reeds stemmen van anderen tusschen de zijnen in te laten hooren. Maar bij de gunstige gelegenheid, die hij zich zag aangeboden, om zijn ‘Gedachten’ om te werken, begreep hij alligt, met een onafgebroken uiteenzetting zijner eigen meeningen te moeten beginnen. In de tweede reeks komen ook stukken van anderen voor, onder anderen, Réville's ‘wetenschap en godsdienst’ een vertaling, en ‘een schriftbeschouwing, door Ferguson (sic)’, die tintelt van geest en

{==138==} {>>pagina-aanduiding<<}
zeker met hooge ingenomenheid door den Redacteur geplaatst is. De ‘stemmen’ van den Redacteur zelf klinken helder en krachtig, maar zonder veel buiging of verscheidenheid van beweging; zij drukken duidelijk en verstaanbaar alles uit wat ze bedoelen, maar houden doorgaans een betoogenden of redenerenden toon, geheel overeenkomstig de sterk rationeel ontwikkelde natuur des sprekers. Zulke naturen, als de zijne, kunnen het niet gemakkelijk leeren, om met een degelijken inhoud zulk een aantrekkelijk lossen stijl te paren als de Fergusons. - Het standpunt, waarop Mr. C.J. van Heusden zich laat hooren, kan, naar mijn oordeel, niet beter aangegeven worden, dan zulks vóór 5 jaar in het kaapsche Maandschrift ‘de Onderzoeker’ geschied is, toen daar gezegd werd, dat zijne stemmen ‘loopen over Natuurphilosophie, en zich in zoover aan “de Dageraad” aansluiten, als zij de godsdienstleer uit Gods openbaring in de Natuur willen afleiden’. Van dat standpunt bespreekt hij hoogst belangrijke onderwerpen, waarvan ge u terstond kunt overtuigen door een blik in de inhoudsopgave; en hij bespreekt die onderwerpen op zulk een wijze dat ge hem gaarne een ‘denker’ zult noemen, zelfs al zijt gij het niet met hem eens, of al zoudt gij wenschen dat hij in het geheel methodisch ware te werk gegaan. Trouwens, hij is geen wijsgeer van professie noch van eigenlijk gezegde studie; hij maakt slechts gebruik van zijn regt, om zelf na te vorschen, te denken en te oordeelen, zonder zich daarom aan dat ‘ernstlich behandelte Dilettantismus’ schuldig te maken, waarover Goethe teregt den staf heeft gebroken. - De aard van het werk maakt het echter minder geschikt voor een volledige recensie; de schrijver geeft zijn denkbeelden met hunne gronden voor denkenden, die dus zelf moeten oordeelen over hetgeen zij lezen. Nogtans neem ik de vrijheid om den vinger op een paar bijzonderheden te leggen, die ik
niet onweêrsproken mag voorbijgaan. Vooreerst moet ik opkomen tegen de aardigheid van een fijn gedresseerd dier in vergelijking met een idioot onder de menschen, alsof hiermede iets te bewijzen viel tegen de bewering van prof. Scholten, dat de mensch door zijn redelijke en zedelijke menschennatuur specifiek van het dier onderscheiden is (Dl. 1, blz. 183 vlg.). Voor een dier een der edelste typen te nemen, maar voor den mensch een der gebrekkigste, om er het onderscheid tusschen de dieren- en de menschennatuur uit af te leiden, dit gaat niet aan. Potentiëel en virtueel is en blijft

{==139==} {>>pagina-aanduiding<<}
de laatste een geheel andere dan de eerste. De mensch vertegenwoordigt een concrete manifestatie van het Alleven - om hier een woord van den schrijver te gebruiken - met een geheel bijzonderen factor, den redelijken en zedelijken, d.i. den menschmakenden factor. - Verder bevreemdde mij zeer de uitdrukking (blz. 260), dat God één organisme is. Een organisme beteekent in mijn taal: een bewerktuigd geheel; bij den schrijver schijnt het, van God gebruikt, te beteekenen: de eenige volmaakte persoonlijkheid. Hoe hij er deze beteekenis aan geven kan, is mij volstrekt onbegrijpelijk. J.G. Fichte, bij wien persoonlijkheid geen organische individualiteit, maar zelfbewustheid beteekende, zou er zeker ook niets van begrepen hebben. Een organisme, ja, het organisme in het groot, is voor mij het heelal, en God is er, om zoo te spreken, het wezen van. Maar nu God nog een organisme, dan zouden er twee zijn, twee in het ééne groote althans! - Voorts moet ik vragen, hoe de schrijver (zooals blz. 240, 245) van éénwezenheid van geest en stof kan spreken, terwijl hij inderdaad alleen de eenheid van beiden schijnt te bedoelen, in dezen zin dat de stof den zigtbaren bestaansvorm van den onzigtbaren geest uitmaakt? Op blz. 189 lezen wij, als bepaling van den schrijver zelf, dat in de hoedanigheden der dingen het eigenlijke wezen er van bestaat. Dus eenwezenheid van geest en stof wordt, volgens deze bepaling, niet eenheid in bestaan, maar eenheid in hoedanigheden - dat gelijkt tamelijk veel op de dualistische communicatio idiomatum in de oude Luthersche dogmatiek. Ik zou wel eens willen weten, hoe een artiste, bijv. een beeldhouwer, over deze éénwezenheid van geest en stof zou oordeelen. - De schrijver zegt op die plaatsen ongetwijfeld iets anders dan hij
werkelijk bedoelt.

De heer C.J. van Heusden is, in mijne oogen, een merkwaardig persoon. Bekleed met een hooggewigtige betrekking in de maatschappij en met onderscheiden gewigtige bedieningen van bijzonderen aard; werkzaam met een ijver en trouw, die hem een dubbel eereteeken uit de hand des Konings waardig maakten; daarenboven nog blakende van een ijver voor de hoogste levensvragen der monschheid, die hem tot in zijn ouderdom niet verlaat! En of hij al met zijne geschriften weinig weêrklank vond en weinig belangstelling; of hij er al om aangevallen en veroordeeld werd, hij hield vol, - hij hield vol, zijn ‘gedachten’ uit

{==140==} {>>pagina-aanduiding<<}
te spreken en zijn ‘stemmen’ te doen hooren voor ieder, die hem een oor leenen wilde. Vraagt gij: Waarom? wat prikkel hem daartoe dreef? wat drangreden hem daarbij bezielde?

Mais pourquoi chantais-tu? - Demande à Philomèle 
Pourquoi, durant les nuits, sa douce voix se mêle 
Au doux bruit des ruisseaux sous l'ombrage roulant: 
Je chantais, mes amis, comme l'homme respire, 
Comme l'homme gémit, comme le vent soupire, 
Comme l'eau murmure en coulant. 
Aimer, prier, chanter, voilà toute ma vie. 

Zoo spreekt de ‘poête mourant’ bij Lamartine. Zoo spreekt zeker van Heusden op zijn beurt: ‘navorschen, onderzoeken, denken - ziedaar mijn lust en mijn leven.’ Eenmaal met denken, het vrije, zelfstandige denken begonnen, kon hij het niet meer laten varen. En hoeveel moeijelijkheden hij er voor te bestrijden had, het ging er hem meê, gelijk het, volgens de overlevering, den mensch gaat die eenmaal de Lotusvrucht heeft geproefd, dat hij haar liefelijken smaak nimmer kan vergeten en zij hem voortaan telkens met onweêrstaanbare kracht terugtrekt naar de plek waar zij groeit.
Mij dunkt, er moet den grijzen van Heusden een soort van Simeons-gevoel door de ziel gaan, nu hij, nog vóór zijn sterven, op het gebied van wetenschap en godsdienst een toestand heeft zien geboren worden, waarvan hij zich zeker de heerlijkste vrucht voor de toekomst belooft.
W. Scheffer.

III. Schoone Kunsten.

‘Geschiedenis en handelingen van de Maatschappij tot bevordering der toonkunst. No. 6. XXXVste algemeen verslag, 18 October 1864.’

Nederlandsche liederen. Afl. I-III. 's Hage. Belinfante. 1864.
Het is een waar woord, dat wij lezen aan het begin van het aangekondigde verslag: ‘naarmate menschen en tijden in stoffelijke kracht of in heerschappij over de stoffelijke natuur winnen, is hun, als tegenwigt dier éénzijdige ontwikkeling, reiner zin, warmer gevoel en verhevener begrip noodig op het gebied van geest en gemoed, op het gebied der waarheid en schoonheid.’ Nu is

{==141==} {>>pagina-aanduiding<<}
het de roeping der kunst om aan het materialisme van onzen tijd dat tegenwigt te geven (wij spreken hier natuurlijk van materialisme niet als stelsel, maar als kenmerk van den geest onzer dagen). Zal de kunst dat doel bereiken, dan moet zij langzamerhand als 't ware het eigendom des volks, dan moet zij in de beste en ruimste beteekenis volkskunst worden.
De Maatschappij tot bevording der toonkunst is op het haar aangewezen terrein in bovenbedoelde rigting werkzaam. Met welk gevolg? Heeft het volk begrepen en erkend, dat het bij landbouw, nijverheid en handel alleen niet leven kan; heeft het gevoeld bij al zijne degelijkheid, dat het geestelijke op meer dan ééne wijze ontwikkeld kan worden; in één woord: is het volk tot de belijdenis gekomen, dat het te weinig kunst heeft? Zoo ja, dan heeft de Maatschappij tot bevordering der toonkunst, welke onophoudelijk werkt en doet wat zij kan, haar doel bereikt. Mogt het tegenovergestelde waar zijn, dan zou dat bewijzen, dat het lied en draaiorgel van de straat, eene futile salon-muziek meer vermogend en invloedrijk zijn dan de groote kunstwerken, tot welker opvoering de Maatschappij zoo krachtig medewerkt. Het verslag zelf over 1863/64 zal intusschen het antwoord geven.
‘De uitbreiding der Maatschappij in verhouding tot hare roeping ten onzent is nog altijd véél te klein.’ Al is het verblijdend, dat een aantal nieuwe leden tot haar toetrad, op zich zelf en in verhouding tot het kunstlievend deel des Nederlandschen Volks is dat getal inderdaad luttel. De stoffelijke kracht der Maatschappij breidde zich uit over 1863/64: het reserve-fonds bedraagt ƒ 49,500, het kunstenaars-fonds ƒ 26,000, het muziekfeesten-fonds ƒ 15,800; het eerste fonds werd met ƒ 378,54, het tweede met ƒ 439,54, en het derde met ƒ 1885,20 vermeerderd.’ Alzoo de Maatschappij kan nog niet zoo werken, als haar roeping wel medebrengt, en toch ligt het niet aan haar. Ten einde slechts eenigermate te kunnen beoordeelen, wat de Maatschappij alzoo verrigt, om goeden muzikalen zin te bevorderen, moge dienen, vooreerst dat van harentwege gegeven worden muziekfeesten, ten tweede dat door haar gegrondvest werd eene koraalvereeniging, ten derde dat zij aan het volk het eigenlijk volkslied schonk, ten vierde, dat zij de groote beweging gaf aan de volksconcerten.
Muziekfeesten. De Maatschappij besloot te dien opzigte in hare algemeene vergadering van 18 October 1864, om de afdeelingen uit te noodigen, vóór of op 1 Maart 1865 aan het hoofd-
{==142==} {>>pagina-aanduiding<<}
bestuur op te geven ‘in hoeverre zij (bij ten minste drie vereenigd) geneigd en bereid zijn, in den zomer van 1865, zoodanig feest te vieren,’ en tot dat einde beschikbaar te stellen een maximum van ƒ 3500. Inderdaad, wil men de Maatschappij doen bloeijen, opdat zij aan hare roeping beantwoorden kunne, men stelle de afdeelingen tot het houden van groote muzikale uitvoeringen in staat.
De Koraalvereeniging. Deze zal door de Maatschappij in hare eerste wording en ontwikkeling gesteund worden, doch dan aan zelfstandige levenskracht overgelaten worden. De Maatschappij heeft eene commissie benoemd, om de stichting daarvan te bevorderen. Deze commissie doet een beroep op het publiek, om de Vereeniging te steunen in het aanmoedigen en veredelen van het godsdienstig volksgezang hier te lande. Het lidmaatschap wordt betaald met ƒ 0,75 in het jaar, waartegen men ontvangt een exemplaar der uitgegeven koralen. De Maatschappij besloot de Vereeniging over 1864/65 nogmaals een crediet te openen van ƒ 200. Voorzeker ieder musicus zal van harte ingenomen zijn met de verrigtingen der Maatschappij. Elk zal gaarne in zijn kring en altijd naar zijn vermogen haar in haar werk ondersteunen. Wat de Koraalvereeniging echter wenscht, is van zoo uitnemend belang, de contributie voor het lidmaatschap daarvan is werkelijk zoo matig gesteld, dat ik de aandacht van de lezers van dit tijdschrift niet genoeg wijzen kan op het onschatbaar nut, door die Vereeniging te stichten, dat ik niet genoeg er op aandringen kan, om die Vereeniging te steunen. Men heeft - en ik bepaal mij slechts hiertoe - dikwijls ons Protestantsch kerkgezang gehoord, men heeft dikwijls zelf medegezongen, maar ik vraag, hoeveel keeren heeft men met voldoening een loflied ter eere van den Allerhoogste hooren aanheffen of zelf mede aangeheven; hoeveel keeren heeft men een gezang gehoord, voor een muzikaal oor eenigzins uit te staan? Daarom is het een grootsch en regt godsdienstig streven, aan die gewone wijze van lofzingen een einde te maken en daarvoor een rein en liefelijk kerkgezang in de plaats te stellen.
Het volkslied. De Maatschappij heeft met de uitgevers van het geïllustreerd Stuivers-Magazijn eene overeenkomst getroffen tot het in elk nommer opnemen van een volkslied met zangwijze. De uitgevers waren verder geneigd die liederen, in bundels van achttallen, ook afzonderlijk in het licht te zenden tot den prijs

{==143==} {>>pagina-aanduiding<<}
van 10 cents per exemplaar. Bovendien is die prijs bij getallen telkens nog zooveel minder, dat het honderdtal in den handel voor zes, en door de Maatschappij voor vijf cents verkrijgbaar is. De Maatschappij heeft verder al het mogelijke gedaan, om in ruimen kring de aandacht op die liederen te vestigen, terwijl zij ook op zich zelve al dadelijk een zeer belangrijk debiet hebben gevonden. Immers, ofschoon van het Stuivers-Magazijn ruim achtduizend exemplaren verkocht werden (en dat getal als met elke week klom) is de eerste aflevering der afzonderlijke uitgave van de ‘Nederlandsche liederen,’ hoewel er een duizendtal van gedrukt was, nog vóór het verschijnen der tweede aflevering geheel uitverkocht geweest - en er is dadelijk een herdruk, tot een bedrag van drie duizend exemplaren, moeten opgelegd worden. De Maatschappij besloot dan ook gelijke verbindtenis als in het vorige jaar met de redactie van het Stuivers-Magazijn aan te gaan, en daarvoor over 1864/65 nogmaals ƒ 150 crediet uit te trekken. Het groot debiet dezer volksliederen laat zich ligt begrijpen. Uit de drie eerste afleveringen, welke de Maatschappij aan dit tijdschrift toezond, heb ik sommige liederen, welke mij zoowel wat text als zangwijze aangaat bijzonder troffen, aangeteekend met het plan om daarover een enkel woord te zeggen; het aantal is echter zoo groot geworden, dat ik de ruimte, door dit tijdschrift mij gelaten, overschrijden zou. Ik zeg alleen, dat de heer Heije voor den text, en de heeren Wilhelmus Smits, Joh. J.H. Verhulst, J.J. Viotta enz. voor de zangwijzen zich uitstekend van hunne taak gekweten hebben.
De volksconcerten. Zietdaar, waar de maatschappij op het uitnemendst werken kan. De entrée-prijzen zijn zoo gesteld, dat een ieder nagenoeg in de gelegenheid gesteld wordt, om klassieke muziek te hooren. Om de kunst te kunnen liefhebben, moet men haar geheel in zich kunnen opnemen, moet men hare meesterstukken kunnen hooren, weder hooren en nogmaals hooren. Wanneer op die wijze niet eindelijk het klassieke de overwinning behaalt op de tegen alle schoonheidsregelen strijdende straat- en zoogenaamde salon-muziek, dan zal men er aan moeten wanhopen, om de kunst bij onze natie wortel te doen schieten. Want, men bedenke het wel, meest overal worden de volksconcerten voortreffelijk gegeven en ik zou vooral de maatschappij op het hart wenschen te drukken, om toch op dien goeden weg voort te gaan. Over een deel van wat men klassieke

{==144==} {>>pagina-aanduiding<<}
muziek noemt moet ik evenwel iets zeggen: men heeft groote werken ook van groote meesters, welke ik althans op de volksconcerten niet uitgeveerd zoude wenschen te hebben. Ik bedoel die werken, welke, hoewel tegen niet één enkelen regel zondigende, in hun geheel toch dat leven en die beweging missen, waardoor zij de toonkunst haar doel zouden kunnen doen bereiken. Zal de muziek uitwerken, wat met hare roeping overeenkomt, dan moet zij den geest weten te beschaven, te veredelen en ten goede te inspireren. Dat doel bereikt gij met de uitvoering van werken als van Haydn, v. Beethoven, v. Weber, Mozart, Händel, Mendelssohn Bartholdy, Richard Wagner (al noemt men de scheppingen van den laatstgenoemde: de muziek der toekomst), van Bree, Verhulst, Hol en nog zooveel anderen: Die de bezielende werken van bovengenoemde meesters geleerd zal hebben lief te hebben, op hem heeft de kunst haar vermogenden invloed geoefend.
Zietdaar dan, op hoe verschillende wijze de maatschappij uitnemend werkt. Wilt gij nog meer bewijzen, vestigt dan uwe aandacht op eene creatie, welke mede onder de schoonste kan gerekend worden. Denkt aan het kunstenaarsfonds en herinnert u daarbij: dat dit fonds, volgens het verslag, aan 10 pensionarissen als vast of tijdelijk pensioen gezamelijk eene som van ƒ 1160 uitbetaalde; dat ten bate van dit kunstenaars-fonds concerten gegeven werden, waarin de afdeeling Deventer uitstekend voorging. Ik verblijd er mij verder over, dat het verslag constateren kan, hoe de bibliotheek belangrijke aanwinst verkreeg - vooral ook in werken ten behoeve en ten nutte der zangvereenigingen en uitvoeringen der afdeelingen. Ook het uitschrijven van prijsvragen acht ik een uitnemend middel, om de maatschappij aan hare roeping te doen beantwoorden en ik wensch van harte, dat ook daardoor de krachten van het muzikale talent ten onzent opgewekt mogen worden.
Uit het weinige, dat ik in deze regelen ter nederschreef, zal genoegzaam gebleken zijn mijne ingenomenheid met wat de Maatschappij doet. Moge het waar zijn, dat wij, als beschaafde burgers van de 19e eeuw, tot veel geroepen zijn, moge het zijn, dat wij elk individueel met onze financiëele krachten te rade dienen te gaan, omdat er op zoo verscheiden terrein zooveel te doen valt - zoo wij niet al te zeer op ons budget behoeven toe te zien, kunnen wij een goed werk verrigten door krachtdadig de pogingen der Maatschappij te ondersteunen. Wat echter ieder in zijn

{==145==} {>>pagina-aanduiding<<}
kring doen kan, behoeft niet opzettelijk vermeld te worden: allen kunnen wij het onze doen, om de Maatschappij tot bevordering der toonkunst meer en meer bekend te maken, haar in hare werkzaamheid aan te moedigen en te ondersteunen op welke wijze ook, en zoo den kunstzin in elken kring te bevorderen.
Deventer.
C. Duijmaer van Twist.

IV. Opvoeding en Onderwijs.

Lotgevallen van een jonge weeze. Naar de vierde Deensche uitgave. Tweede druk Amsterdam, de Wed. D. Kunst. 1 deel prijs geb. ƒ 1.50 ingen. ƒ 1.20.
Wanneer mama soms de gewoonte heeft, om zelve eerst even te proeven, voor dat ze haren lievelingen het voedsel voor verstand en hart toereikt, dan zal haar een hapje van deze Deensche potage wel smaken, en in allen gevalle zal zij bevinden, dat de spijze niet te warm is, noch te sterk gekruid, zoodat de jongelui er zonder gevaar op kunnen aanvallen. 't Is waar, het vleesch is soms dradig en taai genoeg, (de Jonge Weeze is inderdaad wel wat zwaar op de hand) en ook schijnt de vreemde kok een enkele keer vergeten te hebben, dat hij voor jonge menschen kookte, (nu en dan meenden wij een heusche roman voor ons te hebben, daar er zelfs een staartje van een onschuldige liefdes-historie, met een declaratie incluis, in voorkomt) maar dat een en ander neemt niet weg, dat dit een gezonde, ofschoon niet fijne kost mag heeten.
Een arm kind, dat door hare stiefmoeder wordt mishandeld, breekt een porceleinen kom, kiest, uit vrees voor straf, het hazenpad, wordt op hare vlugt ten naasten bij overreden door eene calèche, en ziet zich door de dame, die in dat rijtuig zit, nog dienzelfden dag als kind aangenomen. Die dame, eene officiersweduwe, en niet zeer bemiddeld, heeft nog een eigen kind, (bijzonderheden die het overijld aannemen van dit vreemde perceel uit de achterbuurt verklaren noch regtvaardigen) en wel een meisje van denzelfden leeftijd als onze weeze......dat de schrijver er geen broêrtje van gemaakt heeft pleit voor zijn talent. Later, terwijl hare pleegmoeder in Italië vertoeft tot herstel van de gezondheid harer wettige dochter, gaat onze Jonge Weeze in eene conditie, en komt zoo in eene huishouding, die wijlen Jan

{==146==} {>>pagina-aanduiding<<}
Steen zou hebben doen blozen, - althans in een heel rare boel. Behalve een jongen luitenant, die aanvankelijk onze weeze ergert door zijn familiaren toon, maar toch op den duur heel fatsoenlijk jegens haar zich gedraagt, vindt ze daar in die familie niemand, die haar met de noodige heuschheid behandelt. Toch houdt zij het er zoo lang uit, tot hare weldoenster gerepatrieerd is en haar weêr tot zich nemen kan. -
Naar mate men verder in het boekje vordert, wordt er minder gezeurd, en beginnen de menschen en toestanden meer natuurlijk te worden. Ja, tot het slot genaderd, zou men haast wenschen, dat er een tweede deel van dit boekske mogt bestaan. Daar echter op de laatste pagina het woord Einde staat, zoo bemerkt de lezer, dat hij verzocht wordt, om dit verhaal als voltooid en compleet te beschouwen.
Het prentje is lief en de uitvoering net. Wat de vertaling betreft, wij zullen ‘woord-karig’ (p. 186) zijn, waar wij haar ter sprake brengen, maar willen alleen zeggen, dat zij niet ‘berispeloos’ (p. 64) is, en dus den vertaler toewenschen, dat er onder zijne ‘uitgebreide bekendschap’ (p. 137) iemand moge zijn, die, ‘met een hart vol aandacht’ (p. 204) later zijn vertaalwerk naziet en van germanismen zuivert.
L.
R.K.v.B.


{==147==} {>>pagina-aanduiding<<}

Buitenlandsche letterkunde.

Losse schetsen.

Friedrich Rückert.

Friedrich Rückert, de laatste van een voorbijgegaan, maar edel dichtrengeslacht, - de laatste van de besten uit Duitschland's roemvolsten tijd op het gebied des geestes en der poëzij!
Als een oude, krachtige eik staat hij te midden van het jonge en frissche groen van lateren tijd. Maar zijne takken zijn nog niet verdord; nog gezond en krachtig vloeijen de levenssappen door zijn stam; vrolijk en lustig zingen nog de vogelen in zijn kruin.
Een magtige gloed van bezieling straalt u tegen van des grijzen dichters gansche gestalte; een magtige gloed van bezieling stroomt door al zijne gedachten en door al de liederen, die hij immer zong. Dat is het wat den dichter maakt. Een meester is hij in de dichtkunst. Want meesterlijk en vlekkeloos is zijn vorm, vol en welluidend klinken de toonen die hij aan zijn lier ontlokt. Uit volle borst en uit een vol gemoed heeft hij ze gezongen. In schoonen vorm een vaste kern, een rijke inhoud, - dit is het wat aan Rückert de onsterfelijkheid en een eereplaats onder Duitschland's klassieke dichters verzekert.
Het was een groote, een grootsche tijd, waarin het duitsche volk voor de eerste maal de liederen van Rückert hoorde. Reeds een halve eeuw is sedert vervlogen. Het volk stond op om het juk van een vreemden tiran af te schudden; bloed en leven stelde het gewillig in de schaal voor den heiligen kamp der vrijheid. Een magtige geestdrift had jongen en ouden, geringen en grooten aangegrepen.

{==148==} {>>pagina-aanduiding<<}
Voor de eerste maal voelde het duitsche volk zich als volk, en wat het zóó vermogt, had het in de velden van Leipzig bewezen. Geen offer was te groot, ook het zwaarste werd met vreugde gebragt; duizenden grepen naar de wapenen; Duitschland's dichters maakten slagveld en vrijheid tot het onderwerp van hun lied; en wie de magt van het woord had ontvangen, die gebruikte haar, om de geestdrift tot immer heller vlam aan te blazen en tot volharding te vermanen.
Ja het was een groote, een grootsche tijd. En duitsche dichters stonden aan de spits! Met harde woorden soms wees Erust Moritz Arndt zijnen tijdgenooten, wàt het vaderland boven alles behoefde, en zong zijn ‘Deutsche Vaterland’ en zijn ‘Vaterlandslied’. Met het zwaard en de lier in de hand viel Theodoor Körner, de slagveldzanger der duitsche jongelingschap, wiens liederen weêrklinken zullen zoo dikwerf Duitschland voor zijne vrijheid kampen zal. Het was de dichter van ‘Undine’, de zanger van het ‘Krijgslied voor de vrijwillige jagers’, de la Motte Fouqué, die de eerste vrijwilligers van Potsdam naar Breslau voerde. Een Max von Schenkendorf zong van regt en vrijheid, Friedrich August Stägemann hief zijne ‘Kriegsgesänge’ aan, Fichte schreef vol geestdrift voor de heilige zaak zijne beroemde ‘Reden an die deutsche Nation’, en van kansel en katheder slingerde Schleiermacher zijne gloeijende redenen onder het duitsche volk, om het tot den heiligen strijd voor vrijheid en vaderland aan te vuren.
Het was in dezen tijd dat Friedrich Rückert voor het eerst onder den naam van Freimund Raimar met zijne ‘Geharnaste Sonnetten’ te voorschijn trad. Als elektrieke vonken werkten zij op de harten van duizenden en tienduizenden.

‘Der Mann ist wacker, der sein Pfund benutzend, 
Zum Dienst des Vaterlands kehrt seine Kräfte:’ 

Zoo ving hij zijne eerste sonnette aan; en was het hem ook niet gegund het zwaard aan te gespen voor de eer des vaderlands, slechts weinigen hebben voor zijne vrijheid wakkerder gestreden dan hij. Het volk las hem niet alleen, maar liet zich door hem bezielen. De kracht en de grootschheid zijner gedachten sleepten allen mede; en zijne sonnetten werden als 't ware het Evangelieboek der vrijheid.
Ofschoon geheel als geboren uit de omstandigheden en behoeften van dien tijd, zal de waarde dier sonnetten toch nimmer verloren gaan. Altijd zal hun schoone vorm ons aantrekken, de diepte der daarin weggelegde gedachten ons treffen. Een enkele uit het groot aantal zij 't ons vergund hier afteschrijven:

{==149==} {>>pagina-aanduiding<<}


Was schmiedst Du Schmied? ‘Wir schmieden Ketten, Ketten!’ 
Ach, in die Ketten seid ihr sclbst geschlagen. 
Was pflügst Du Baur? ‘Das Feld soll Früchte tragen!’ 
Ja, für den Feind die Saat, für Dich die Kletten. 
Was zielst Du Schütze? ‘Tod dem Hirsch, dem fetten.’ 
Gleich Hirsch und Reh wird man Euch selber jagen. 
Was strichst Du Fischer? ‘Netz dem Fisch, dem zagen.’ 
Aus Eurem Todesnetz wer kann Euch retten? 
Was wiegst Du schlaflose Mutter? ‘Knaben.’ 
Ja, dasz sie wachsen und dem Vaterlande, 
Im Dienst des Feindes, Wunden schlagen sollen. 
Was schreibest, Dichter, Du? ‘In Gluthbuchstaben 
Einschreib' ich mein' und meines Volkes Schande, 
Das seine Freiheit nicht darf denken wollen.’ 

De verontwaardiging des dichters die zich in deze klinkdichten uitsprak over den smaad van het duitsche vaderland, zijn bittere spot met het slavengeduld van het duitsche volk, zijn geestdrift voor de heilige zaak, - dat alles trok als met geweld ooren en harten zijner tijdgenooten aan. Weldra volgde zijn tweede bundel, ‘Kriegerische Spot und Ehrelieder’ getiteld; wederom was het dezelfde opwekkende, bezielende, tot volharding aansporende geest, die daaruit sprak. Men leerde die sonnetten en liederen van buiten; vaders zongen ze hunne zonen na die ten strijde togen; moeders leerden ze heur kinderen; want zij spraken slechts uit wat reeds lang in het volk had gesluimerd, maar wat men niet had durven noch kunnen uitspreken.
Slechts korten tijd gelukte het den dichter, zich achter den naam Freimund Raimar te verbergen. Het door hem bezielde en dankbare volk vond dien spoedig uit. En heeft Rückert door deze eerste gedichten het hart van dat volk getroffen en gewonnen, weinigen gelukte het als hem de eereplaats in dat hart zoo volkomen te behouden. En toch.....nog eenmaal greep de reeds grijze zanger, een halve eeuw later, in de snaren zijner lier. Nog eenmaal zong hij het duitsche volk ‘geharnaste sonnetten’ toe. Het was, toen de strijd tegen Denemarken zou aanvangen. Maar de taal die eens honderdduizenden had verrukt, werd niet meer verstaan. Het volk was een ander geworden; de geest van 1813 voorbij gegaan, het verleden vergeten, de rug en de moed gebogen onder een vijftigjarige reactie. Was ook de zaak wel zoo heilig? Genoeg: Rückert's jongste sonnetten gingen onbegrepen en zonder weêrklank te vinden voorbij.

{==150==} {>>pagina-aanduiding<<}

F. Rückert is den 16 Mei 1788 in het toen nog vrije stadje Schweinfurt geboren. Zijn vader was daar ambtman, maar werd eenige jaren later naar Oberlauringen verplaatst. De indrukken zijner jeugd heeft Rückert zelf later in zijne ‘Herinneringen uit de jongelingsjaren eens dorpsambtmans-zoons’ medegedeeld. Zij dragen meest allen een tevreden en vrolijk karakter, ofschoon de afschuw van de fransche overheersching en de vrijheidszucht die van het westen naar Duitschland was overgewaaid, daarin een groote rol spelen. Op het gymnasium van zijn vaderstad bekwaamde hij zich voor de akademie, en begaf zich vervolgens naar Jena om in de regten te studeren. Maar alras werden Corpus Juris en Pandecten op zijde geworpen. Een andere geest dan die eens regtsgeleerden woonde in hem, tot een andere loopbaan was hij bestemd. Hij was dichter geboren, en hoe meer hij zich van dezen aanleg bewust werd, des te vuriger wierp hij zich met zijne gansche ziel op de studie der poëtische litteratuur en der philologie.
De slag bij Jena, smadelijk einde van den overmoed der pruissische soldaten, de nog smaadvoller voorwaarden van den vrede van Tilsit, de hoon van het Congres te Erfurt, - dat alles had op den jongeling een diepen en smartelijken indruk gemaakt. Bijna geheel Duitschland, met uitzondering van Oostenrijk, had zich aan den Korzikaan onderworpen of had zich tot een verbond met Frankrijk vernederd. Toen beproefde Oostenrijk, in 1809, Duitschland te bevrijden, en voerde zijne legers tegen den franschen overheerscher aan. Maar zijne hoop op een algemeenen en vereenigden opstand van Duitschland, Polen en Italië werd niet vervuld, en het krijgsgeluk was hun in Beijeren tegen. Aartshertog Karel moest met zijn leger naar Bohemen terugtrekken; Weenen werd bedreigd en moest den 13 Mei kapituleeren.
Napoleon scheen onwederstaanbaar. Maar eindelijk rukte hem Oostenrijk in den slag bij Aspern en Esslingen de kroon der onoverwinnelijkheid van het hoofd. Duitschland voelde de hoop herleven. Ook in Rückert's hart vond zij plaats. Vol strijdlust verliet hij het ouderlijk huis om zich in het oostenrijksche leger te laten inlijven. Maar naauwelijks te Dresden aangekomen, ontfing hij het berigt van den wapenstilstand en van den te Weenen gesloten vrede. Hij keerde dus naar huis terug. - Toen later de vrijheidsoorlog uitbrak, verhinderde hem zijne door de studie magtig aangegrepen gezondheid, aan den strijd deel te nemen. In plaats van zich zelven zond hij toen zijne sonnetten en liederen ten strijde voor het vaderland.

{==151==} {>>pagina-aanduiding<<}

In 1811 zette hij zich als privaat docent in Jena neder, maar volgde spoedig daarop een roeping naar Hanau als leeraar aan het gymnasium aldaar. Maar zijn vrije, dichterlijke geest hield het niet lang uit in het enge dwangbuis en de vunzige lucht der school. Hij verliet Hanau weder, ging naar Würzburg en zette aldaar zijne studiën voort. Hier leefde hij met J.T. Wagner en met den vrijheer Truchses op Bettenburg, wier omgang niet zonder invloed op hem bleef. Hier zag hij ook het jaar 1813 aanbreken, en zond hij zijne Geharnaste Sonnetten en zijne Duitsche Liederen onder het volk uit. Nadat Duitschland in 1815 den vrede en de vrijheid herwonnen had, verplaatste Rückert zich naar Stuttgard om de redactie van het ‘Morgenblatt’ op zich te nemen. Vriendschappelijk ging hij daar om met Uhland en Dannecker, welke laatste elken donderdagavond al wat de stad aan mannen van geest, talent en kunst bezat, ten zijne huize plag te vereenigen. Hier dichtte hij zijne satire op den vernederden overheerscher van Frankrijk, in eene komedie in twee bedrijven: ‘Napoleon’, als ook zijn ‘Kranz der Zeit.’ Beide dichtwerken verschenen te laat. Het duitsche volk was teruggekeerd tot de rust en den vrede van het huisselijk leven. Zij maakten daarom bij lange na dien opgang niet als de Geharnaste Sonnetten en de Duitsche Liederen, hoezeer ook de Kranz der Zeit dit om zijn schoonen kunstvorm verdiende.
In Stuttgard maakte hij het plan en begon reeds de voorb ereidende studiën tot een groot heldendicht, waarin hij de geschiedenis der Hohenstaufen, in hunne hoogste heerlijkheid en magt en hun tragisch einde wilde bezingen. Om zich geheel daaraan te kunnen wijden, legde hij in 1817 de redactie van het Morgenblatt neder, en reisde naar Italië, om dáár, onder den blaauwen, helderen, zuidelijken hemel, in het land van poëzie, kunst en natuurschoon, doordrongen te worden van dien geest die zijn heldendicht moest doorademen.
Met vrolijken moed en grooten ijver zette hij zich te Rome aan het werk. Magtig en bezielend werkten de indrukken van de stad der zeven heuvelen op hem, verhelderden zijn geest en verruimden zijn blik. Een nieuw leven, een nieuwe geest omringden hem hier. Grootsche en verheven herinneringen aan het verledene werden bij elken blik in het ronde in hem opgewekt. En de dagelijksche omgang was hem gegund met de groote kunstenaars die de oude stad vereenigde, een Cornelins, een Overbeck, Thorwaldsen, Schnorr, Mosler, Barth en anderen, door wier gemeenzaam

{==152==} {>>pagina-aanduiding<<}
verkeer al de schatten en diepten der kunst hem werden ontsloten.
Te midden van dit kunstenaarsleven vernam Rückert hoe jammerlijk het duitsche volk voor zijn groote opofferingen werd beloond. De groote staatkundige reactie was in vollen gang. Vergeten was het bij stroomen vergoten hartebloed des volks; vergeten waren de naauwelijks geheelde wonden! Vol smart en verbittering wierp Rückert den aangevangen arbeid ter zijde. Dàt was nu geen werk meer voor hem, den roem en de grootheid van een vorstenhuis te bezingen, terwijl elke gedachte aan het heden niet dan klaagliederen hem kon ingeven! Zijn Epos werd nooit voltooid. Toch had het verblijf en het leven in Rome voor hem groote beteekenis. Zijn dichterlijke scheppingen uit dat tijdperk bewijzen het. De Italiaansche minnezangers en het Italiaansche volkslied boeiden allermeest zijne aandacht. In zijne ‘Sicilianen’ en in zijne ‘Ritornellen’ spiegelen zich voor ons de indrukken af, welke hij in Rome en Italië had ontvangen. Zij stellen ons de pracht van het zuiden voor oogen, de tooverachtig schoone beelden daar aanschouwd; zij doen ons de wondervolle stilte ervaren der Italiaansche nachten met haren donkerblaauwen hemel, haar verheven zeetooneelen, de grootheid en schoonheid dier gansche natuur, die het gemoed des menschen verruimt en van een onuitsprekelijk heimwee vervult. Prachtiger, met gloeijender kleuren en in schooner vormen als Rückert heeft geen dichter deze indrukken ooit weêrgegeven; dieper dan hij heeft nooit iemand ze gevoeld. Een paar staaltjes uit zijn ‘Sicilianen’ ten bewijze:

‘Ich schaukelte durch's Meer auf schwankem Kahne, 
Und macht' auf einem Blüteneiland Rast. 
Da stand vor mir mit schimmerndem Altane, 
Gebaut aus Rosendüften, ein Palast. 
Die Sonne wehte drauf als goldne Fahne, 
Mich blendete der zauberische Glast. 
Doch an der Pforte stand die Fee Morgane 
Und sprach mit Lächeln: Komm, Du bist mein Gast.’ 
 
‘O Frühling, eew'ge Liebesmelodie, 
Unausgetönt von allen Nachtigallen, 
Unausgeblüht von allen Rosen, wie 
Unausgefühlt von Menschenherzen allen! 
So, Frühling, wie du's nun bist, warst du nie, 
Und nie so, Frühling, wirst du wieder wallen, 
Denn nun zum Frühling macht dich blickend Sie, 
Und sonst nur Blicke, die der Sonn' entfallen.’ 


{==153==} {>>pagina-aanduiding<<}

Tegen het einde van 1818 keerde hij uit Italië naar Duitschland terug. Een korten tijd vertoefde hij te Weenen, waar hij met den orientalist J. von Hammer kennis maakte. Deze rigtte den blik van den jongen dichter, die reeds door de diepte en den rijkdom zijner gedachten en door de schoonheid zijner vormen de algemeene aandacht tot zich trok, op de innige en onuitputtelijke dichterlijke litteratuur van het Oosten, die met hare onmetelijke schatten voor het Westen nog zoo goed als onbekend mogt heeten. Voor Rückerts geheele leven, inzonderheid voor zijn dichterlijke ontwikkeling, was deze wenk van von Hammer van het grootste belang. Met warmen ijver en met een stalen vlijt die voor de grootste moeijelijkheden niet terugdeinsde, - moeijelijkheden, die toen zooveel grooter waren, naarmate de hulpmiddelen om de oostersche litteratuur te bestudeeren en te begrijpen nog geringer waren,- wijdde hij zich aan zijn nieuwe taak. En sedert heeft hij zijne blikken van die schatten der oostersche poëzie niet weder afgewend. Hij werkte er zich in, hij raakte er in te huis, als schier niemand voor of na hem. Het was een gebied geheel geëigend voor zijn geest; dezelfde toonen hier als daar. Uitdagend stond als 't ware die poëzie in haar fijne en teedere kunstvormén voor hèm, die zelf in den vorm een meester was. Wel gold tot dusver de duitsche taal voor te zwaar van gang en te onbuigzaam voor zulk een ligt en schier beuzelachtig vormenspel als hem daar voor oogen trad. Maar Rückert bewees, dat dit niet dan vooroordeel was geweest, dat het nog slechts aan de regte hand had ontbroken om haar te vormen tot hetgeen zij wezen kon.
Na zijn terugkeer van Weenen leefde Rückert deels in de ouderlijke woning, deels in Coburg. Deze laatste plaats trok hem aan om hare bibliotheek. Als de vrucht van zijn immer voortgezette studiën zond hij in 1822 zijne ‘Oestlichen Rosen’ in het licht. Deze gedichten leveren het bewijs hoe volkomen de dichter zich in het zonnige, fantastische Oosten had weten te verplaatsen, en hoe uitstekend het hem gelukt was, om in navolging van Göthes ‘Westöstlichen Divan,’ zich den oosterschen geest geheel en al eigen te maken. Ook uit dezen bundel deelen wij een enkel meesterstuk mede. Het is 't gedicht dat hij aan Göthes Westoestlichen Divan toewijdde en waarin zijn volkomen heerschappij over taal en rijm schitterend te voorschijn treedt:

{==154==} {>>pagina-aanduiding<<}


‘Wollt Ihr losten 
Reinen Osten, 
Müst Ihr gohn von hier zum selben Manne, 
Der vom Westen 
Auch den besten 
Wein von jeher schenkt' aus voller Kanne. 
Als der West war durehgekostet, 
Hat er nun den Ost entmostet; 
Seht, dort schwelgt er auf der Ottomane. 
 
Abendröthen 
Dienten Goethen 
Freudig als dem Stern des Abendlandes; 
Nun erhöhten 
Morgenröthen 
Herrlich ihm zum Herrn des Morgenlandes. 
Wo die beiden glühn zusammen, 
Musz der Himmel blühn in Flammen, 
Ein Divan voll lichten Rosenbrandes. 
 
Könnt Ihr merken 
An den Stärken 
Dieses Arms, wie lang er hat gefochten? 
Dem das Alter 
Nicht den Psalter 
Hat umwunden, sondern neu umflochten. 
Aus iran'schen Naftabronnen 
Schöpft der Greis jetzt, was die Sonnen 
Einst Italiens ihm, den Jüngling, kochten. 
 
Jugendhadern 
In den Adern, 
Zorn und Gluth und Mild' und süszes Kosen, 
Alles Lieben 
Jung geblieben, 
Seiner Stirne stehen schön die Rosen. 
Wenn nicht etwa ew'ges Leben 
Ihm verliehn ist, sei gegeben 
Langes ihm von uns gewognen Loosen. 
 
Ja von jenen 
Selbst, mit denen 
Du den neuen Jugendbund errichtet, 
Sei mit Brünsten 
Unter Künsten 
Aller Art, in der auch unterrichtet, 
Wie Saadi in jenem Orden 
Ueber hundert Jahr alt worden, 
Und Dschami hat noch daran gedichtet.’ 


{==155==} {>>pagina-aanduiding<<}

In Coburg ving voor Rückert eene nieuwe levensperiode aan. Hij vond er eene vrouw naar zijn hart, met wie hij huwde. - Het ontstaan van deze liefde, haar wasdom en vollen bloei, haar heerschappij over al zijn denken en gevoelen en leven heeft hij ons geschilderd in zijn ‘Liebes Frühling’, welk bundeltje wel de liefelijkste liederen bevat, die hij ooit heeft gedicht. Had hij ook nooit iets anders geschreven dan dezen Liebes Frühling hij zou er voor alle tijden door behooren tot Duitschlands eerste en beste lierdichters. Ieder woord treft ons het hart, iedere strophe klinkt ons als een toovermelodie in het oor; de schoonste bloesems van een lief hebbend menschenhart geuren er ons uit te gemoet. Hoe liefelijk was zijn lier gestemd toen hij zong:

‘Liebste! Nein, nicht lustberauscht, 
Sondern ruhig nüchtern, 
Hat sich Herz und Herz getauscht, 
Innig stark und schüchtern. 
 
Keine wilde schwärmende 
Sinnesübermeistrung 
Eine milde, wärmende, 
Haltende Begeistrung. 
 
Wie mein Dichten von Natur, 
Liebste! so mein Lieben. 
Niemals trunken hab' ich nur 
Auch ein Wort geschrieben.’ 
‘Wer in der Liebsten Auge blickt, 
Der halt die Welt vergessen. 
Derkann nicht, wen Ihr Arm umstrickt, 
Was drauszen liegt, ermessen. 
 
Ich halt' in meinem Arm ein Glü ck, 
Wer kann es mir entziehen? 
Und nähm es morgen Gott zurück, 
War's heut mir doch geliehen. 
 
Verlangen kann ein Menschenherz 
Nichts Besseres auf Erden, 
Als fühlen Liebeslust und Schmerz 
Und dann begraben werden.’ 

Rückert's huisselijk leven beantwoordde aan zijne idealen Vrede woonde in zijn hart, vrede zetelde in zijn huis. Kinderen omringden hem. In deze dagen van stil geluk zong hij dan ook het eene lied na het andere, terwijl hij zich tevens met grooten ijver toelegde op de studie der litteratuur en der talen van het Oosten. Volleerd kenner van deze laatsten werd hij in het jaar 1826 tot hoogleeraar in de oostersche talen aan de hoogeschool te Erlangen benoemd. Aan deze roeping gaf hij gehoor. En nog in hetzelfde jaar dat hij zich naar Erlangen had verplaatst verscheen het werk dat het meest getuigt van zijn talent: ‘Die Makamen des Hariri.’ Met verbazing werd deze arbeid door het publiek ontvangen. Zeer weinigen hadden ook zelfs maar vermoed, dat de duitsche taal voor zooveel buiging vatbaar was; van haren rijkdom hadden zij geen denkbeeld gehad. Maar zeker had vóór Rückert niemand dien met zooveel gemak, zooveel losheid en zekerheid feitelijk aangetoond en gehand haafd.

{==156==} {>>pagina-aanduiding<<}

Rückerts werkzaamheid was nu verdeeld tusschen de pligten die zijn betrekking hem oplegde, de studiën voor nieuwe werken en de vrije scheppingen van zijn dichterlijken geest. Zijne meeste gedichten kwamen verspreid in tijdschriften en almanakken in 't licht. In 1834 begon hij ze te verzamelen en zoo groeiden zij langzamerhand tot zes deelen aan. Toen in 1840 Friedrich Wilhelm IV den pruissischen troon besteeg, riep hij in het volgend jaar Rückert als professor naar Berlijn en schonk hem tevens den titel van geheimraad. De koning verlangde zich van de grootsten en edelsten uit het dnitsche volk te omringen, en voor Berlijn den tijd te doen aanbreken, die voor Wcimar zoo spoedig was voorbijgegaan. Maar Berlijn was daarvoor niet de geschikte plaats. Een leven als men voorheen in Weimar had geleefd, vereischte een andere lucht en was van andere voorwaarden afhankelijk dan Berlijn kon vervullen. In het enge kenrslijf van het pruissisch bureancratisme konden groote mannen zich niet op hun gemak gevoelen en een grooten tijd in 't leven roepen.
Na lang aarzelen nam Rückert de benoeming naar Berlijn aan, echter op voorwaarde dat hij alleen in den winter voorlezingen zou behoeven te houden. De gansche zomer moest tot zijn vrije beschikking blijven om uitstapjes te kunnen maken naar vrijer en frisscher streken. Tot in 1848 bleef Rückert in Berlijn. De lucht, de geest, het leven aldaar bevielen en bekwamen hem slecht. Toen de stormen van het jaar 1848 los braken nam hij zijn ontslag en vlugtte naar zijn buitenverblijf Nensesz bij Coburg om zijner Muze de vrijheid en zich zelven de frischheid des geestes te bewaren. Daar leeft Rückert nog; een grijsaard van 76 jaren maar nog altoos helder van hoofd en warm van hart, een man in den vollen zin des woords. Daarheen trekken sints ter bedevaart allen die liefde hebben voor poëzie, en gedrongen worden door het verlangen om den grijzen dichter, wiens liederen hen zoo menigmaal bezielden en het harte hun warm maakten, van aangezicht tot aangezicht te zien; hem te zien in den schoot van zijn gezin, met zijne lange, grijze haren, met zijn eenvoudig en beminnenswaardig gelaat, - zuivere spiegel van zijn mild en trouw gemoed.
Vlugtig slechts konden wij Rückerts uitwendigen levensloop schetsen; nog vlugtiger moeten wij over zijn rijk innerlijk leven heenloopen, dat zich in zijne gedichten zoo getrouw en schoon afspiegelt.
Wij kunnen het genie van dezen dichter niet beter teckenen dan met de woorden van Karl Gödeke in zijne ‘elf Büchern deut-
{==157==} {>>pagina-aanduiding<<}
scher Dichtung’. Geven zij ook geen volkomen beeld, toch laten zij de schoonheid en diepte van dit genie genoeg gevoelen.
‘Eerst met den Liebes Frühling’, zegt Gödeke, ‘heeft Rückert zijne gansche dichterlijke kracht en rijkdom leeren kennen; van die stille, gelukkige jaren af, geeft hij ons zijn eigen innerlijk geestesen ziele-leven, het leven van zijn stil huisgezin en het leven des volks in bijna ontelbare beelden te aanschouwen. Hoe rijker hij werd aan bijeengezamelde stof, des te rijker werd zijne poëzie; alleen werd nu aan de eenvoudigheid van den vorm soms de bloemrijkheid te veel opgeofferd.....Hem wordt alles ten gedicht. Hij kan zich mets toeeigenen dan in een dichterlijken vorm; hij kan naauwelijks anders dan in vaerzen denken en, gelijk hij zelf heeft opgemerkt, veel wat anders onbeduidend is, verkrijgt bij hem daardoor iets verhevens. Voor hem bestaat in de poëzie slechts ééne taal; wat ergens in de wereld dichterlijk is, moet het ook overal zijn; en overeenkomstig zijn geliefkoosd denkbeeld dat in de wereld-poëzie de wereldverzoening begrepen zou zijn, heeft hij naar de dichter-stemmen van alle hemelstreken geluisterd en ze in zijne gedichten laten weêrklinken. Geen dichter van eenigen tijd heeft ooit een grooter rijkdom en diepte van gedachten geopenbaard als Rückert; en geen ander heeft als hij de kunst verstaan om schier beuzelachtig vormenspel te vereenigen met den heiligsten ernst. Niet alleen de lyrische en didactische poëzie heeft hij gekweekt; ook het Epos, het Drama, ja zelfs de Evangelien-harmonie hebben in hem hun ernstigen beoefenaar gevonden.’
Wel zal Rückert door velen nooit begrepen en nooit regt gewaardeerd worden. Want wie hem verstaan wil moet hem niet alleen lezen tot tijdverdrijf of uitspanning; maar met hoofd en hart, met zijn gansche ziel moet men zich in hem verdiepen, en zich als 't ware in dat dichterleven inleven. Schoon en groot is dan het loon. Even als men bij een langdurige beschouwing van den nachtelijken hemel, immer nieuwe sterren ziet opdoemen voor het oog; gelijk dan de geheele ruimte boven ons hoofd zich hoe langer zoo verder uitstrekt voor onzen blik en hoe langer zoo meer in zijne oneindigheid ons openbaar wordt, zoo gaat het ons ook bij het bepeinzen van Rückerts gedichten. Altijd nieuwe beelden, altijd nieuwe gedachten stroomen ons daaruit tegen, tot dat eindelijk het beeld van des dichters eigen geest ons helder voor 't oog onzer ziele treedt. Bij alles wat Rückert gedicht heeft, is zijne gansche persoonlijkheid aan 't werk geweest. Zelfs waar hij

{==158==} {>>pagina-aanduiding<<}
gedichten uit den vreemde heeft overgezet, heeft hij ze zich eerst zóó eigen gemaakt, zoo als 't ware in zich zelf verwerkt, dat wij er niets vreemds aan merken, maar er altijd een deel van Rückert in weêrvinden. Zoo is het in de Oestliche Rosen die het Oosten hem opleverde, zoo in zijn Psalmberijming, in de Gedichten van koning Amaril Kais, in de Makamen des Hariri. - Ook bekleedt hij in de duitsche litteratuur een geheel eenige en zelfstandige plaats. Hij is misschien de eenige duitsche lierdichter die de lyrische poëzie de enge grenzen van zijn vaderland en diens denkbeeldenkring heeft doen overschrijden en haar op die wijze tot eene wereldlyriek heeft verheven. De lyrische poëzie aller volken smolt hij als met zijn eigen wezen zamen; en uit dezen rijkdom bragt hij zijne dichterlijke scheppingen voort.
Maar is Rückert om de diepte zijner gedachten, om den rijkdom zijner beelden moeijelijk te evenaren, nog moeijelijker is het welligt hem op zij te streven in zijn fijn kunstgevoel, zijn tooveren met de taal, zijn natuurlijkheid en rijkdom in het rijm. Het schitterendst heeft bij deze zijne buitengemeene heerschappij over de duitsche taal bewezen in de Makamen des Hariri, waar de in buigzaamheid en beeldrijkheid de duitsche zoozeer overtreffende arabische taal hem buitengewone moeijelijkheden bood. Spelend als het ware heeft hij ze overwonnen.
Ja, spelend schijnbaar dichtte hij in de moeijelijkste kunstvormen. Dit heeft hem zelfs het verwijt gekost dat hij al te veel kunstelde, en daaraan wel eens de natuurlijkheid opofferde. Is deze beschuldiging niet geheel zonder grond, zij is toch tegelijk een bewijs van des dichters meesterschap over den vorm, en bewijst tevens de oude waarheid op nieuw, dat er nooit een dichter heeft geleefd, die niet in den bloemkrans zijner gedichten ook wel eens enkele minder schoone en zelfs onwaardige bloemen heeft ingevlochten. Dat Rückert bij zijne onloochenbare neiging tot kunstelen en spelen met den vorm, toch naar vorm en inhoud zeer eenvoudig dichten kon, daarvan heeft hij ontelbare bewijzen geleverd. Een enkel voorbeeld brengen wij bij, dat tevens de vernieuwing en verheerlijking is van een oud duitsch volkslied:

	Aus der Jugendzeit.
Aus der Jugendzeit, aus der Jugendzeit 
Klingt ein Lied mir immerdar: 
O wie liegt so weit, o wie liegt so weit, 
Was mein einst war. 

{==159==} {>>pagina-aanduiding<<}

Was die Schwalbe sang, was die Schwalbe sang, 
Die den Herbst und Frühling bringt; 
Ob das Dorf entlang, ob das Dorf entlang, 
Das jetzt noch klingt? 
 
Als ich Abschieb nahm, als ich Abschieb nahm, 
Waren Kisten und Kasten schwer; 
Als ich wieder kam, als ich wieder kam, 
War Alles leer.’ 
 
O Du Kindermund, o Du Kindermund, 
Unbewuszter Weisheit froh, 
Vogelsprachekund, vogelsprachekund, 
Wie Salomo! 
 
O Du Heimathflur, o Du Heimathflur, 
Lasz zu Deinem heil'gen Raum 
Mich noch einmal nur, mich noch einmal nur, 
Entfliehn im Traum. 
 
Als ich Abschied nahm, als ich Abschied nahm, 
War die Welt mir voll so sehr; 
Als ich wieder kam, als ich wieder kam, 
War Alles leer. 
 
Wohl die Schwalbe kehrt, wohl die Schwalbe kehrt, 
Und der leere Kasten schwoll; 
Ist das Herz geleert, ist das Herz geleert, 
Wird's nie mehr voll. 
 
Keine Schwalbe bringt, keine Schwalbe bringt 
Dir züruck, wonach Du weinst; 
Doch die Schwalbe singt, doch die Schwalbe singt 
Im Dorf wie einst: 
 
Als ich Abschied nahm, als ich Abschied nahm, 
Waren Kisten und Kasten schwer; 
Als ich wieder kam, als ich wieder kam, 
War Alles leer! 

Wij kunnen hier Rückerts ontelbare dichtstukken en vertalingen uit het Oostersch niet opnoemen. De meesten, zelfs in Duitschland, kennen vele er van niet eens bij name. Hoe groote waarde zij als gedichten ook bezitten, staan zij toch te vreemd tegenover het volk, dan dat het zich deze zou kunnen eigen maken. De tegenstelling tusschen den geest van het Oosten en den geest van het Westen is te groot. Slechts daarover geraakt men in geestdrift, slechts datgene neemt men in zich op, wat gelijke toonen in het eigen harte doet klinken.
Wat zijn drama's betreft, Rückert is te veel boven alles lyrisch dichter om een goed dramaticus te kunnen zijn. In zijne schep-
{==160==} {>>pagina-aanduiding<<}
pingen dringt zich onwillekeurig het beschouwend element aan hem op; hij laat zich verleiden om hier en daar aan den weg stil te staan, een schoone bloem te plukken en zich in de beschouwing te verlustigen, terwijl het drama een streng vasthouden aan en voortgaan op den eens afgebakenden weg vordert. Terwijl de lyrische dichter zich maar zelden kan losmaken van de ingevingen en stemmingen des oogenbliks, terwijl hij altijd, om zoo te zeggen, op het subjektief standpunt blijft staan, zoo eischt daarentegen de zamenstelling van het drama van den dichter, dat hij de voortgangen er van zoo kort, naauwkeurig en geleidelijk mogelijk ten tooneele zal voeren. Doch laat ons niet langer stil staan bij hetgeen onzen dichter minder goed is gelukt. Daartoe gaf hij te veel schoons en voortreffelijks.
‘Voor allen alles’! kan wel geen duitsch dichter, geen dichter ter wereld uitroepen. Rückert kan ten minste van zich zelven betuigen: ‘Voor allen iets!’ Ja, ieder zal in den rijken schat van Rückerts gedichten een deel vinden, dat hem aantrekt, hem bezielt, voor hem geschreven schijnt. En hiermede nemen wij afscheid van den grijzen zanger, voor wien de herfst des levens reeds voor een goed deel is voorbijgegaan. Wij doen het 't liefst met zijn eigen woorden, die hij der bloemen heeft toegezongen:

Hoffc! Du erlebst es noch, 
Dasz der Frühling wiederkehrt. 
Hoffen alle Bäume doch, 
Die des Herbstes Wind verheert, 
Hoffen mit der stillen Kraft, 
Ihrer Knospen winterlang, 
Bis sich wieder regt der Saft, 
Und ein neues Grün entspraug. 
 
‘Ach, ich bin kein starker Baum, 
Der ein Sommertausend lebt, 
Nach verträumten Wintertraum 
Neue Lenzgedichte webt. 
Ach, ich bin die Blume nur, 
Die des Maies Kusz geweckt, 
Und von der nicht bleibt die Spar 
Wie das weisze Grab sie deckt.’ 
 
Wenn Du denn die Blume bist, 
O bescheidenes Gemüth, 
Tröste Dich, beschieden ist 
Samen Allem, was da blüht. 
Lasz den Sturm des Todes doch 
Deinen Lebensstaub verstreu'n, 
Aus dem Staube wirst Du noch 
Hundertmal Dich selbst erneu'n! 

(Vrij naar 't Hoogduitsch) van Friedrich Friedrich.
R - r.

















{==161==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

Charlotte de Corday. Eene historische studie, door Theod. Jorissen. Groningen, J.B. Wolters, 1864. Prijs ƒ 1,25.
Zal het mogelijk zijn naar waarheid het beeld te schetsen van hen, wier leven een plaats inneemt in de geschiedenis, dan moet aan hooger eischen worden voldaan, dan men zich vroeger heeft gesteld. Eerst nadat men gebroken heeft met elke traditioneele beschouwing, eerst als de kritiek den sluijer heeft verscheurd, door de legende geweven, mag men hopen, de trekken te kunnen weêrgeven, gelijk ze zich werkelijk hebben vertoond. Toch moge de hartstocht der werkelijkheid het geloof niet ontnemen aan 't geen verder reikt dan haar gebied. Zal 't verleden met zijn raadselen voor ons beteekenis hebben, dan moet de kennis der feiten ons opleiden tot de geheimzinnige wet, die 't leven van volken en individuën beheerscht, dan moet de studie van elk menschenleven ons den weg banen tot de erkenning van 't geen in zijn diepste wezen niet kan worden verklaard. Dat in dien zin elke persoonlijkheid recht heeft op onze belangstelling moge de schoone studie bewijzen, ons door den heer Jorissen aangeboden. Omgeven van eene rijke litteratuur, 1) begaafd met een

{==162==} {>>pagina-aanduiding<<}
kritischen blik, teekent hij ons met meesterlijke hand het beeld der bevallige schoone, in wie de edelste beginselen der revolutie een gestalte hebben aangenomen. Wel is zij 't waard een oogenblik al onze aandacht te boeijen. Geboren in een tijd, die reeds trilt op het naderen van den storm, moederloos, - als zij de hand eener moeder 't meest behoeft, - opwassend in een klooster, welks muren den stroom der ideeën niet kunnen afsluiten, - terugkeerend tot een vader met wiens denkbeelden de hare in strijd zijn, - de wijk nemend tot een bloedverwant, die haar niet begrijpen kan, - steeds vergoeding zoekend in een lectuur, die haar met geestdrift bezielt voor de edelste rechten van den mensch, staat Charlotte de Corday met haar idealen alléén. En gefolterd door de gedachten aan den afstand, die er is tusschen die idealen en de werkelijkheid, verteerd door een onweerstaanbare behoefte aan werkzaamheid, breekt ze eindelijk met alles, wat ze met haar ideeën onbestaanbaar acht, en brengt ze haar vrouwelijke natuur ten offer.
Op treffende wijze schildert ons de schrijver, hoe ten gevolge der toestanden, door ons met een enkel woord aangeduid, het schuchtere meisje verandert in de fiere dweepster, die voor niets terugdeinst. Staren we niet zonder bewondering op die teedere gestalte, die alleen weet te handelen, waar de Gironde met machteloosheid geslagen is, deernis hebben we te over met de vrouw, die in haar toewijding aan een verheven gedachte haar edelste roeping verzaakt. Charlotte de Corday is een hoogst tragische figuur. Niet gansch schuldeloos gaat zij onder, die de grenzen overschrijdt, der vrouwelijke natuur gesteld. Doch gelijk we voor den held der tragedie meer sympathie gevoelen, naarmate hij door hooger en schooner ideeën wordt bewogen, worden wij des te sterker aangetrokken door haar, wier ideaal zoo grootsch, wier overgave zoo volkomen is. Tegenover de helsche gestalten, die op de puinhoopen van het absolute koningschap rondwaren, wordt deze ‘Madonna der revolutie’ door een krans van licht omstraald. Haar grenzenlooze afkeer van hen, in wier hart geen enkele droppel meer schijnt te wezen van de melk der menschelijkheid, haar reine geestdrift voor 't geen die monsters schaamteloos vertreden, verzoenen ons met de gedachte aan den somberen strijd, dien de ondergang van eeuwenoude vormen steeds te voorschijn roept. Want in dien strijd staan de machten der duisternis wel op, die ons aan de zegepraal van het goede doen vertwijfelen;

{==163==} {>>pagina-aanduiding<<}
maar in dien strijd openbaart zich ook de kracht eener heilige overtuiging, die al, wat het leven bekoorlijks heeft, prijs geeft en verder medesleept, dan 't koel verstand berekenen kan. Laat ons dan, kinderen der 19e eeuw, niet te snel zijn met ons oordeel en ons vonnis; maar zeggen wij 't liever den schrijver na: tegenover de grootheid van het idee, de reinheid der bedoeling en de zuiverheid van den zielenadel valt der Muze der historie het brandmerk der onteering uit de hand. - Ja, als we ons dat beeld voor den geest stellen, waarvan Mevr. de Maromme getuigde: ‘l'expression de ce beau visage était d'une douceur ineffable, Jamais on ne vit un regard plus angélique et plus pur, un sourire plus attrayant,’ en we dan peinzen over die daad, die wel de wereld van een monster verloste, maar toch Frankrijk niet redden kon en zoo geheel in strijd was met de roeping der vrouw, ja! dan vermenigvuldigen zich voor ons de raadselen van 't leven. - Maar dan wast ook in ons het geloof, dat hier de grenzen niet staan van ons streven, en stemmen we in met de schoone woorden, waarmede de schrijver zijn studie besluit:
‘De menschheid zet haren loop voort, onweerhouden door wie haar tegenstaan, onbedwongen door wie haar leiden willen. Zij gehoorzaamt een hooger, een heiliger macht, dan die in het hoofd en het hart der wezens, die menschen heeten, gezeteld is. Zij jaagt een verhevener einddoel na, dan 't menschelijk verstand heeft kunnen ontdekken.
Waarhenen we gaan? Elk menschengeslacht, dat deze aarde heeft betreden, heeft het zich afgevraagd, maar slechts de eeho antwoordt in den chaos der onzekerheid. Bij de wieg van ons geslacht heeft geen sterveling gestaan; in zijn stervensure zal geen menschenzoon den lijkzang aanheffen. Het levensraadsel der menschheid heeft zijn oplossing niet gevonden. Uit de duisternisse des doods zal wellicht eenmaal het morgenlicht opgaan.’
K.
C.J.S.
De geldman, of de geheimen van een bankier, door J.F. Smith. Uit het Engelsch vertaald door Servaas de Bruin. III deelen, met titels en vignetten in steendruk. Zamen 1173 bl. Leiden, Noothoven van Goor 1864. Prijs ƒ 8,25.
Uitvoerig is deze roman van - gelijk het op den titel heet - den ‘schrijver van Dick Tarleton, Crowshall, de Stiefmoeder, enz.’, doch niet zoo uitvoerig als men uit het getal bladzijden

{==164==} {>>pagina-aanduiding<<}
zou afleiden, daar de uitvoering, uiterst behagelijk voor het oog, tevens zeer ruim is, zoodat niet bijzonder veel op eene bladzijde staat, terwijl de veelvuldige gesprekken, met zeer korte vragen en antwoorden, de lezing nog al meer bespoedigen. Maar dit doet ook de levendige, aandacht spannende en aandacht boeiende voorstelling. Ongaarne legt men het boek uit de handen. Het is ook niet geraden dat dikwijls te doen, want de geschiedenis is zoo ingewikkeld, de voorvallen zijn zoo afwisselend, en de personen zijn zoo talrijk, dat men moeite heeft om den draad niet te verliezen te midden van zulk eene verbazende menigte situatiën en combinatiën.
Talrijk en uiteenloopend als deze zijn ook de handelende personen. Zijn daaronder monsters, zoo als onder de bij-personen Harper, kapitein Riddle en anderen, en vooral een der hoofdfiguren, die wij niet nader aanduiden, ten einde er voor den lezer het nieuwe niet af te scheppen, - er zijn ook edele karakters, met name de model-jongeling Harold, dien de schrijver doorgaans zijnen ‘held’ noemt, de bakkersdochter die met haren tooneelnaam Clarisse heet, en meerderen. Ook de medespelers in het drama, die ter verlevendiging worden opgevoerd, b.v. de ‘meid-alleen,’ zijn uitnemend geslaagd. Aan onwaarschijnlijkheden ontbreekt het niet; maar in een roman en op het tooneel moet het ook niet toegaan als in het werkelijk leven. Ontmoetingen, gelijk ze de spreektaal vergelijkt bij die van ‘bergen en dalen’, hebben ‘heusch’ ook wel eene enkele maal plaats, maar niet zoo als in den roman, welke meer verhaalt, wat zou kunnen plaats hebben, dan wat werkelijk plaats heeft.
Eene hoofdaanmerking op plan en knoop en uitwerking is, dat de roman te lang duurt. Dit wil niet zeggen dat het laatste gedeelte vervelend is - exitus alget - maar dat de auteur nog te veel blijft na-verhalen, nadat de hoofdzaak: ‘het geheim (want het meervoud op den titel is verkeerd) van den bankier’ is opgehelderd en daarmede de knoop ontwikkeld, het zegel losgemaakt. Een groot gedeelte van het laatste deel is een romannetje apart, waarin Zitta de hoofdpersoon is. Doch het hangt te weinig zamen met de hoofd-intrigue om, nadat deze is afgeweven, nog genoegzame aandacht te blijven wekken. Zelfs is het nachtelijk overvallen der pastorie vrij gerekt, en als de spelleman toch in het verhaal sneuvelen moet, waren er wel andere middelen, waardoor dit korter geschieden kon. De zaak van

{==165==} {>>pagina-aanduiding<<}
het gouden kettingje met al den aankleve van dien, is op zich zelv' goed en wel, maar een staart, die eigenlijk niet bij het ligchaam behoort; eene epilogische episode, veel te veel uitgewerkt.
‘De Geldman’ is in geenen deele wat men noemt ‘een godsdienstige roman.’ Met dat al wordt aan het godsdienstig levensbeginsel behoorlijk regt gedaan; wij wijzen slechts op de laatste levensuren van Jasper Mansell. Maar als de schrijver de moraal, die hij er uit wenscht getrokken te zien, in dezer voege opgeeft: ‘Dat deugd en eer, geschraagd door hecht vertrouwen op de Voorzienigheid, het best in staat zijn om den mensch staande te houden in alle wederwaardigheden en beproevingen dezes levens; en dat er waarheid ligt in het spreekwoord, dat onregtvaardig verkregen goed niet gedijt,’ - dan stemmen we alleen met het laatste in. Het eerste komt in dezen roman hoofdzakelijk in dezer voege uit, dat ‘eerlijk het langst duurt.’ Het laatste is de hoofdzaak: de duivel der hebzucht sleept naar de hel van wroeging en ellende. Maar wat de ‘Voorzienigheid’ betreft, de ‘moraal die de schrijver er uit wenscht getrokken te zien’ spreekt er van, - het verhaal zelf niet. En wel verre van het als eene aanmerking op dit verhaal te laten gelden, dat het te dezen niet gedaan heeft wat het bedoeld had te doen, prijzen wij het integendeel, dat men er hooger bestuur stillekens buiten gelaten heeft. De schrijver van deze regelen is eenvoudig genoeg - in veler oog: ‘eenvoudig’ - om het bestuur der goddelijke Voorzienigheid eerbiedig op te merken in gebeurtenissen, welke inderdaad hebben plaats gehad, maar hij acht het eene soort van profaneeren hoe goed ook gemeend, dat men het hooger bestuur wil doen opmerken in voorvallen, die men, om 't triviaal te zeggen, eerst naar welgevallen en vindingskracht uit zijn duim zuigt.
Zooveel van het werk, nu van de vertaling. Wij zouden den overzetter grootelijks onregt doen met te ontkennen, zelfs maar te verzwijgen, dat hij meestendeels eene losse - vertaling is misschien een minder goed woord dan overgieting - van het oorspronkelijke gegeven heeft. Zelfs eigenaardige uitdrukkingen en spreekwoordelijke gezegden hebben op vele plaatsen eene geheel en al Nederlandsche kleur aangenomen, als ware de tekst oorspronkelijk in het Nederlandsch gedacht en geschreven. Maar - het recensenten- ‘maar’ kan niet achterblijven - de vertaler zelf zal de eerste zijn om ons toe te geven: dat het Engelsche, en dáár onvermijdelijke ‘Mr.’ niet zoo stijf had moeten vertaald

{==166==} {>>pagina-aanduiding<<}
zijn door: ‘Mijnheer’; dat men wel eenen geestelijke, ook al bezit hij den academischen doctoralen graad niet, in Engeland ‘Doctor’ noemt en aanspreekt, maar dat dit in onze taal niet aldus geschiedt; dat wij ‘policie-agenten’ of in de gemeenzame spreektaal ‘dienders’ noemen diegenen welke in het Engelsch ‘constabels’ heeten, maar niet met dat woord in een overzetting moeten worden aangeduid. Dat trouwens de laatste beschavende hand - in den regel moet het eene vreemde hand zijn: het eigen oog ziet eene feil te zevenden male voorbij waar het vreemde ze dadelijk opmerkt - niet over de vertaling gegaan is, blijke onder meerdere uit: ‘dubbel slot’ voor nachtslot (d. II, bl. 163); ‘tweebak’ voor beschuit (d. II, bl. 205); ‘continent’ voor vasteland (meerm.); ‘peer’ voor pair (meerm.); iets dat ‘van het eene oogenblik tot het andere’ kan gebeuren, voor ‘ieder oogenblik’ (d. II, bl. 200); ‘teugels’ voor strengen (paa rdetuig, d. I, bl. 328); eene ‘krakende’, zwakke, gezondheid (d. III, bl. 186); ‘Londen-gangers’, reizigers naar Londen (d. III, bl. 197); ‘in verzoeking brenger’ voor verzoeker (meerm.); ‘knaap’ voor jongeling (er wordt over zijne verloving gesproken, d. III bl. 197). Sommige uitdrukkingen zouden ons bijna in de verzoeking brengen om te vragen of de vertaler ook eenen Duitschen tekst voor het oog, 't zij van zijn ligchaam of van zijnen geest, gehad heeft. ‘Gewisheid’ (d. II, bl. 180); ‘zij hadden Telbin veel aangesterkt gevonden (d. II, bl. 182) zijn bepaalde Germanismen. Ook het veelvuldig en vrij Germaansch- riekend gebruik van het woord ‘toewijding’ behoort hiertoe.
Eindelijk - we zouden 't niet zeggen als boeken van smaak niet zooveel invloed hadden op het publiek - behoorde een zoo goed uitgevoerd werk niet ontsierd te worden door taalfouten, als: ‘er zou een goeden man van hem te maken zijn’ (d. II, bl. 13); ‘wanneer de kinderen echt waren, zoudt gij de bevoegdheid niet hebben’, enz. (d II, bl. 113), waar blijkbaar moest staan: indien, eene fout die bij honderdduizende exemplaren voorkomt in allerlei boeken; ‘ik rij (rijd, d. II, bl. 183); het zelfst. naamw. vrees in het meerv. “vreezen (d. II, bl 195); een onschatbaren bondgenoot zijn” (d. II, bl. 214).
We maakten nog al aanmerkingen. Als de roman een niets beduidend en slecht vertaald vod ware, zou 't ons der moeite niet waard wezen, zoo in bijzonderheden te treden. De berisping sluit dus lofspraak in zich.
Z.B.

{==167==} {>>pagina-aanduiding<<}

De pagie van Karel den Stoute. Historisch-romantisch tafereel uit de 2de helft der 15de eeuw, door A. van den Amstel. II Deelen. Te 's Gravenhage, bij J.M. van 't Haaff, 1865. Zamen 613 bl. in groot 8vo. Prijs ƒ 6,50.
Advertentiën ter aankondiging van dezen roman, in sommige dagbladen geplaatst, behelzen uittreksels uit beoordeelingen, in welke bepaalde melding wordt gemaakt van des schrijvers getrouwe voorstelling. Voor zoover dit betrekking heeft op hertog Karel zelven willen we het niet tegenspreken; maar zoo men ziet op het kostuum, de zeden, gewoonten en denkwijze van de laatste helft der vijftiende eeuw, is er zeer veel af te dingen op dit voortbrengsel der pen van den auteur, die zich onder den naam “A. van den Amstel” verbergt. Wilden wij al de proeven van historische onnaauwkeurigheid die wij onder het lezen aanteekenden, hier mededeelen, dan zou het een commentaar worden van eenige bladzijden. Slechts enkele proeven mogen volstaan. Als ware het tooneel in onzen tijd, zoo wordt er gesproken van: mevrouw, barones, freule, koetsier, enz.; men eet ook gebraden kalkoenen, als ware deze vogel niet eerst eene halve eeuw later hier te lande bekend geworden 1); men heeft er in de lente druiven op tafel, alsof er toen reeds broeibakken waren; men maakt er elkander
dronken met geweldige teugen brandewijn, die eerst geheele geslachten later als volksdrank begon bekend te worden; men hoort er zich eenen voerman beroepen op de “wet,” toen men hem gevangen wilde nemen - in 't kort, de geheele houding, vooral van de gesprekken, is zoo gansch modern, dat men het hier en daar niet anders zou wenschen als het de bedoeling ware, opzettelijk een verhaal uit de laatste helft der vijftiende eeuw te travesteeren in het gewaad der negentiende.

{==168==} {>>pagina-aanduiding<<}

Doch die misvattingen tegen het costuum zijn niet de eenige, op welke wij stuitten. Dat ridders zich verkleeden als oude vrouwen en onder dit mom in een St. Ursula-klooster liefdegaven gaan halen, is mogelijk, maar dat zij op die wijze briefjes wisselen met eene kloosterzuster, en dat deze de ontvangen briefjes snel in haar gewaad verbergt en even in hare cel gaat beantwoonden - dit is zoo onwaarschijnlijk, dat het er wel bij geen lezer in zal willen. Ook had de schrijver de ongerijmde vertelling niet moeten schrijven, dat een ruiter in anderhalven dag van Montfoort bij Utrecht naar Dillenburg in Duitschland rijdt. Meer bijzonderheden van dien aard behoeven we nu niet op te sporen. Het aangeteekende zij genoeg om te bewijzen, dat het voor den historischen roman niet genoeg is, eenige historische feiten met onberispelijke getrouwheid in een romantisch verhaal in te vlechten en historische personen met naauwkeurigheid op te voeren - de geheele houding van het verhaal moet den stempel dragen van den tijd waarin de schrijver zijne lezers wil verplaatsen. En waar hij boeren en Luikerwalen in hun taaleigen laat spreken, moet dit niet zoo zondigen tegen de waarheid als waar aan de laatstgenoemden Vlaamsch wordt in den mond gelegd. De geforceerde aardigheden met het joden-accent en het: “Nha!” behooren meer tot de flaauwheden, van welke, weder meest in de gesprekken, het aantal niet gering is. Van dit laatste ook slechts ééne proeve uit vele. Eene edelvrouw wil van den voerman, die hare nicht op haar verzoek heimelijk naar een klooster gebragt heeft, weten waar dat klooster ligt. In angst en ongerustheid stelt zij daarin het levendigste belang. Doch de voerman is getrouw aan zijn gegeven woord van geheimhouding, zoodat de onzekerheid der “tante” (moei zeide men in dien tijd) geen greintje verminderd is. En hoe eindigt nu het gesprek? “Groet uwe vrouw, Peter! van mijnentwege, en bedank haar voor hare deelneming. Hoe gaat
het tegenwoordig met de kleine Anna?” - “O, heel goed, waarde Mevrouw!” Zij heeft verleden zondag reeds baar eerste tandje gekregen.’ - ‘Wat zeg je, Peter! nu dat noem ik voorspoedig!’ - Kan men zich iets flaauwers denken? En zulke onbeduidendheden treft men bij menigte aan - onbeduidendheden, omdat zij alleen eenige regels vullen, zonder iets af te doen, 't zij tot kenschetsing van kleine trekken, maar die in wezenlijkheid tot de zaak behooren, 't zij tot tinten in het karakterbeeld der sprekers.

{==169==} {>>pagina-aanduiding<<}

't Spijt den steller dezes inderdaad, dat hij zoo vele aanmerkingen te maken heeft op de détails, daar de conceptie van het geheel en de algemeene gang van het verhaal inderdaad niet zonder verdiensten zijn en de auteur ook zijne karakters goed volgehouden beeft. In taal en stijl mag hij zich echter nog wel wat oefenen, zal hij dezen zijnen letterarbeid door meer dergelijke schriften laten volgen. We moeten ook nu enkele staaltjes noemen ten bewijze, en kiezen die kortheidshalve uit het eerste deel. Vertrekken in een paleis, die door de dames der hofhouding worden bewoond, heeten ‘vrouwelijke vertrekken’ (bl. 16); ‘van te voren’ - vooraf (bl. 90); ‘valscharis’ valschaard; - (bl. 99, 132) een ‘taai’ antwoord - een onvriendelijk weigerend (bl. 177); ‘enorme’ - hooge-kosten (bl. 203); een klooster, niet ver van Amersfoort en van Barneveld, ligt ‘in het midden dezer beide plaatsen’ - midden tusschen die beide (bl. 205). Al wederom: ‘disce ornes’ zegt men in het Latijn, maar men zegt er niet in: ‘errarum humanum est’ (bl. 228). Van sommige oude woorden schijnt de schrijver de beteekenis niet te kennen; ten minste hij spreekt bij herhaling van den morgennoen te nuttigen en den middagnoen aan te rigten. Noen is niet: maaltijd, maar middag.
De uitvoering is goed; alleen ten opzigte van de geslachten der zelfst naamw. en de plaatsing der comma's moest de correctie naauwkeuriger zijn.
Z.B.


II. Godgeleerdheid en Wijsbegeerte.

De Israëlieten te Mekka. Van Davids tijd tot in de vijfde eeuw onzer tijdrekening. Door Dr. R. Dozij, hoogleeraar te Leiden. Haarlem A.C. Kruseman 1864. Prijs ƒ 2,40.
Wanneer men, gelijk het den steller dezer aankondiging gebeurd is, de geestige persifflage heeft gelezen van bovengenoemd werk, in een onzer kleinere tijdschriften verschenen, en dan eerst later kennis maakt met het boek zelf van den hoogleeraar Dozy, dan is men niet meer verwonderd, dat de wetenschap van eergisteren, in hare radeloosheid om met voldoende argumenten zich langer te handhaven, tot het wapen der spotternij hare toevlugt neemt, niet vermoedende dat zij juist hierdoor haar eigen vonnis onderteekent. - En toch: niemand mag haar al te hard vallen wegens haren onwil om met den noodigen ernst en met waarachtige belangstelling de aanvankelijke resultaten des nieuwe-
{==170==} {>>pagina-aanduiding<<}
ren onderzoeks gade te slaan. Wat hier geleverd wordt is en zóó verrasend voor het nadenkend verstand, en te gelijk voor het oud-geloovig gemoed zóó stuitend, dat het bij velen wel sterke gewaarwordingen moet opwekken, hetzij dan van antipathie of van sympathie - al komen die beide dan ook volstrekt niet te pas bij wetenschap, die alléén vraagt: Wat is waarheid?
Het genoemde boek vormt eene bijlage bij het bekende werk van denzelfden schrijver over het Islamisme en bevat eene opheldering van enkele duistere punten der Arabische oudheid, waarvan men tot nog toe te vergeefs eene goede verklaring had gezocht. Prof. Dozy tracht deze te geven door in dit laatste geschrift te bewijzen: 1o. Het Mekkaansche heiligdom is gesticht door Israëlieten en wel door den stam Simeon ten tijde van David; - 2o. Het Mekkaansche feest is door hen ingesteld, de plegtigheden die daarbij plaats hebben worden door de Israëlietische geschiedenis verklaard; - en 3o. In het Babylonische tijdvak zijn er te Mekka joden gekomen, die uit de Babylonische Ballingschap ontsnapt waren.
Het is echter niet bij dezen hoofdinhoud, dat wij thans in deze aankondiging willen stilstaan. Wij bepalen ons bij de gedachten, door den schrijver omtrent de Israëlitische oudheid in eene belangrijke inleiding mededeeld, die zeker ook meer regtstreeks de belangstelling der meeste lezers van dit tijdschrift zullen wekken.
In die inleiding vernemen wij al spoedig den treurigen toestand, waarin onze oud-testamentische geschriften verkeeren, als die niet alleen, gelijk alle boeken uit de oudheid, in min of meer gebrekkigen staat tot ons gekomen zijn, maar die bovendien in der tijd door de schriftgeleerden opzettelijk zijn vervalscht, zóó dat het bijkans ondoenlijk is, de historische waarheid er nog uit op te delven. Van die vervalsching getuigt de profeet Jeremia zelf, als hij (H. 8:8) zijnen tijdgenooten toeroept: ‘hoe zegt gij: wij zijn wijs, want de wet van Jehova is bij ons? Voorwaar! ziet, de bedriegelijke pen der schriftgeleerden heeft ze vervalscht!’ en dat zij nog plaats had tot tegen de tweede eeuw n. Chr., is door den geleerden Rabbijn Dr. Geiger met overvloed van bewijzen aangetoond in zijn werk ‘Urschrift und Uebersetzungen der Bibel in ihrer Abhängigkeit von der innern Entwickelung der Judenthums. - Over de reden, waarom zij dit zullen hebben gedaan, spreken wij straks nader.

{==171==} {>>pagina-aanduiding<<}

Eene andere bijzonderheid door den heer Dozy vooraf herinnerd is deze, dat de boeken des O.T., met name die welke men aan Mozes plagt toe te kennen, in veel later tijd zijn ontstaan, dan men vroeger meende. Ook zal Ezra in die zamenstelling en verzameling der heilige boeken veel meer de hand hebben gehad dan men tot nog toe heeft gemeend. Hieruit blijkt tevens hoe weinig vertrouwen die boeken verdienen als historische berigten van hetgeen eeuwen ja duizendtallen van jaren vroeger zou zijn geschied.
Het is dan ook eene gansch onware voorstelling zoo vaak in de gewijde boeken het zuivere ééngodendom als de oorspronkelijkegodsdienst der Israëlieten vermeld wordt. Dat gezuiverde Jehovisme is eerst aan de joodsche hervormers na de Ballingschap zijnen oorsprong verschuldigd, die het slechts met veel moeite allengs hebben ingevoerd. Immers in het godsdienstige iets nieuws in te voeren, al is het ook veel beter, zuiverder en verhevener dan het oude, gaat altijd met zeer groote bezware gepaard. De best gemeende pogingen der hervormers stuiten af op den onwil, de bekrompenheid en het onverstand der groote menigte, die in religieuse zaken gewoonlijk blindelings aan het oude gehecht is. Maar het zekerste middel om het beoogde doel te bereiken, is dat men het nieuwe voorstelt als het zeer oude, waarvan men in vervolg van tijd is afgeweken. Zoo hebben, bewust of onbewust, de joodsche hervormers gehandeld.
Maar, als de zuivere Jehova-dienst eerst in zooveel latere tijden ontstaan is, welke is dan de oorspronkelijke oude godsdienst der Israëlieten geweest...? - Ten antwoord hierop krijgen wij deze opgave: 1o. de vereering van zekere steenen en boomen, 2o. de dienst van Baäl en 3o. het Jehovisme, dat Jehova voorstelde onder de gedaante van een stier of van een bok. - Laat ons zien!
1. De steenen- en boomen-dienst was de oudste godsdienst niet alleen van de Israëlieten maar van de Semitische volken in het algemeen. Zij konden die niet vergeten, ook toen zij reeds tot het monotheïsme waren overgegaan. Zelfs in de Jehovistische wet zijn er sporen van die godsdienst overgebleven. Wij vinden daarin b.v. nog den eerbied voor de steenen (Exod. 20:25.) ‘Wanneer gij mij een altaar van steenen maken zult, zoo zult gij dien niet bouwen van gehouwen steen; als gij er uwen beitel over bewogen hebt, zoo hebt gij hem ontheiligd.’ Voorts de sporen eener oudtijds gewone voorstelling dat de Israëlieten uit een gesteente oorspronkelijk zijn voortgekomen: b.v. (Deuteron.

{==172==} {>>pagina-aanduiding<<}
32:30, 31.) ‘Is 't niet omdat hun rotsblok hen heeft verkocht en Jehova hen heeft overgeleverd?’ (en vers 18) ‘Het rotsblok dat u voortbragt verliet gij en vergat den God die u baarde.’ Ook Jeremia (H. 2:27) gewaagt er van, hoe sommigen ‘tot den boom zeggen: gij zijt mijn vader; en tot den steen: gij hebt mij voortgebragt.’ - Bij den tweeden Jesaja (H. 51:1 en 2) vinden wij zelfs den eigennaam van het rotsblok, waaruit de Israëlieten zijn voortgekomen: ‘ziet op het rotsblok, waaruit gij gekomen, en op de steengroeve, waaruit gij gegraven zijt; ziet op Abraham uwen vader, en op Sarah die u gebaard heeft.’ - Inderdaad (zoo oordeelt de hoogleeraar) is Abraham dan ook niet de naam van een man, maar van een God, en wel van de Steengodheid, die de Israëlieten oudtijds als hun stamvader vereerden. Het woord Sarah is dan ook geen vrouwennaam - het woord beteekent hol. - De Abrahamsverhalen in Genesis zijn uit latere tijden, toen men die oude steenen-godsdienst zooveel mogelijk poogde uit te wisschen. Zij zijn waarschijnlijk eerst na de Babijl. Ballingschap opgesteld.
Men had zich echter in later tijd over die oude godsdienst niet zoo behoeven te schamen. Een grof fetichisme was zij niet. De steenen of boomen waren de woonplaatsen der Goden, woonplaatsen waaraan deze niet gebonden waren, waarin zij niet waren opgesloten (want zij verplaatsten zich), maar waarheen zij telkens terugkeerden zoo als de mensch naar zijne woning terugkeert. Van daar dan ook de Hebreeuwsche naam Beth-el, ‘huis Gods’, die aan zulke heilige steenen gegeven wordt. Gen. 28:22 zegt Jakob: ‘deze steen dien ik heb opgerigt, zal een huis Gods zijn.’ - Zoo wordt ook een steen vermeld, die èben-ha-'ézer ‘steen van den helper’ genoemd werd, op eene plaats waar de Israëlieten onder Samuël eene groote overwinning op de Filistijnen behaald hadden, die zij aan den God, die dien steen bewoonde, toeschreven; want in dien tijd was de steendienst nog zeer algemeen. Het berigt hieromtrent (1 Sam. 7:12) is zoo als gewoonlijk Jehovistisch gekleurd, maar de naam zelf maakt in verband met andere feiten de zaak duidelijk genoeg. - Zeker is voor ons het denkbeeld, dat eene godheid in een steen of in een boom woont wel vreemd en wij kunnen ons met onze begrippen moeijelijk in die van volken, die in hunne kindschheid waren, verplaatsen; maar in den grond der zaak is de andere Semitische voorstelling, volgens welke de godheid in een tempel woont, met onze begrippen

{==173==} {>>pagina-aanduiding<<}
even onvereenigbaar, en zelfs de latere Joden vonden haar aanstootelijk; daarom hebben zij haar waar het ging door kleine veranderingen uit den tekst zoeken te verwijderen.
Behalve de genoemde zouden er nog eene menigte dergelijke heilige steenen en boomen te noemen zijn. Wij vermelden alleen nog den eik van Mamré, den eik van den heiligen steen bij Sichem en den tamarisk van Bérsèba, omtrent welke alle velerlei verhalen in Israëls heilige boeken worden gevonden, doch die ook al hier en daar door de Jehovistische pen der schriftgeleerden gewijzigd zijn. Bij deze kunnen wij ons echter thans niet ophouden maar gaan over tot eene vermelding van de tweede van Israëls oude godsdiensten...de Baäl-dienst.
2.) De Baäl is (volgens den hoogleeraar Dozy) de godheid geweest, die de Israëliëten in de woestijn als den hoogsten God hebben gediend; aan hem was het draagbare heiligdom, de tabernakel, gewijd. Wij bezitten hieromtrent een getuigenis, dat vrij wat meer gezag heeft, dan de latere priester-verhalen, die den tabernakel als een heiligdom van Jehova willen doen voorkomen. Amos een der oudste profeten (800 vóór Chr.) laat Jehova spreken: (h. 5:25:26) ‘Hebt gij Mij offers gebragt in de woestijn veertig jaren lang, o huis van Israël? Gij droegt de tent van uwen koning, en Kijoen uw afgodsbeeld, de ster van uwen God, dien gij u gemaakt hadt.’ Die Kijoen nu is niemand anders dan Baäl: een openlijke Jehova-dienst hebben de Israëlieten in de woestijn niet gehad. Ook door een aantal andere bijzonderheden wordt dit bevestigd, waarbij wij nu niet afzonderlijk kunnen stilstaan.
Alleen dit nog. Aan dien Baäl was ook de zevende dag, de Sabbath gewijd: dit echter wilden, gelijk van zelf spreekt, de Joodsche schriftgeleerden, toen het Jehovisme de overhand had gekregen, niet toegeven. Er moest iets anders op gevonden worden. Daarom werd de Sabbath met de dienstbaarheid van Egypte in verband gebragt. Men vergelijke Deuteronomiun 5:15 en Ezechiël 20:10-12. Hieruit blijkt echter, dat men tot de Babylonische ballingschap voor den sabbath geene gepaste aanleiding bedacht had. Ezra vond die, want men mag veilig aannemen, dat hij het was, die het Perzische scheppings-verhaal met de Perzische paradijs-geschiedenis aan het hoofd van Genesis plaatste; niemand toch was er nader toe om de Perzische verhalen te kennen, dan de man die lang in het Perzische rijk geleefd had en door den koning van Perzië naar Judea gezonden werd ‘met de wet zijns Gods die in zijne hand was.’ (Ezra 7, 14.)

{==174==} {>>pagina-aanduiding<<}

Dat nu verder de joodsche schriftgeleerden, die aan de documenten der Israëlitische geschiedenis den vorm gaven waarin wij ze bezitten, niet toestemmen konden, dat de tabernakel en de ark bij Baäl behoorden, lag ook in den aard der zaak. Zij konden in dit geval aan de historische waarheid niet getrouw blijven, zij moesten den tabernakel en de ark aan Jehova toekennen als zij hun geheele systeem niet wilden omverstooten. Anders had immers Jehova een volk uit Egypte gevoerd dat niet hem, maar eenen anderen God vereerde. En daarom hebben de schriftgeleerden met Baäl gehandeld even als met de steengoden: zij hebben hem eenvoudig met Jehova, den God van Mozes geïdentifieerd.
3.) Jehova, de God van Mozes, maar die, gelijk in de derde plaats wordt aangewezen, in vroegere tijden onder de gedaante van een dier (kalf of stier) vereerd werd, en eerst in later tijd, vooral door toedoen der profeten, als onzigtbare godheid is erkend! Door deze laatste, de vereering van den onzigtbaren Jehova, zijn na de ballingschap al die andere godsdiensten verdrongen, die tot op dien tijd rustig naast elkander hadden bestaan en zelfs met elkander zich hadden vermengd. Dit laatste blijkt o.a. hieruit, dat men in dezelfde familiën namen had die aan Jehova en die aan Baäl ontleend zijn. Een zoon van Saul heette Jonathan (d.i. Jehova heeft gegeven), een andere zoon heet Esbaäl (man van Baäl) enz.

Tot dus verre onze mededeelingen uit de belangrijke inleiding, waarbij wij meestal de woorden des hoogleeraars zelven hebben nageschreven. De lezers van dit tijdschrift die nog niet met het boek kennis maakten, kunnen hieruit eenigzins opmaken welk een indruk de aanvankelijke resultaten der nieuwere wetenschap op het gebied der godsdienst bij velen teweeg brengen moeten. Het beste van alles zal echter wel wezen, dat wij voor als nog ons oordeel opschorten, tot dat eene nadere uiteenzetting van Israëls godsdienstige ontwikkeling aan de menigte vragen en bedenkingen, die thans van lieverlede bij ons oprijzen, te gemoet komt. Wij hebben die eerlang van eene zeer bevoegde hand te wachten in dezelfde reeks van monografiën over de voornaamste godsdiensten, waartoe ook dit werk behoort. En zoo het wezen mogt, wat wij 't meest waarschijnlijk achten, dat een nader onderzoek de voorstellingen van prof. Dozy, althans wat de hoofd-
{==175==} {>>pagina-aanduiding<<}
beginselen betreft, bevestigt, dan zullen wij ons in eene ontzettend rijke aanwinst mogen verheugen. Niet alleen de Israëlitische en Arabische oudheid zullen beter worden begrepen en duidelijker worden gekend, maar ook (zoo mij niet alles bedriegt) de godsdienst van Jezus zal in haar eerste ontstaan en ontwikkeling uit deze nieuwe gezigtspunten in een verrassend licht worden aanschouwd. De zedelijke aanwinst zal niet gering te achten zijn, indien wij ook nu weder door een hernieuwd ernstig onderzoek mogen afleeren, onze tegenwoordige overtuigingen voor stellig zeker te houden omdat wij die alzoo hebben overgenomen van die ons zijn voorgegaan. Allerminst echter zal de aanbidding van God in geest en in waarheid er onder behoeven te lijden, als het eenmaal zonneklaar mogt blijken, dat ook Israël, even als andere volken, langs den weg eener eenvoudige natuurlijke ontwikkeling zijne godsdienstige opvoeding van den hemelschen Vader ontvangen heeft.
Middelburg.
Sibmacher Zijnen.
Gods- en godsdienstleer, van het christelijk standpunt ontwikkeld door Dr. L.S.P. Meijboom, predikant te Amsterdam. Twee Deelen. Amsterdam. Gebr. Kraaij. 1864. Prijs ƒ 3.90.
Onafhankelijk van de gedachte aan het feest van het twee honderd en vijftig jarig bestaan der Hoogeschool te Groningen, waar hij zijne opleiding ontving, werden de volgende bladzijden geschreven. Maar toen zij ter perse gingen, kon de schrijver niet nalaten telkens terug te denken aan de Hoogeschool en de Hoogleeraren, waar en door wie hij leerde, dat de wetenschap niet vraagt naar overlevering, maar naar waarheid, en dat zij de waarheid zoekt, niet al twistende, maar in liefde. Hij kon niet nalaten telkens terug te denken aan de makkers, met welke hij gemeenschappelijk de eerste schreden zette op den weg van wetenschappelijke ontwikkeling, en van wie hij zoo velen hoopte weêr te zien omstreeks den tijd, wanneer dit werk in het licht verschijnen zou.
Die aangename, heilige herinneringen van vóór vijf en twintig jaren deden de gedachte bij hem opkomen, dat hij zijn boek tot eene feestgave maken kon. Aan dat denkbeeld heeft hij gevolg gegeven, en hij draagt dit werk met hoogachting en erkentelijkheid op aan heeren Curatoren, Hoogleeraren en Kweekelingen der Groningsche Hoogeschool, - met de bede, - dat zij nog lang

{==176==} {>>pagina-aanduiding<<}
moge bloeijen, en voor wetenschap en leven in Nederland gezegende vruchten opleveren.
Die woorden van Dr. Meijboom, het slot der voorrede voor zijn werk, verbieden ons ten stelligste, in de opdragt van dit boek eene zekere ondeugendheid te zien. Het is er hem in de verte niet om te doen geweest, Hoogleeraren te kwetsen, door wie hij leerde de waarheid in liefde te zoeken. Ook in deze opdragt heeft hij willen toonen, dat hij nog altijd de Groningsche Hoogeschool en hare Hoogleeraren lief heeft en vereert. Maar toch zal hij het niet euvel kunnen duiden, zoo wij als onze overtuiging uitspreken, dat die Hoogeschool zich niet met onverdeelde blijdschap en ingenomenheid in zulk eene feestgave zal hebben verheugd.
De Hoogeschool. Wij noemen hier het geheel voor een deel. Als geheel zal en mag die Alma Mater zich zeker teregt beroemen, zonen als Meijboom te hebben voortgebragt. Maar de godgeleerde faculteit?...Zij moge jaren lang Meijboom als een harer uitstekendste kweekelingen, als een der beste dragers van haren geest, als een der vruchtbaarste getuigen en verbreiders harer inzigten en denkbeelden hebben geroemd, - en wat zijne wetenschappelijkheid en braafheid aangaat zal zij wel roem op hem blijven dragen, maar als harer één roemt zij hem niet meer.
Bedriegen wij ons in Dr. Meijboom niet, dan is het hem, even als steller dezes, in zekeren zin onverschillig of men hem modern noemt of niet, mits men hem slechts vrijheid late naar eigen heilige overtuiging de waarheid te gelooven en te prediken; maar zeer zeker is het waar, dat hij van Groningsche zijde onder de moderne godgeleerden wordt gerangschikt. In de aankondiging toch van den evangeliespiegel 1861 en 1862, vinden wij, Waarheid in liefde 1864. 3., het volgende: ‘Dr. Meijboom, voorheen medearbeider en mederedacteur van ons Tijdschrift, is blijkens den inhoud van het programma, waarmede hij den jaargang 1862 van den Evangeliespiegel opent, naar de zijde der nieuwere godgeleerden in Nederland overgegaan.’ Daarmede heeft de Groningsche godgeleerdheid verklaard, dat Meijboom niet meer tot haar behoort. En nu komt diezelfde Meijboom als feestgave een boek aanbieden, waardoor de zwaarste beschuldigingen van Groninger zijde tegen de moderne theologie ingebragt, onverdiend en ongegrond blijken te zijn.....Neen, wij gelooven niet, dat de Groningsche godgeleerden met die feestgave zich hartelijk zullen

{==177==} {>>pagina-aanduiding<<}
hebben verblijd. Doch andermaal neen; wij trekken deze woorden terug. Moge de eerste indruk, door Meijbooms boek bij hen te weeg gebragt, minder aangenaam zijn geweest - eigen meeningen krachtig bestreden te zien doet nooit aangenaam aan, en vooral niet wanneer dit geschiedt door een vroegeren medestander - de latere, blijvende indruk zal wel blijdschap zijn geweest, want edele zielen verheugen zich, wanneer hunne vreeze voor anderer heil ongegrond blijkt. En dat wij ook een Hofstede de Groot onder de edelen van ziel rangschikken zal ons wel niemand ten kwade duiden. Maar daarom verwachten wij ook de loyale getuigenis, b.v. bij de aankondiging van Meijbooms boek, dat zij over de moderne theologie te somber hebben geoordeeld, dat Meijbooms boek hun heeft bewezen, dat de consequentie der moderne theologie geenszins die is, welke zij haar hebben gemeend te moeten zijn.
Bij monde toch van den heer Douwes zoowel als van Prof. Hofstede de Groot en anderen heeft de Groningsche godgeleerdheid verklaard, dat de moderne theologie, en zij bij uitsluiting, natuurdienst en dat deze natuurdienst dc ondergang is van alle godsdienst. (Waarheid in liefde 1864. 2.). In dezelfde aflevering bladz. 359 noot 3. wordt door Prof. Hofstede de Groot aangeduid, dat volgens hem de modernen consequent moeten komen tot stellingen, zoo als van Renan: ‘Er bestaat geen vrij boven den mensch verheven wezen, waaraan men een merkbaar deel kan toeschrijven òf in het zedelijk òf in het stoffelijk bestuur des heelals,’ - of zoo als van Feuerbach: ‘De mensch alleen is onze ware zaligmaker. De mensch alleen is onze God, onze regter, onze verlosser,’ - of zoo als van Max Stirner: ‘Dat is menschendienst; men moet eigendienst hebben. Ieder is zijn eigen God. Ieder heeft regt op alles. Quisque sibi Deus, cuique omnia.’ - of zoo als van Arnold Ruge: ‘Ongodisterij is nog een godsdienstig stelsel; men moet niet strijden tegen de godsdienst; men moet haar vergeten.’ - Indien Waarheid in liefde had voorzien, hoeveel kwaads door dergelijke uitingen is gesticht, zij waren niet gebezigd. Wij weten, dat Waarheid in liefde geschreven wordt voor beschaafde Christenen, en dat geen anderen dan beschaafden het lezen, maar beschaafd moest wel gelijkluidend zijn, maar is nog niet gelijkluidend met ontwikkeld. Wij hebben zulke Christenen, die op den naam van beschaafd aanspraak maken, en wien wij dezen naam niet durven weigeren, hooren beweren, dat zij, toen zij vóór ruim

{==178==} {>>pagina-aanduiding<<}
30 jaren het bestaan van God en van alle godsdienst loochenden, dat zij toen modern waren; en ten bewijze daarvan beriepen zij zich op Waarheid in liefde in de aangehaalde plaatsen. Alle protesteren daartegen hielp niets. Prof. Hofstede de Groot had het gezegd. Die was autoriteit.
En nu Meijbooms gods- en godsdienstleer. Mijns inziens heeft de geleerde schrijver niet in maar door dat boek bewezen, dat ‘die uitspattingen der materialisten’ volstrekt niet consequent uit het stelsel van een moderne voortvloeijen. Helder als de dag bewijst Meijbooms boek, dat ook modernen god-geleerden kunnen blijven, dat ook zij kunnen blijven vasthouden aan ‘éénen enkelen persoonlijken God, den eeuwigen, alomtegenwoordigen, alwetenden, heiligen Geest, den schepper en drager van alle leven, dat wij kennen; een God, die in alles onophoudelijk en zonder rust werkt, die zich aan het grootste zoowel als aan het kleinste laat gelegen liggen, en alles bestuurt met zijne almagtige, wijze, liefderijke en regtvaardige Voorzienigheid,’ aan eenen God, die onze ‘Vader’ is.
Nadat Meijboom toch in eene vrij uitvoerige inleiding heeft opgegeven, wat hij met zijn boek wèl en wat hij daarmede niet wil, betoogt hij allereerst, dat ‘de erkentenis van God en godsdienst haren grond heeft in 's menschen aanleg,’ eenen grondslag, die voor geen ‘bewijs vatbaar, maar boven alle bewijs verheven is, zoo vast als de mensch dien hebben kan.’ Hierna wijst hij aan, ‘hoe de kennis van God en godsdienst ontstaat, als welke den mensch niet is aangeboren, maar onder allerlei invloeden van buiten, zoo als elke andere kennis, ontstaat, en zich ontwikkelt hoe meer men hare bronnen kennen leert. Die bronnen zijn de wereld rondom den mensch, de mensch en het menschdom, godsdienstige geniën onder bijna alle volken der Oudheid, het Israëlietische volk, dat eene doorgaande openbaring van de magt en het wezen der godsdienst heeten mag, en dus het Oude Testament, en boven dit het Nieuwe Testament, en boven alle deze bronnen Jezus, de openbaring van de volheid des godsdienstigen levens.’ In een der schoonste hoofdstukken van zijn boek teekent hij daarop, ‘hoe het godsdienstig gevoel spreekt bij het aanschouwen en ervaren van de magt des levens rondom ons.’ Met moeite weêrhouden wij ons, daarvan enkele der schoonste en belangrijkste gedeelten af te schrijven, maar wij mogen onze aankondiging niet te breed doen worden. Vindt het godsdienstig gevoel in de

{==179==} {>>pagina-aanduiding<<}
natuur, in de ervaring van het lief en leed des menschelijken levens, om en in den mensch, God, ‘wat voor dat gevoel nog eene verborgene, groote, geheimzinnige magt is, wijst de wetenschap aan als ééne onzigtbare, oppermagtige, alomtegenwoordige, altijd en naar vaste wetten werkende magt.’ Met de ontwikkeling hiervan is hij genaderd tot de groote, de belangrijke vraag naar de persoonlijkheid Gods. Hoe hij haar in de tweede grootere helft van het eerste deel beantwoordt, hebben wij reeds aangeduid. ‘Die groote levensmagt in het heelal is de schepper, onderhouder en dooder van alle individuëele leven op aarde.’ Moge ook hij belijden ‘niet te weten wat scheppen is noch den gang der scheppingen te kennen, omdat deze slechts uit de tegenwoordige schepping wordt gekend en de wetenschap in den beginne Schepper en stof gelijktijdig vindt,’ ten nadrukkelijkste betoogt hij, ‘dat God van de wereld te onderscheiden is als de almagtige, alwetende, persoonlijke Geest. Tegenover de polytheïsten en dualisten houdt hij vast aan het meest volstrekte monotheïsme. De stelsels der materialisten zoowel als der pantheïsten, het godsbegrip der theïsten en dat der fatalisten worden door Meijboom getoetst en o.i. met goede bewijzen wederlegd. Hij vindt een opperwezen, dat, als geest, van de stof des heelals wezenlijk onderscheiden en toch niet van haar afgescheiden is, god den eeuwigen, volmaakten Vader.
Is daarmede Gods betrekking tot de menschen aangeduid, daaruit volgt, dat onze betrekking tot God die van zonen en dochteren is, en dat het diepste beginsel onzer godsdienst kinderlijke liefde moet zijn.
Dienovereenkomstig wordt dan ook aangetoond, ‘hoe de vroomheid grondslag en ziel van alle ware godsdienst en welk het wezen der christelijke vroomheid is.’ Zij leert God dienen niet uit angst en vreeze, niet uit pligtgevoel, niet om het geluk, maar uit liefde tot den hemelvader, uit en door wien wij zijn, aan wien het vrome gemoed behoefte gevoelt, met wien het alles in verband brengt, wien het in alles ziet, wiens gemeenschap het voortdurend zoekt. Zoo leidt de ware vroomheid tot de ware godsdienst, welke in de toewijding van den geheelen mensch aan God bestaat. Meijboom zelf geeft als de slotsom van zijn onderzoek op: ‘De ware godsdienst is het leven in den vromen kinderlijken geest, die den Vader dankbaar en eerbiedig liefheeft boven alles, en dat toont, door Hem altijd en overal, in alles te

{==180==} {>>pagina-aanduiding<<}
zien en te erkennen, Hem rusteloos en al ijveriger en beter na te volgen in al den arbeid zijner heilige liefde, en rusteloos te jagen naar steeds rijkere ontwikkeling en hoogere volmaaktheid, naar zijn beeld.’
Om tot dit resultaat te komen, heeft hij tal van de gewigtigste vraagpunten op het gebied der godsdienst moeten behandelen, waardoor dan ook dit gedeelte van zijn werk allerbelangrijkst heeten mag. Hij bespreekt de ware godsdienst, het leven in toewijding aan God, naar den geest der waarheid, Hoofdstuk IV, waarin wordt aangewezen, hoe het streven naar waarheid een bestanddeel des godsdienstigen levens is, de geest der waarheid niet eigen was aan Heidendom en Jodendom, maar door het Christendom wordt gehuldigd en aangekweekt, hoe dat Christendom vrije overtuiging, allerlei wetenschap tot vrucht heeft, eigene overtuiging hooger stelt dan aannemen op gezag, in den Christen den moed vraagt, om te twijfelen, maar ook om te belijden, - naar den geest der liefde, Hoofdstuk V, waarin hij het verband tusschen de godsdienstigheid en de gezindheid jegens den naaste ontwikkelt, de zedelijkheid volgens de Mozaïsche grondwet, vervolgens de ontwikkeling van dit begrip bij de latere Israëlieten beschrijft, om eindelijk op het nieuwe gebod der liefde te wijzen, door Jezus gegeven, en op zijne vervulling der Mozaïsche wet; waarbij ten slotte Meijbooms oordeel over doodstraf, oorlog en slavernij, - volgens de wet der schoonheid, Hoofdstuk VI, waarin reinheid, orde en eenheid als vereischten en eigenschappen van het volle godsdienstige leven worden voorgesteld, - als een onophoudelijk opwassen in de gelijkvormigheid met god, Hoofdstuk VII, waarvan de noodzakelijkheid wordt herinnerd, zoo als zij reeds door Israël was erkend en door Jezus werd aanbevolen, waarbij het opwassen naar het verstand, het onophoudelijk veranderen der godsdienstige inzigten, de ontwikkeling van inzigt, het opwassen in de liefde en in kracht van wil worden besproken, gelijk ook de zorg voor het ligchaam, met de verhouding van ligchaam en geest, en eene juiste, betrekkelijke waardering
van zinnelijkheid en geest, - onder het besef van onvolmaaktheid, onder schuldgevoel, hoop en vertrouwen, Hoofdstuk VIII, waarin de begrippen van volmaaktheid, geluk, zonde, schuldgevoel, verzoening, doop en vertrouwen worden ontwikkeld, - in verschillende werkkringen, Hoofdstuk IX, in de eenzaamheid, in de natuur, in het

{==181==} {>>pagina-aanduiding<<}
huisgezin, in de kerk en in den staat, - en als eeredienst, Hoofdstuk X, waarbij offers en geloften, zondagviering, openbare belijdenis, godsdienstig huwelijk, de Doop, de viering van het Avondmaal, het Kersfeest, het Pascha, de Hemelvaartsdag en het Pinksterfeest de belangrijke onderwerpen der behandeling zijn.
Welk een aantal gewigtige zaken, die in dit werk, en dat niet ter loops, maar allen min of meer breedvoerig en grondig, worden ter sprake gebragt; en het zijn, om Meijbooms eigen beeld te gebruiken, niet enkel op zich zelve staande boomen, maar schoone verschillende groepen en al die groepen te zamen een praehtig woud, een schoon geheel:
God is der menschen eeuwige volmaakte Vader, en daarom is der menschen ware Godsdienst, de toewijding van geheel hun leven aan dien Vader uit kinderlijke liefde.
Neen, waar zulk eene gods- en godsdienstleer wordt gepredikt en geloofd, daar behoeft men niet te vreezen voor ‘godverzaking en ongodisterij,’ veelmin voor ‘vergeten der godsdienst.’ Het is daarom, dat wij dit boek zoo gaarne met heiligen, onpartijdigen, onbevooroordeelden ernst zagen lezen door allen, die het uit eigen inzigt hebben uitgesproken of het op anderer gezag uitroepen, dat moderne theologie en godverzaking één zijn, dat, althans, de eerste consequent tot de laatste leiden moet en de ondergang is van alle godsdienst. Hun roepen wij toe, koopt, leest en oordeelt. - Maar wij wenschen Meijbooms boek in aller handen, niet het minst ook in die van jeugdige Christenen en godgeleerden, die tot de moderne rigting behooren of overhellen, opdat zij in hun geloof aan den levenden God en aan de ware godsdienst vaststaan, vaststaan bij alle twijfelingen, die men nog meer hun toedicht dan ze wel in hen zijn. Wie zóó in God en godsdienst gelooft, van dien heeft het Christendom veel te hopen, niets te vreezen.
Of wij dan alles goedkeuren, wat Meijboom schreef, in iedere zijner voorstellingen onze eigene meening vonden weêrgegeven, wie zou het kunnen denken? Of wij dan ook, buiten ons verschil van inzigten, geen aanmerkingen hebben? Zeker. Al lezende hebben wij menig herinneringsteeken, menig vraagteeken gezet. Ze hier echter op te noemen achten wij niet tot onze roeping te behooren. Wij gelooven niet, dat het de taak van eenen aankondiger is, al wat hij op een boek heeft aan te merken in détails aan te wijzen. Dit moge nog goed en misschien noodig

{==182==} {>>pagina-aanduiding<<}
zijn, wanneer men zijn afkeurend oordeel motiveren wil, om de menschen tegen het aanschaffen en lezen te waarschuwen, zeker is het verkeerd, wanneer men tot het koopen en lezen wil opwekken, gelijk wij daarop voor Meijbooms boek aandringen.
Eéne opmerking echter mogen wij niet terug houden. Zij geldt dat gedeelte, waar Meijboom over de zonde spreekt. Wij hadden wel gewenscht, dat dáár de factor van het geweten wat meer had gesproken. Niet, dat er geene aanduidingen zijn, die het toonen, dat ook voor Meijboom de zonde meer is dan eene onvolmaaktheid, onzer natuur eigen, die wij niet helpen kunnen; doch waar men tegenwoordig allen die modern genoemd worden verwijt, dat zij de zonde ontkennen, was eene meer breede en grondige bespreking van haar wezen zeker wenschelijk geweest.
Mogt er, wat wij hartelijk wenschen, spoedig een tweede druk noodig zijn, dan hopen we onze opmerking te zien ter harte genomen, en tevens, dat de schrijver zijn oog dan nog eens over den vorm zal laten gaan. De redenering is helder als glas, maar er kon over het algemeen meer gloed en leven in zijn, terwijl de stijl, vooral wat de periodenbouw betreft, hier en daar veel te wenschen overlaat. Zulke boeken moeten zich ook door hunnen schoonen en populairen vorm eenen weg banen bij het publiek. De degelijkheid zal er bij Meijboom wel nooit om lijden.
's Gravenhage.
W. Hoevers.
De waarde der Bijbelsche wonderverhalen, in voorbeelden aangewezen; door Dr. A.L. Poelman. Te Groningen, bij F. Folkers 1864. Prijs ƒ 2,50.
Is de titel van dit boek juist? ‘De waarde der Bijbelsche wonderverhalen, in voorbeelden aangewezen’ doet, dunkt mij, wanneer men hierop alleen afgaat, verwachten, dat men hier, wel niet eene even uitvoerige beschouwing van alle Bijbelsche wonderverhalen, zoowel van die des O., als van die des N.T., maar dan toch zooveel zal aantreffen, dat hieruit kan blijken welke waarde aan ieder dier verhalen moet worden toegekend. En wat vinden wij nu in dit werk? Van twaalf wonderverhalen, die allen in 't N.T. voorkomen (Maria boodschap; de wijzen uit het O.; het stillen van den storm; Jezus verschijning aan de vrouwen; Jezus verschijning aan de Emmausgangers; Jezus verschijning aan Thomas;

{==183==} {>>pagina-aanduiding<<}
de opwekking van Lazarus; Jezus hemelvaart; de uitstorting van den Heiligen Geest; de dood van Ananias en Saffira; de bekeering van Paulus; de wonderen bij Jezus dood) wordt de waarde, d.w.z. de geschiedkundige en zedelijke waarde, aangewezen. Maar nu is hiermede niet aangetoond welke waarde, ten minste niet welke stichtelijke waarde, aan ieder van de overige wonderverhalen des Bijbels moet worden toegekend. In zooverre is derhalve, naar ons oordeel, de titel te uitgestrekt. Aan den anderen kant is hij echter, meenen we, te beperkt. Immers de S. heeft niet alleen de waarde van die twaalf wonderverhalen in 't licht gesteld, maar hij heeft ook doen zien, hoe, naar zijn gevoelen, die verhalen zijn ontstaan. Maar juist deze genetische behandeling dier verhalen heeft de belangrijkheid van zijn boek verhoogd. Hierdoor toch voldoet het te meer aan de behoeften van onzen tijd. Ziet, wij willen gaarne de noodzakelijkheid hiervan toestemmen, dat aangetoond werd welke waarde aan de Bijbelsche wonderverhalen op modern standpunt (en wij behoeven wel niet te zeggen, dat Dr. Poelman modern theoloog is) wordt toegekend. Wij onderschrijven volgaarne wat wij den S. hooren zeggen, waar hij verklaart: ‘het oordeel over de waarde der Bijbelsche wonderverhalen valt in den regel in uitersten. Of men meent ze in hun geheel als historie te moeten aannemen, òf, wanneer men het onhistorische er van erkend heeft, acht men ze fabelen te zijn. Eene juiste voorstelling van de geschiedkundige en zedelijke waarde dier verhalen kan niet anders dan bevorderlijk zijn aan de regte waardering en aan den krachtigen invloed des Bijbels.’ Niet minder echter achten wij het van belang, dat aan de gemeenteleden duidelijk worde gemaakt, hoe dan toch, zoo die verhalen niet als historisch, of niet geheel als historisch mogen worden aangenomen, zijn ontstaan. Immers juist dit, dat men zich niet kan verklaren, hoe zulke
verhalen, indien ze mededeelen wat niet werkelijk is gebeurd, in de wereld hebben kunnen komen, is voor velen mede een hinderpaal, om het onhistorische er van te erkennen, en een der redenen, waarom zij de moderne theologen van willekeur beschuldigen. En wij kunnen daarom niets anders dan hulde brengen aan Dr. Poelman, als iemand, die ook in deze behoeften heeft trachten te voorzien.
En hoe heeft hij dat gedaan? en hoe heeft hij zich in 't geheel van zijne wel hoogst belangrijke, maar geenszins zoo bijzonder gemakkelijke taak gekweten? Wij zeggen: uitstekend. Wel heb-
{==184==} {>>pagina-aanduiding<<}
ben wij ook op den inhoud van zijn boek onze aanmerkingen, en wij zouden ze gaarne, indien de ruimte, waarover wij hier hebben te beschikken, zulks gedoogde, gemotiveerd hier mededeelen. Zoo zouden wij o.a. den S. wel willen vragen, of 't niet voor het publiek, waarvoor hij geacht moet worden zijn boek te hebben geschreven, dienstig zou zijn geweest, indien hij nader had omschreven wat hij onder mythe en wat hij onder legende verstaat, en hoe beiden verschillen; of de stichting, waarvan hij bij de behandeling van het verhaal van Jezus hemelvaart spreekt (bl. 168 verv.), eigenlijk wel uit dat verhaal en niet alleen uit de overtuiging, dat Jezus heerlijkheid hier op aarde is te zoeken, voortvloeit; of wat hij bl. 228-230 zegt wel helder genoeg is en of, zoo hij, wat wij daar aan 't eind (het slot van bl. 230) aantreffen breeder had ontwikkeld, de stichtelijke waarde van zijn boek er niet door gewonnen zou hebben; of de bewering, dat het geloof aan een eeuwig leven gesterkt wordt door het verhaal van de wonderen bij Jezus dood, opgevat namelijk zooals Dr. P. ze verhaalt, wel houdbaar is? Maar dit neemt niet weg dat wij ons gedrongen gevoelen onze hooge ingenomenheid met dezen verdienstelijken arbeid te betuigen. Er kan uit dit boek, waarvan al de opstellen met zorg zijn bewerkt, veel geleerd worden. Wij voor ons gelooven, dat het zeer veel nut kan doen. Niet het minst wenschten wij het in handen van allen, die zich met de beschouwing van de moderne theologie niet kunnen vereenigen. Zij kunnen er uit zien, dat, hoewel door de mannen dier rigting wordt verworpen, wat zij meenen niet te mogen laten varen, het nogtans een schreeuwend onregt is, wanneer wordt beweerd, dat die Modernen ‘aan niets gelooven’ en
uit louter willekeur anders dan zij over de Bijbelsche wonderverhalen spreken. Dr. P. heeft gronden voor zijne beschouwing van die verhalen, welke hij behandelt, opgegeven. Men kan nu die gronden wel voor te ligt verklaren, maar men is toch, dunkt mij, aan zich zelven verpligt, vóór men iedere afwijking van het oude gevoelen omtrent de Bijbelsche wonderverhalen wil blijven veroordeelen, die gronden te onderzoeken. Dit wenschen wij allen toe, die huiveren het onhistorische dier verhalen te erkennen. En dan kunnen ze ook door dit boek van Dr. P. gesticht worden. Want het is een regt stichtelijk boek. Bij al de ontkenningen, die het bevat, behelst het tevens zeer veel echt opbouwends. En ook wat den stijl betreft verdient de S. lof. Die stijl is vloeijend.

{==185==} {>>pagina-aanduiding<<}
Daarom lezers! zoo gij het boek, hier door ons besproken, nog niet kent, wij raden u dringend aan u met den inhoud er van bekend te maken.
Zwartsluis.
H.E. Stenfert Kroese.
Protestantisme, Katholicisme, volksontwikkeling. Beschouwingen over de inrigting en roeping der Kerk. Naar het hoogduitsch van Dr. Daniel Schenkel, Theol.Prof., door J.W.P. Feith, Predikant in de Beemster. Te Purmerende, bij J. Schuitemaker, 1864. Prijs ƒ 3,00.
Zoo er ooit met de vertaling van een boek ‘uit den vreemde’ een goed, een loffelijk werk is verricht, dan is dit thans vooral geschied door onzen Feith, uit de Beemster, met de vertaling van Schenkel's ‘beschouwingen over de inrigting en roeping der kerk’. Alwie belang stelt in de groote, ontzettende kerkelijke beweging van onze dagen, en zich eenigszins omtrent den aard dier beweging op de hoogte wil stellen, hetzij hij Roomsch is of Onroomsch, Orthodox of Liberaal, moet dit boek lezen; want het behandelt zijn onderwerp zoo volledig en zoo praktisch als, naar ons inzien, maar mogelijk is. En dan die gemakkelijkheid, waarmeê Schenkel hier de pen voert, die bevalligheid van zijn stijl, zonder eenige gemaaktheid; die bedaardheid, waarmeê hij zijn inzichten uiteenzet, zonder dat hij u een oogenblik verveelt - alles vereenigt zich, om dit boek aan te bevelen. Ik weet er geen uit den laatsten tijd, dat er, bij overeenkomst in onderwerp, meê is gelijk te stellen, dan misschien: ‘Een wandeling door de christelijke wereld, van Heinrich Lang’. Maar bij Lang spreekt meer passie, meer hartstocht, dan bij Schenkel. Bij Lang hoort ge meer den wandelaar, die u meêdeelt wat hij onder zijne wandeling heeft opgemerkt en waargenomen; met Schenkel wandelt ge mede door den bloemhof zijner beschouwingen, hem volgende voet voor voet. Bij Lang komt de persoon des schrijvers sterk uit: bij Schenkel vergeet ge den schrijver voor de zaken waarover hij schrijft. Niet dat ik in 't algemeen Schenkel boven Lang wil stellen. De Heidelberger hoogleeraar mocht willen, dat hij een Lang ware in vastheid van karakter en trouw aan wetenschappelijke beginselen. Maar ik kom er rond voor uit, dat, naar mijn oordeel, dit boek van Schenkel in belangrijkheid het zoo even genoemde en geroemde boek van Lang nog te boven gaat.

{==186==} {>>pagina-aanduiding<<}

Om den wil van het groote vraagstuk des tijds - de inrichting en roeping der Kerk - hoop ik, dat de Orthodoxie bij ons te lande zich deze beschouwingen van Schenkel ernstig zal aantrekken, en ze in even ernstige openbare behandeling zal nemen. Zoo beslist modern kan er niemand zijn, dat hij niets meer van zijne tegenstanders, dus ook van de orthodoxen, zou kunnen leeren. Daarom hoop ik hen in allen ernst te hooren tegenover zooveel als er bij Schenkel in het nadeel hunner richting voorkomt en met te sterke gronden omkleed is, om door hen stilzwijgend te worden voorbijgegaan. Hiertoe behoort onder anderen het volgende:
Blz. 167. ‘Wij kunnen het ons zeer goed begrijpen, dat Döllinger (Roomsch-Katholieke hoogleeraar te München) het verhaal van hetgeen op de Synode te Dordrecht is geschied en van de door haar genomen besluiten, voor de schitterendste bladzijde houdt van de geschiedenis van het Protestantisme in Nederland, en den tegenwoordigen toestand van de kerk aldaar duister en betreurenswaardig noemt. De katholiek moet het wel betreuren, dat de orthodoxie in de protestantsche kerk achteruitgaat, omdat hij daarin het bewijs ziet, dat zij zich steeds verder van de beginselen van het katholicisme verwijdert. De katholieke kerk ziet in de kerkelijke reactie een tweelingzuster, en hoopt, dat door haar toedoen eindelijk de protestanten in haren (der katholieke kerk) schoot zullen terugkeeren; maar naarmate de orthodoxie achteruitgaat, ziet zij zich in deze blijde verwachting bedrogen. Döllinger beweert - of het er hem volkomen ernst mede is, betwijfelen wij - te gelooven, dat de protestantsche kerk in Nederland haren ondergang nabij is. Zonder een bepaald leerstelsel in belijdenisschriften met verbindende kracht uitgedrukt, kan toch, volgens hem, geen kerk bestaan, althans niet op den duur. En daar nu, sedert de theologie aan de Hoogescholen te Groningen en Leiden, in een vrijzinnige rigting wordt onderwezen, de oude niet houdbaar zijn, en het onmogelijk schijnt nieuwe te maken, zoo moet wel de hollandsche protestantsche kerk liggen te zieltogen. Wij gelooven echter niet, dat deze voor ons protestanten zoo bedroevende voorspelling zal worden vervuld. Wij hebben vroeger reeds aangewezen, dat een kerk, die gebouwd is op belijdenisschriften, die van hare leden eischt dat zij instemmen met een geijkte orthodoxie, in den grond der zaak niet protestantsch is’.

{==187==} {>>pagina-aanduiding<<}

Blz. 187. ‘Uit dit alles blijkt, dat de tegenwoordige oplossing der orthodoxie niet een verschijnsel van voorbijgaanden aard is, maar een geschiedkundige ontwikkeling, een noodzakelijk gevolg van het verleden. Nog nooit, sedert den tijd der hervorming, werd het godgeleerde sijsteem der orthodoxie zoo in zijn hartader aangetast en geschokt; nog nooit werd het zoo in alle deelen onderzocht, en in zijn zwakheid ten toon gesteld als thans’.
Blz 229 volg. ‘Het protestantisme is niet alleen, niet voornamelijk kerk, of een bepaalde vorm van kerk, maar een eigenaardige vorm van het Christendom zelf. Dit is het juist wat het boven het katholicisme vooruit heeft, dat het de godsdienst onafhankelijk heeft gemaakt van alle menschelijke en dus aan dwaling onderworpen instellingen, en haren zetel heeft geplaatst in het binnenste heiligdom des gemoeds, haren grondslag in het geweten. Wel streeft het er ook naar, om het Christendom in een goede zigtbare gestalte op aarde te doen optreden; maar de uitwendige vorm, waarin het zich vertoont, achten protestanten niet van zooveel belang als het innerlijk wezen; om dat laatste is het hun vooral te doen. - Slechts de persoonlijke betrekking, waarin de mensch tot God staat, heeft waarde; al het andere is menschenwerk, en dus aan dwaling, aan wisseling, aan verandering onderhevig.’
Deze en dergelijke brokstukken uit Schenkel's boek bevatten wel niets, wat niet reeds door anderen, ook hier te lande, gezegd is, maar in verband met het geheel heeft zulks bij hem een bijzondere kracht.
Ik heb nog vergeten te vermelden, wat aan Schenkel dit boek in de pen gaf en hem aan het hoofd van den titel deed plaatsen: Protestantisme, katholicisme, volksontwikkeling. Hooren wij hier den vertaler in zijn voorrede: ‘Aanleiding tot het in het licht geven er van vond Dr. Schenkel in de beschuldigingen, die tegen het protestantisme waren ingebragt, door twee beroemde duitsche katholieke godgeleerden. Döllinger, hoogleeraar te München, de beroemde schrijver van Heidenthum und Judenthum, Vorhalle zur Geschichte des Christenthums, had in zijn geschrift: Kirche und Kirchen, de paradoxe stelling verdedigd, dat het katholicisme alleen den waren vooruitgang begunstigde; en dat sedert de hervorming de volkeren in hunne ontwikkeling belemmerd en in hunne vrijheid beperkt waren. De bisschop van Mainz, vrijheer

{==188==} {>>pagina-aanduiding<<}
von Ketteler, had zich in zijn boek: Freiheit, Autorität und Kirche, Erörterungen über die groszen Problemen der Gegenwart, wel in zeker opzigt in liberalen zin uitgelaten; maar toch ook veel, waaronder de volken tegenwoordig lijden, aan het protestantisme geweten. Slechts een ver verbreid vooroordeel, slechts gebrek aan waarheidszin was volgens hem de oorzaak, dat velen nog altijd in de dwaling verkeerden, dat het katholicisme de vrije wetenschappelijke ontwikkeling tegenhield.’ - Schenkel verlangt, dat de protestanten, die de vrijheid liefhebben, en de vrijzinnige katholieken met elkander samenwerken. En deze samenwerking acht hij, behoudens ieders bijzonder dogmatisch standpunt, mogelijk, als beiden zich vereenigen met de volgende algemeene grondbeginselen:

1.Het christendom is een product van de gewetensvrijheid.

2.Verdraagzaamheid.

3.Het vrije onderzoek.

4.Een vrije kerk in een vrijen staat. (Zie Blzz. 145-153.)

Hij verlangt ‘geen sekten-kerken maar volkskerken. Het doel van alle protestanten moet wezen, de kerk zoo te organiseeren, dat alle christelijke volkskrachten in haren schoot kunnen worden opgenomen en tot haren opbouw medewerken. De volkskerk moet leeren op eigen voeten te staan, en zich daarop weten staande te houden. En zeker wordt het door niemand bestreden, dat een volkskerk een anderen vorm moet hebben dan dien van de kerk der orthodoxe godgeleerden, of de bureaucratie van de juristen.’ (Blz. 247).
Ik voor mij ben met dit boek van Schenkel zoozeer ingenomen, dat ik er, wat de hoofdzaak en de hoofdzaken betreft, geen bedenkingen tegen heb. Ook ben ik het met Feith eens, ten aanzien van een paar bezwaren indertijd door het ‘Volksblad’ er tegen geopperd, Bij enkele bijzonderheden wil ik evenwel den vinger leggen.
Op blz. 203 lezen wij: ‘De onzalige strijd over het sakrament (des Avondmaals) gaf de eerste aanleiding, dat het protestantisme in twee deelen werd verdeeld, en dat er daarom ook twee kerken ontstonden’. Heeft een protestant, als Schenkel, recht tot deze klacht? Lag niet veeleer, reeds in dien strijd met zijn gevolgen, het bewijs, dat er van het protestantisme geen ééne algemeene (belijdende) kerk te maken is, tenzij het protestantsche (anticonfessioneele) beginsel worde verloochend?

{==189==} {>>pagina-aanduiding<<}

Staat Hengstenberg wetenschappelijk zoo laag, als Schenkel hem (blz. 295) schijnt te plaatsen?
Is het verlangen van Schenkel (blz. 299), dat de Vorst des lands opperbestuurder der kerk zij, inderdaad te vereenigen met het groote beginsel door hem zelven (blz. 207) uitgesproken: ‘Vrijheid en zelfstandigheid der kerk - maar tegelijk vrijheid en zelfstandigheid en onafhankelijkheid van den staat van de kerk en hare belijdenis - dat is het noodwendig vereischte, indien beiden zich zullen ontwikkelen, dat is het beginsel van de hervorming, ja de hervorming zelve’?
Quandoque bonus dormitat Homerus.
Met de vertaling van dit boek heeft Feith getoond, zijn tijd te kennen, en een hart te hebben voor de behoeften van zijn tijd. Had hij evenwel niet beter voor het nazien der drukproeven kunnen zorgen? Wat er nu aan de binnenzijde van het laatste blad te lezen staat, had wel met kapitale letters voorop mogen gedrukt worden: ‘De feilen die de korrektor heeft over het hoofd gezien, gelieve de lezer welwillend te verschoonen en te verbeteren’. Men kan in zulke gevallen van de welwillendheid des lezers licht te veel vergen. - Gelukkig, dat voor den inhoud van het boek niemand's welwillendheid behoeft ingeroepen te worden!
W. Scheffer.
Oud en nieuw uit de Geschiedenis der Nederlandsch-Luthersche kerk, uitgegeven door J.C. Schultz Jacobi, Rotterdam 1864. Prijs ƒ 1.60.
Met loffelijken, - bijna zouden wij, lettende op de dorheid van de stof en de geringe belangstelling bij het publiek, er bijvoegen: verbazingwekkenden - ijver blijft zich de gewezen Rotterdamsche predikant werkzaam betoonen tot het oprakelen en uitgeven van alles wat betrekking heeft op de geschiedenis en den staat van de Luthersche kerk in Nederland. Reeds in 1839 begon hij met dien arbeid, destijds nog onder betere uitzigten en door meerderen ondersteund. Tot 1845 gaf hij in vereeniging met zijnen ambtgenoot, Dr. F.J. Domela Nieuwenhuis, Bijdragen tot de Geschiedenis der Evang. Luth. kerk in de Nederlanden uit. En al bleek het hem meer en meer, dat deze Bijdragen maar weinig konden bijdragen om den lust in de zaak op te wekken bij het kerkgenootschap waarover en waarvoor hij schreef, evenmin als bij het grootere publiek, dat anders te onzent voor dergelijke

{==190==} {>>pagina-aanduiding<<}
litteratuur niet zonder belangstelling pleegt te zijn, hij verloor zijn doel niet uit het oog, blijkens de vijf afleveringen zijner geschiedenis der Rotterdamsche gemeente en het opstel van zijne hand in de Evang. Luth. Volksalmanak voor 1858, onder voor den schrijver hoogst moeijelijke omstandigheden bewerkt. Naauwelijks was hij tot het ambteloos leven terug gekeerd, of hij vatte de geliefkoosde taak met nieuwen moed op. Het is nu reeds de derde maal dat zijn Oud en Nieuw ons komt bewijzen, dat hij het zich tot levenstaak heeft gesteld, om dit in schijn onvruchtbaar veld te blijven ontginnen, ware het ook hoofdzakelijk ten bate van ondankbaren. In zijn ‘open brief’ aan zijn ‘zeer waarden vriend’ Prof. F.J. Domela Nieuwenhuis, waarmede hij den 1en jaargang van zijn Oud en Nieuw (1862) inleidt, noemt hij zelf hun gemeenschappelijken arbeid van vroeger een ‘roeijen tegen den stroom’, zonder het nogtans noodig te achten er bij te voegen, waarom hij dat treurig werk dan niet liever staakte. Trouwens, het is in een brief aan den Hoogleeraar Nieuwenhuis, dat hij zoo spreekt, en het publiek wist immers, dat ook deze met dezelfde volharding hetzelfde veld was blijven bearbeiden. Wat deze gaf wordt door zijn vriend (zie Oud en Nieuw van 1862 bl. IV) genoemd een geschenk ‘van allerlei groote en kleine bijdragen, die ik als een belangrijke aanwinst beschouw voor de geschiedenis.’ Hetzelfde zal wel gelden van de mededeelingen door Schultz Jacobi in deze drie jaargangen uitgegeven, en waarom zou hij achter wege houden wat hij zelf ‘belangrijk voor de geschiedenis’ acht, al ware het ook, dat, ‘men’ er anders over dacht. Het zou waarlijk niet de eerste maal zijn, indien hier eene goede zaak in spijt van eene even onverwinnelijke als onbegrijpelijke onverschilligheid bij het publiek in het publiek moest behandeld
worden.
Bij nader inzien echter zal die onverschilligheid minder onbegrijpelijk blijven. De Luthersche kerk, het talrijkste en aanzienlijkste der Protestantsche kerkgenootschappen hier te lande na het Hervormde, bezit zeker leden genoeg, die prijs zouden stellen op het bezit van eene behoorlijke beschrijving harer geschiedenis. Maar of dezen nu ook zich aangetrokken voelen door eene rudis indigestaque moles van bouwstoffen en brokstukken?...Er is zeker onder het door de beide vrienden en hunne vroegere medewerkers bijééngebragte menig punt herinnerd en in het licht gesteld, wat verdiende aan de vergetelheid

{==191==} {>>pagina-aanduiding<<}
ontrukt te worden. Maar hoe weinigen worden er gevonden, die er tijd en moeite voor over hebben, om dat belangrijke uit dat alles behalve vermakelijke ‘allerlei’ te gaan opvisschen? 't Is zeer natuurlijk en verschoonlijk, dat zij, die de onsmakelijke kerkeraadsarchieven en protocollen der grootendeels kleine Luthersche gemeenten hier te lande hebben doorgeworsteld, dien arbeid niet geheel verloren willende laten gaan, hunne uittreksels en notities wereldkundig maakten. Maar behoort het niet tot de moeijelijkste problema's, om in aangenamen en boeijenden vorm extracten te geven uit onbelangrijke acten? Overziet men den inhoud van deze geheele Luthersche literatuur, dan wordt men inderdaad weemoedig gestemd bij de gedachte hoeveel moeite en kostelijke tijd hier verloren gingen. Het Luthersche kerkgenootschap heeft zeker eene belangrijke bestemming ook in ons vaderland, heeft zeker veel goeds te weeg gebragt, heeft zeker in enkele zijner gemeenten veel merkwaardigs ondervonden en doorleefd; maar eilieve wat gaan ons die breede lijsten van namen en getallen aan, wat raken ons die huishoudelijke nietigheden in den boezem der gemeenten, die beuzelachtige geschillen met anderen? Het door de ijverige schrijvers verzamelde en gedrukte bedraagt nu misschien reeds een twee of drie duizend bladzijden. Kunnen zij met de hand op het hart verzekeren, dat er 20 bladzijden gevuld zouden zijn, indien zij zich bepaald hadden bij feiten, de belangstelling van het groote en beschaafde publiek waardig? O, wij zien niet op eenige honderde bladzijden meer of minder, als men ons wil geven eene geschiedenis van het Lutherdom hier te lande, welke dien naam verdient. Maar kronijkmatige mededeelingen over obscure personen en zaken, dorre lijsten en optellingen van niets zeggende namen en jaartallen.....Waarlijk ons leven is te kort, om daarmede ons lang bezig te houden. Eere den waardigen grijsaard, die met gebroken
lichaamskrachten 1) werkzaam bleef aan een taak, waaraan begin noch eind te zien was, toen hij ze aanvaardde, en die nu reeds zooveel heeft gereed gemaakt voor die na hem eene geschiedenis willen schrijven als die wij bedoelen. Hij vinde zijn loon in de gedachte, dat, indien vooralsnog zijn werk uit den aard der zaak, en om den vorm waarin hij het gaf, weinig lezers vindt, het later des te meer

{==192==} {>>pagina-aanduiding<<}
zal gewaardeerd worden, wanneer eens een wezenlijk historicus zich over deze stof zal gaan ontfermen. Dat er inderdaad veel arbeids gevorderd werd, om bij elkaêr te brengen wat hier in den bescheiden vorm van een eenvoudig jaarboekje wordt aangeboden, blijke uit de zaamgetrokken inhoudsopgave der drie jaargangen.
Jaargang 1862. Melanthon, gevolgd door eene beredeneerde naamlijst van Nederlanders die tot den tijd van zijnen dood te Wittenberg studeerden (bl. 1-77), kerkelijke zegels (bl. 78-128), Charlois in 1618 (129-141), willekeurige beschikking over kerkgebouwen vooral in den Franschen tijd (143-151). Het overige (152-210) is gewijd aan statistisch-topographische bijzonderheden, lijsten van corporatiën enz. enz. het Evang. en Hersteld-Luthersch kerkgenootschap betreffende.
Jaargang 1863 wordt geopend met een zeer uitvoerig betoog van de stelling, dat er werkelijk eene Nederlandsch-Luthersche Kerk bestaat, en dat zij regt van bestaan heeft, gelijk blijken zal uit trekken van hare vroegste geschiedenis en karakter (dogmata, kerk-bestuur en cultus) (bl. 1-144). Des te beknopter zijn de mededeelingen over het eerste eeuw-getijde der kerk-hervorming. Men neme ze voor lief als het eerste flaauwe schemerlicht in een tot nu toe geheel duistere zaak. Een kijkje in het kerkelijk Finantiewezen, vooral in verband met die staatszorg wordt ons op de volgende 40 bladzijden gegeven. Ofschoon aan de zamenstelling van dat stukje vrij wat meer moeite is besteed, zal het toch zeker niet zoo veel lezers vinden als het levensberigt van B.T. Lublink Weddik, door zijn zoon, predikant te Utrecht, geleverd. Hadde de piëteit den zoon verboden over zijnen vader te spreken, wiens humor, naar het schijnt, hij naauwelijks wist op te merken, niemand zou het hem euvel geduid hebben. Zeker oneindig beter ware het geweest niets te geven, dan dit ‘gedenkteeken der dankbare nagedachtenis’ zooals de levensbeschrijver zelf het noemt, waarvan vorm en opschrift den begaafden overledene gelijkelijk onwaardig zijn. - Ook deze jaargang wordt met onderscheidene statistieke opgaven, de beide Luthersche kerkgenootschappen betreffende, besloten. Zij beslaan ditmaal echter maar betrekkelijk weinig ruimte (bl. 211-238).
Met belangstelling zal menigeen de drie eerste opstellen van den 3den jaargang (1864) (over de Lutherschen te Antwerpen, over zekeren Muykens en bladzijden uit de geschiedenis van het koningrijk Holland) inzien. Jammer, dat de geachte verzamelaar

{==193==} {>>pagina-aanduiding<<}
niet een trouwer gebruik van het snoeimes heeft gemaakt, vóór hij deze stukken, nu bijna 200 bladzijden beslaande, liet drukken. Ik vrees, dat de enkele interessante details nu voor de meesten onopgemerkt zullen blijven, afgeschrikt als zij zullen worden door die verbazende breedheid en omslagtigheid, die hun niets spaart en waardoor eigenlijk alles detail wordt: boomen, geen woud! Deze wijze van de geschiedenis te behandelen moest sinds lang tot de geschiedenis behooren. Zij zal, hopen wij, weldra voor goed ten grave dalen, dank zij den toenemenden afkeer bij het publiek voor dit geheele genre - het anekdotieke, het curiositeiten navorschende, het met feiten, namen en getallen dweepende, maar zich het minst daarover bekommerende, of op het verkregen resultaat toepasselijk is: Fehlt leider nur das geistige Band. 1)
Wie overigens weten wil, hoeveel Luthersche zielen, zoo Evangelisch- als Hersteld-Lutherschen, werden genoteerd bij de volkstelling van 1849 en 1859 in alle burgerlijke gemeenten van ons vaderland (tot Rockanje, Strijpe en Lodderland, Stuifacker, St. Anna polder en het Schapenzorg toe, die allen te zamen één Evang. Luthersche ziel opleverden op den 31sten December van het jaar 1859) - hij kan dit met nog veel andere bijzonderheden, de beide Luthersche genootschappen, hunne predikanten, proponenten, kerkbesturen enz. betreffende, in de laatste 60 bladzijden van dezen jaargang vermeld vinden. Als een verblijdend teeken des tijds zal hij begroeten, wat daar opgeteekend staat van de toenadering tusschen de vroeger door eene breede klove gescheiden Hersteld- en Evang. Lutherschen.
Wenken op den weg ten leven. Godsdienstige redenen van Dr. Thomas Guthrie, predikant bij de vrije Schotsche Kerk te Edimburgh. - Met eene voorrede van M. Cohen Stuart. Te Kampen bij S. van Velzen, Jr. 1864. XII en 202 bl. Prijs ƒ 1.50.
Het komt Ref. voor, dat niets bezwaarlijker is, dan eene grondige kritiek te leveren van een boek, hetwelk geschreven werd, om te ‘stichten’; daar de eischen, die men gewoon is aan zulke

{==194==} {>>pagina-aanduiding<<}
boeken te stellen, ten naauwste samenhangen met den bijzonderen smaak dergenen, die er tot dat einde de handen naar uitstrekken. Tot nog toe ken ik geen beteren toetssteen voor dergelijke lectuur, dan die ons door onzen onvergetelijken de Génestet werd aan de hand gedaan, Leekedichtjens IX:

‘Wat zich als stichtlijk aan komt melden, 
Sticht ons maar zelden. 
Wilt gy my stichten, och, voortaan, 
Och, waarschuw niet, maar grijp mij aan! 
Laat bij uw zinrijke verhalen, 
Gedachten in mijn ziele dalen, 
Een glimlach op mijn lippen dwalen, 
En in mijn oogen lok een traan!’ 

Naar dien maatstaf moge dan door ieder, die dien met mij erkent, dit bundeltje preken - want preken 1) zijn het, welke de ons onbekende Vertaler, die zich, dunkt mij, goed van zijn taak gekweten heeft, 2) uit twee bundels kansel-redenen van Dr. Guthrie: ‘The way to life’ en ‘Speaking to the Heart,’ heeft overgezet - beoordeeld worden. Erkent iemand dien regel niet, 't zou, vrees ik, toch niet baten, wanneer hem met de stukken werd aangetoond, dat deze ‘godsdienstige redenen’ op die proef schijnen te moeten bezwijken.
Wordt iemand door de lezing van dit boekje inderdaad gesticht, d.i. met levenslust en stervensmoed vervuld, niemand, die er zich meer over verblijden zal dan de S. dezer regelen. Alleen houde men hem ten goede, dat hij ze er, - uitgenomen in enkele waarlijk treffende passage's en op ettelijke waarlijk schoone blad-
{==195==} {>>pagina-aanduiding<<}
zijden, die echter allicht weêr ontsierd worden door onaesthetische tusschenvoegsels, - niet in heeft kunnen vinden. 1)
Ref. zou hiermede gerekend kunnen worden de hem opgedragen taak naar vermogen te hebben volbracht - ware het niet, dat hij zich in gemoede verplicht achtte, op te komen tegen den wensch des heeren Cohen Stuart, die niet geaarzeld heeft, om op bl. X der ‘voorrede’ te schrijven: ‘En zoo verblijd ik mij in deze vertaling, ook en niet het minst, ter wille van een bepaald gedeelte van ons publiek in welks handen ik meer bijzonder dit boekske wensch. Ik heb hier het oog op de tegenwoordige en toekomstige Evangeliedienaren in ons Vaderland.’ Wanneer Ref. eenigzins zou instemmen met dien wensch des eerw. voorredenaars, 't zou wezen om er bij te voegen: opdat zij mogen zien hoe er vooral niet behoort gepreêkt te worden! Dat de heer Stuart, wien blijkens de voorrede het ‘voorregt’ ten deele viel, Dr. Guthrie te hooren en hem in zijnen huiselijken kring te ontmoeten - en die van daar onvergetelijke indrukken medebracht (zie bl. VI en VII), dien uitnemenden kanselredenaar en edelen mensch onder die indrukken als model voor tegenwoordige en toekomende ambtsbroeders zou schilderen, laat zich volkomen verklaren; - maar dat hij, na de lezing dezer toespraken, dit kanselwerk op gelijke lijn heeft kunnen stellen met dat van ‘een Vinet’ en ‘een Monod,’ (‘ik voeg er,’ schrijft hij, ‘Colani bij’), niet alleen, maar dat hij 't als model ter navolging, of ten minste tot leering aan onze nederlandsche predikanten heeft kunnen aanbevelen, dit verklaar ik ronduit niet te begrijpen.
Ware hier te vinden wat de heer C.S. in zijne voorrede zegt, dat wij vinden zullen: 't werk namelijk van een man wiens welsprekendheid den naam van geniaal verdient en die - hij moge dan hebben wat iedere sterk sprekende persoonlijk-
{==196==} {>>pagina-aanduiding<<}
heid heeft: the faults of his qualities (‘de gebreken van zijn gaven en deugden’ voegt de heer S. er bij), hij zou ons ook bij afwijkende inzichten en meeningen welkom wezen: even welkom als bijv. Augustinus met zijne Confessiones en Thomas met zijne Imitatio, al verschilt ook onze overtuiging toto coelo van de hunne. Van iederen prediker toch wil ik leeren, hij moge orthodox zijn of liberaal, modern of niet-modern, ‘die’ - om op mijne beurt de woorden, die de heer Stuart van zich zelven aanhaalt, over te nemen - ‘die het echte onvervalschte goud van het Evangelie stempelt met den muntslag en [de] keur van den tijd, zoodat die in waarheid gangbare munt wordt, en geen penning buiten koers.’ Maar wordt er mij een als zoodanig aanbevolen, wiens werk, hoe uitstekend overigens de persoonlijkheid die het voortbracht moge wezen, zoo weinig als dat van Dr. Guthrie, naar deze preken te oordeelen, de genoemde vereischten bezit, dan aarzel ik niet daartegen mijne stem te verheffen en den jongeren onder de evangeliepredikers in Nederland vooral toe te roepen: Zie toe dat niemand u misleide. De manier van Dr. G. moge in Schotland opgang maken en stichtelijk heeten bij hen, die van de vrije schotsche kerk ook voor 't godsdienstig leven in Nederland heil wachten, ik geloof, dat zij niet alleen niet goed is, maar zelfs schadelijk, als 't er ons om te doen is de Evangelie-verkondiging weêr te doen worden wat zij wezen moet: eene werkelijke macht in de wereld!
Ik zou grooten lust gevoelen, om dit oordeel met een verslag van den bundel zelven te staven, doch 't kan den lezer niet moeilijk vallen, om de bewijzen zelf te vinden, waar hij ook 't boekje moge openslaan.
Een en ander voorbeeld moge dus volstaan. - En dan vraag ik: zou de heer Stuart 't iemand in gemoede durven aanbevelen, om, als hij tot de gemeente wil spreken over de liefde van Christus tot ons, daarbij tot tekst te nemen:2 Sam. 1:26: ‘uwe [Jonathan's] liefde tot mij [David] was wonderlijk (naar de engelsche vertaling)? Of omgekeerd, wanneer die tekst voorgeschreven was, daaruit het bovengenoemde onderwerp te ontleenen?
Gaat het aan, om als tekst af te lezen: Luk. 16:17, en dan aanstonds te beginnen: De ‘wet’ staat hier, gelijk op andere plaatsen in de Schrift, voor den geheelen geopenbaarden wil van God en te preken over ‘het onveranderlijke woord’ [nl. der Schrift = het eeuwig bestaan des Bijbels, van welken Dr. G.

{==197==} {>>pagina-aanduiding<<}
ons weet te verhalen, dat wij hem aan Jezus te danken hebben] 1)?.
Is dat het echte onvervalschte gond van 't Evangelie, als hier, te pas en te onpas, de meest krasse satisfactie-theorie voor de gemeente wordt voorgedragen en ontwikkeld, bijv. in deze woorden: ‘Zie nu het Lam Gods! zie het bloed der verlossing stroomen; zie de wolk der verlating zich verdikken; zie den levensstroom ebben, terwijl zijn oog langsaam verstijft, en het zwaard in Zijns Vaders hand al dieper en dieper hem door 't harte snijdt!’ (bl. 34 en 35), of wederom: ‘Het is bij een altaar en door middel van een slachtoffer dat er vergeving is bij God (NB. de tekst is Ps. 130:4!); de vrijspraak komt tot de menschen in een stroom van bloed. Maar hier is het altaar een kruis en het slachtoffer de Zoon des Allerhoogsten,’ (bl. 54) en nog uitvoeriger bl. 131 en 133: ‘Hij (God) gaf zijnen Zoon over in den dood, opdat wij niet zouden sterven maar leven; om de straf te ondergaan, opdat wij vergiffenis mochten erlangen; om zijn bloed te storten, opdat wij van de zonden gereinigd zouden worden; om begraven te worden, opdat wij, wanneer wij begraven en met de ketenen des doods gebonden zijn, weder zouden mogen opstaan. God heeft ons aller ongerechtigheid op zijn eigen lieven Zoon doen aanloopen. Dat hem hongerde en dorstte, dat de kribbe zijn wieg was en de koude grond zijn rustbed, dat zijn hart vol smarte was, en zijn leden gefolterd werden door pijn; dat zijne vrienden door schrik vermeesterd van hem vloden, en zijn Vader het aangezicht voor hem verbergde; dat zijn hoofd met doornen gekroond en zijn lichaam aan het kruis genageld werd, geschiedde alles, opdat wij, die vijanden waren, met God verzoend zouden worden door den dood zijns Zoons.’?
Ik vraag: volgens welken hermeneutischen regel de heer Cohen Stuart 't zou kunnen verdedigen, dat niet slechts Hoogl. 5:10 ‘dat hij de banier draagt boven tien duizend,’ en vs. 17, ‘dat al wat aan hem is gansch begeerlijk is,’ geacht mag worden ‘van jezus 2) verklaard’ te zijn; maar dat tevens Spr. 8:22-31

{==198==} {>>pagina-aanduiding<<}
wordt aangevoerd met de woorden: ‘Hoor hoe onze Heer van zich zelven spreekt!’ of dat wij lezen (bl. 34): ‘Volg den gevangene naar de rechtzaal: - bloed stroomt langs zijn gelaat, dat’ (waarschijnlijk 't bloed!) ‘van eene kroon van doornen afdruipt - de lauwer dien onze zonden voor zijn koninklijk hoofd gevlochten hebben, en “de kroon waarmede hem zijne moeder kroonde op den dag zijner bruiloft.”’ Zie Hoogl. 3:11!
Ik vraag, niet: of 't voor de rechtbank der aesthetica 1) bestaanbaar is, maar of 't geen walging wekt, als wij den prediker, die ons ‘het echte goud des Evangelie's met den muntslag en de keur van onzen tijd’ heeft in handen te geven, hooren uitroepen: ‘Gij kunt dien,’ den afstand tusschen onze aarde en de sterren, ‘in getallen uitdrukken, maar hoe onmeetlijk, evenzeer als onbegrijplijk is de afstand tusschen den throon des Eeuwigen en den stal van Bethlehem, den boezem Gods en de borst van Maria!’ bl. 32. Of: ‘Zij,’ de Joden, ‘hebben het water gedronken, waarin Pilatus de handen wiesch, want enz’, bl. 7; of, om maar niet meer aan te voeren, wanneer G. om 't afschuwelijke van de zonde aan te toonen, zich aldus uitdrukt: ‘Vestig uwen blik op een lijk, dat rottend, opgezwollen, de gansche lucht verpest; iedere menschelijke trek is op de meest schokkende wijze misvormd; het helder oog, de blozende wang, de zoete lippen, de bevallige gestalte zijn in het walgelijkst voorwerp veranderd, een gastmaal voor het gewormte, dat al uit- en inkruipend den dood een afgrijselijk leven geeft. Indien, wat ons het dierbaarst is en het naast aan 't harte ligt, tot zulk een toestand vervallen ware, hoe zouden wij het huiverend uit onze omhelzing wegwerpen; met den diepsten afschuw beschouwen; en onze oogen er van afwendende, smeeken dat men ons
meêlijdend een graf weze om onzen doode te begraven. Laat ons hieruit leeren hoe de zonde hen, die God eenmaal met eene goddelijke liefde beminde, afschuwlijk maakt in zijn oog.’ bl. 68.

{==199==} {>>pagina-aanduiding<<}

Zulke tiraden zijn te meer te bejammeren, daar het ook uit deze preken blijkt, dat de schrijver, indien hij zich maar een oogenblik ontworstelt aan het juk der dogmatiek, wel wat anders en wat beters leveren kan. Men zie slechts bl. 106 en 108 over 't gebed, en bl. 153: ‘De verwijderde toppen enz.,’ over de kracht des geloofs. - Maar zij zijn in ieder geval voldoende, om ons afkeurend oordeel over deze preken, als modellen voor ‘onze tegenwoordige of toekomstige evangelie-dienaren,’ te staven.
Hebben wij, bij al de uitstekende kanselredenaars, waarop Nederland roem dragen mag, nog geen reden, om buitenlandsche voorgangers te verwerpen of te verachten, 't moeten, dunkt mij, andere leidslieden zijn dan deze, om ons gerust aan hun geleide te kunnen overgeven.
Kampen.
A.G. van Anrooy.

III. Regtsgeleerdheid en Staatswetenschappen.

Nederland onder den constitutioneel-monarchalen regeringsvorm. Overzigt der staatkundige geschiedenis van ons land, sedert 1813. Door Nemo. 1e stuk. De vestiging der constitutionele Monarchie. Kampen, K. van Hulst 1864. Prijs 90 Cents.
Onze staatkundige geschiedenis gedurende het jongste vijftigjarig tijdvak levert een' schat van interessante feiten aan het onderzoek van den denkenden mensch. Wie daarvan een grondig overzigt weet te geven, heeft aanspraak op erkentelijkheid. Wij hebben toch geen overvloed van boeken betrekkelijk de geschiedenis van den parlementairen regeringsvorm. Voor eenigen tijd schreef de heer E.J. Kiehl een ‘essai d'histoire contemporaine’, behandelende: ‘le gouvernement représentatif en Neêrlande’, maar vooreerst ken ik van dit boek slechts tot nog toe de eerste vijf afleveringen, eindigende met de beraadslagingen over de wet op de kerkgenootschappen, en in de tweede plaats handelt de heer Kiehl meer over onze parlementaire geschiedenis sedert 1848. Daarbij komt nog, dat het bedoelde boek vooral ook voor het buitenland geschreven werd, en dat de vorm, waarin het aan 't publiek aangeboden werd, juist niet die aantrekkelijkheid bezit, welke boeken van dien aard moeten bezitten, zullen wij Nederlanders, die ons waarlijk niet al te veel met politiek ophouden, ze althans lezen. En toch zullen wij ons wat meer politiesch dienen te ontwikkelen. Want hoe meer de maatschappij politiesch ontwikkeld is, des te beter zal zij hare levensroeping kunnen vervullen en

{==200==} {>>pagina-aanduiding<<}
des te beter zal zij hare taak kunnen begrijpen, om namelijk het individu in staat te stellen zich te vormen en te ontwikkelen. Daarbij komt nog, dat Nederland met zijn roemrijk en grootsch liberaal verleden groote verpligtingen ten opzigte van het heden heeft; dat onze natie met hare liberale politieke beginselen, zal zij als natie behoorlijk gelden, zich noodzakelijk ontwikkelen moet; dat wij als koloniale mogendheid eene meer dan gewone beteekenis hebben en ten gevolge van onzen financiëelen toestand niet weinig de aandacht van het overige Europa trekken.
Zietdaar zooveel redenen, - waarbij welligt nog meerdere gevoegd konden worden, - waarom wij als natie ons wat meer politiesch behooren te ontwikkelen. Redenen ook, waarom wij met vreugde het boek begroeten, aan het hoofd dezer regelen aangekondigd.
Van dit boek verscheen tot nu toe het 1ste stuk, behandelende de vestiging der constitutionele monarchie hier te lande. Het overige - in twee stukken gesplitst, waarvan het een zal sluiten met het einde der regering van koning Willem I en het laatste zal omvatten het tijdperk van October 1840 tot op onze dagen - zal waarschijnlijk in den loop van dit jaar het licht zien. Eene volledige aankondiging kan dus niet geschieden, dan voor zoover het 1ste gedeelte strekt. Ofschoon nu misschien de kritiek grondiger kon zijn, als wij een overzigt over het boek in zijn geheel hadden, zoo zijn wij het toch ook met den schrijver eens, dat de vestiging der constitutionele monarchie hier te lande een min of meer afgerond geheel is en alzoo zeer wel op zich zelf beschouwd kan worden.
Toen ik het boek in handen nam en het voorwoord las, kwam de bedenking bij mij op, of de inhoud wel beantwoorden zou aan den weidschen titel. De schrijver toch wenscht te geven: een min- of meer-beredeneerd ‘Overzigt, waarin slechts de hoofdpunten worden opgenomen.’ Vooreerst beviel mij dat woord beredeneerd ‘Overzigt’ maar half en ten andere had ik dat liever minus de woorden ‘min of meer’ gelezen. Ik ben het namelijk volstrekt niet eens met den schrijver, dat de titel alleen regt geeft, om een tant soit peu beredeneerd ‘Overzigt’ te verwachten. Neen; mij dunkt, als men een boek onder den waarlijk niet weinig omvattenden titel ‘Nederland onder den constitutioneel-monarchalen regeringsvorm’ in de wereld zendt, dan is men niet gelukkig in de keuze zijner woorden, als men het overzigt daarvan slechts min- of meer-beredeneerd wenscht te leveren.

{==201==} {>>pagina-aanduiding<<}
En toch is de schrijver gelukkig inconsequent genoeg met zijne woorden geweest, om niet te vervallen in die oppervlakkigheid, tot de onderstelling waarvan hij aanleiding gaf in zijn voorwoord.
Het overzigt van de vestiging der constitutionele monarchie vangt aan met het opsommen der omstandigheden, waaronder de nieuwe staat gegrondvest werd. Vervolgens komt de schrijver tot de behandeling van de aanvaarding der regering door Koning Willem I en de grondwet van 1814. Daarna worden ons eenige feiten van die regering medegedeeld, waaronder het tot stand komen van de grondwet van 1815, terwijl ons ten slotte de eerste aanleidingen tot een slecht bestuur ten gevolge van de verwijdering van den eminenten staatsman G.K. van Hogendorp verhaald worden.
Hij, die met de geschiedenis der vestiging van den constitutionelen regeringsvorm hier te lande niet bekend is of zich die geschiedenis niet juist meer herinnert, leze dit 1ste stuk van het boek van Nemo. Men vindt in eenen aangenamen vorm hetgeen hem, die zich met onze staatkundige geschiedenis meer dan oppervlakkig bezig hield, bekend is. Over het algemeen ontvangt men een goeden indruk van het boek. Die zich met des schrijvers staatkundige denkbeelden niet vereenigen kan, zal zijn gevoelen weten te eerbiedigen. Wat ons bijzonder voldaan heeft, is dit, dat de schrijver, die tevens hoofd-redacteur van de ‘Kamper Courant’ is, in zijn boek niet vervallen is in den luimigen verhaaltrant, welke de artikelen van het genoemde nieuwsblad nog al dikwijls kenschetst.
Nu ik dit punt toch, in het voorbijgaan evenwel, bespreek, wil ik er nog iets bijvoegen: wanneer men van zijn blad minder een gemengd, dan wel een pur sang politiek blad maakt, dan kan men niet volstaan met algemeenheden. Wanneer men als politieke courant wil polemiseren, dan moet uit hare kolommen blijken, dat men met kennis van zaken, niet alleen over algemeene politiek, maar ook over bijzondere punten van staatshuishouding weet te spreken; men moet vooral ook op speciale punten de publieke opinie weten te leiden. De Kamper Courant, stelt zich veelal met minder tevreden; zij behoort echter te bedenken, dat daarmede de partij, waarvan zij mede een orgaan meent te moeten zijn, niet gediend wordt.
Nog eene enkele bijzonderheid uit het boek, dat wij aankondigen. De schrijver noemt onder de oorzaken, welke de eerste constitutionele regering belet hebben te zijn, wat zij voor ons vader-
{==202==} {>>pagina-aanduiding<<}
land had moeten worden: den weinig in staatkundigen zin ontwikkelden volksgeest in die dagen. Dat is altoos zoo geweest, zegt de schrijver verder. Wanneer die stelling niet tegengesproken kan worden - en wie zou dat kunnen? - laten de meer verlichten dan toch zorg dragen, dat hierin verandering kome. Willen wij eene politieke natie worden, dan moet op den volksgeest worden gewerkt. Als een staaltje, welke middelen aangewend moesten worden, om, nadat reeds een voorloopig nationaal bewind was opgetreden en zoolang de Franschen hier nog eenige magt konden ontwikkelen, het volk tot beweging aan te zetten, moge dienen hetgeen de schrijver op pag. 19 van zijn boek mededeelt. In 's Gravenhage werd aan het volk een vrolijke dag op gemeene kosten beloofd, als men zich aan het Fransch bestuur onttrokken zou hebben. Hoe is het heden gesteld met den volksgeest?
Een hoog budget voor oorlog schijnt reeds vroeg tot de eigenaardigheden van het Nederlandsche staatsbestuur behoord te hebben. Hoewel wij nu het jaar 1865 schrijven, zijn wij nog weinig verder dan onder de eerste constitutionele regering; want men bedenke, dat het leger in het laatst van 1813 en in het begin van 1814 op voet van oorlog was ingerigt. En toch waren de uitgaven voor oorlog vele: op pag. 46 en 47 deelt de schrijver mede, dat van 1o December 1813 tot ultimo December 1814, dat is dus in dertien maanden tijds, ruim 21½ millioen door het departement van oorlog werd verslonden, terwijl in de laatste jaren der republiek de kosten van de landmagt niet het derde gedeelte van die som bedroegen. De natie had met die hooge begrooting voor oorlog niet veel op, even als tegenwoordig, ofschoon op het oogenblik de echte liberaal minder over het cijfer dan over het doelmatig besteden daarvan quaestie maakt.
Het tot stand komen van de grondwet van 1815 levert het bewijs, dat het der regering met het constitutioneel régime weinig ernst was. Men had bepaald, dat het ontwerp, na door de Staten-Generaal te zijn aangenomen, ook aan de goedkeuring zou worden onderworpen van notabelen in België. Er werden dan ook 1600 notabelen opgeroepen, maar een zesde deel, 272, verscheen niet op de belegde vergaderingen. Van hen, die tegenwoordig waren, stemden 796 tegen en 527 voor het ontwerp, dat alzoo was verworpen. En wat gebeurt er? Kort na de stemming verschijnt er eene proclamatie, waarbij de grondwet voor aangenomen werd verklaard. Men kan

{==203==} {>>pagina-aanduiding<<}
zijne oogen bijna niet gelooven, als men zoo iets leest, want 1o waren niet eens de notabelen in vollen getale verschenen en 2o had de meerderheid het ontwerp bepaald verworpen. Het zou niet onaardig zijn, als men tegenwoordig, handelende zoo als hier gehandeld werd, de gewone orde van zaken te behandelen omkeerende, eens aannam, dat de voorstellen der regering bij minderheid van stemmen gevoteerd zouden worden. Hoe uitnemend heerlijk voor de tegenwoordige oppositie, welke zoo eclatant in de minderheid is. Als men zien wil, welk middel de regering van 1815 er op vond, om wit zwart te maken en een verworpen voorstel voor aangenomen te houden, dan leze men hetgeen de schrijver op pag. 57 en 58 mededeelt.
Hoe men er toe kwam, om den talentvollen en populairen G.K. van Hogendorp van het staatsbestuur verwijderd te houden, is alleen te begrijpen, als men aanneemt, dat de mannen, die in het tijdperk 1816-1830 met het gezag zijn bekleed geweest en die zoo oneindig ver bij hem in talent achterstonden, het niet konden zetten, dat Hogendorp noodwendig de premier in het staatsbestuur zijn moest. Intusschen is die verwijdering van Van Hogendorp uit het staatsbestuur eene onverantwoordelijke daad geweest. Met welk een goed gevolg men hier te lande dikwijls slaagt, om eminente persoonlijkheden van de plaats, waar zij behooren, verwijderd te houden, hebben de laatste jaren tot vóór het optreden van het tweede ministerie Thorbecke geleerd. Het publiek belang heeft daarvan geen voordeel gehad en het is te wenschen, dat dergelijke jaren van parlementaire desorganisatie en politieken stilstand voor immer voorbij zijn. De schrijver van de vestiging der constitutionele monarchie denkt er even zoo over als hij aan het slot van zijn boek zegt; ‘wij beweren niet, dat al wat later geschied is tot op de scheuring tusschen de beide deelen van den staat, zou zijn voorkomen geworden, wanneer de heer Van Hogendorp niet ware buitengesloten gehouden van het staatsbestuur, - maar alleen, dat de verantwoordelijkheid van hen, die in het tijdperk 1816-1830 met het gezag zijn bekleed geweest, tegenover de regtspraak der geschiedenis, veel minder groot zou zijn, wanneer niet dit kleingeestig ostracisme op den heer Van Hogendorp ware toegepast en met hardnekkigheid gehandhaafd!’
Ik kan niet nalaten ten slotte de lezing van het aangekondigde boek in het algemeen aan te bevelen.
Deventer.
C. Duijmaer van Twist.


{==204==} {>>pagina-aanduiding<<}

IV. Genees-, Werktuig-, Wis- en Natuurkunde.

Eene physiologische zending. In de vereeniging voor wetenschappelijke en letterkundige voorlezingen te Turijn, op den 21sten Maart 1864, voorgedragen door Jac. Moleschott. Uit het Hoogduitsch vertaald door Lupus. Te Rotterdam, bij W.L. Stoeller. 1864. kl. 8o. VIII en 67 bladz. Prijs 65 cents.
De heer Jacob Moleschott, thans hoogleeraar bij de geneeskundige faculteit te Turijn, na vroeger te Heidelberg en te Zürich, eene gelijke of gelijksoortige betrekking bekleed te hebben, heeft zich sints geruimen tijd als ijverig beoefenaar der experimenteele physiologie doen kennen. Gelijk hij van die rigting zijner studiën, nu reeds twintig jaren geleden, eene loffelijke proeve gaf in zijne door Teijler's Tweede Genootschap bekroonde verhandeling: ‘Kritische Betrachtung von Liebig's Theorie der Pflanzenernährung, mit besonderer Angabe der empirisch constatirten Thatsachen,’ zoo leverde hij ook na dien tijd menige belangrijke bijdrage. - Meende steller dezes, bij het geven van een verslag, in dit Tijdschrift (Boekbesch. 1862, bl. 304 v.v.), van de redevoering, waarmede de hoogleeraar, in Dec. 1861, zijn professoraat te Turijn aanvaard had, bijzonder te moeten wijzen op den lossen en levendigen stijl, waarin de schrijver zijn onderwerp behandeld had, diezelfde groote verdienste moet ook aan zijne bovengenoemde, in eene wetenschappelijke vereeniging te Turijn gehouden voordragt, die in het Italiaansch opgesteld en uitgesproken, vervolgens in de hoogduitsche en de hollandsche taal werd overgebragt, in ruime mate toegekend worden. Die losheid en levendigheid van stijl zal men te meer op prijs stellen, wanneer men bedenkt, dat die verhandeling voor een talrijk, grootendeels uit vrouwen zamengesteld, gehoor werd uitgesproken, en dat daarin over het bloed en deszelfs voornaamste zamenstellende deeltjes - de zoogenaamde bloedligchaampjes - gehandeld wordt. Dat nu zelfs een zoodanig onderwerp in een aangenamen en bevalligen vorm, voor een gemengd publiek kan besproken worden, en dat die vorm geenszins aan de wetenschappelijke behandeling behoeft in den weg te staan, heeft Moleschott ook wederom in dit kleine geschrift op eene luisterrijke wijze door zijn voorbeeld bewezen. Evenwel komt het den berigtgever voor, dat de
parabel of het zinnebeeldig verhaal, waarmede de hoogleeraar zijne voordragt begint, de schildering namelijk van een uitgestrekt gebied,

{==205==} {>>pagina-aanduiding<<}
welks inwoners ontelbaar zijn, en dat daarom Polybrotië genaamd wordt, wat al te uitvoerig is. Want hoe kunstig ook in de beschrijving van dit denkbeeldig gebied, als welks afgezant en woordvoerder de redenaar is opgetreden, de voornaamste eigenschappen der bloedligchaampjes worden aangewezen, zoo duurt het echter naar onze meening te lang, alvorens de hoorders en hoorderessen bemerken, dat de beschrijving van het klimaat en andere invloeden, waaronder de inwoners van Polybrotië leven, en de aanduiding der voornaamste karaktertrekken, die hun eigen zijn - zoo als hun korte levensduur, hunne bedrijvigheid, hun onverzadelijke lust tot reizen enz. - op de zamenstellende deeltjes van het bloed moeten overgebragt worden. Althans van onze beschaafde vrouwen, welke toch bij de Italiaansche dames wel niet zullen achterstaan, zou men die ontcijfering en toepassing der beeldspraak, alvorens die door den spreker zijn aangeduid (bl. 21), naauwelijks verwachten kunnen. De ongenoemde vertaler - want Lupus zal wel een pseudonym zijn - heeft zich allezins loffelijk van zijne taak gekweten, en steller dezes heeft zelfs geene enkele zinsnede ontmoet, die hem aanleiding gaf, om den hoogduitschen, door den redenaar zelven bezorgden, tekst tot beter verstand te raadplegen.
L.
S.
Overzigt van hetgeen met de spoorwegen op Midden-Java is voorgevallen door t.j. stieltjes. Tweede, veel vermeerderde uitgave, 's Gravenhage bij Gebr. J. en H. van Langenhuijsen. 1864. Prijs ƒ 2.50.
Zonder eene opzettelijke studie gemaakt te hebben van de zaak der spoorwegen op Java kan men zich niet als regter, zij het dan ook zonder anderen lastbrief dan die der redaktie van een vaderlandsch tijdschrift, stellen tusschen een Minister des Konings met de volksvertegenwoordiging aan de eene zijde en een man aan de andere zijde, die op elk zijner werken den onmiskenbaren stempel van het genie drukt, en die beweert, dat een overmoedig Minister (blz. 89) eene vertegenwoordiging welke op onvoldoende wijze onderzocht, tot dat onderzoek stukken overlegde, waarvan hij, de Minister, wist (blz. 79) dat zij de waarde van scheurpapier hadden.
Aan de eene zijde hoort men die zware beschuldiging uiten, aan de andere zijde ziet men geene noemenswaardige pogingen tot wederlegging. Is dat laatste de gerustheid, welke goede trouw

{==206==} {>>pagina-aanduiding<<}
en vaste overtuiging van in zijn regt te zijn geven, of wel hooghartig vertrouwen op eigene handigheid, op de water-en-melkgeest der natie en op de gedweeheid eener goed gedisciplineerde meerderheid in de Tweede Kamer?
Ik heb natuurlijk mijne zienswijze in deze zaak, doch geene overtuiging, die zich boven elke mijner eigen bedenkingen verheft, en spreek dat inzigt dus bij voorkeur niet uit, maar zal mij bepalen tot eene inhoudsopgave van het ‘overzigt.’
De titel bevat, behalve het boven reeds afgeschrevene, onder den naam des schrijvers het: ‘ontslagen adviseur bij het Ministerie van Koloniën.’ Men weet dat de heer Stieltjes, meenende dat 's lands belang niet goed behartigd werd, van zijn grondwettig regt van petitie gebruik maakte en adressen aan de Tweede Kamer der Staten-Generaal zond om op een naauwkeurig onderzoek aan te dringen. De Minister scheen van oordeel, dat in deze handeling de heer Stieltjes zijnen pligt als ambtenaar verzuimd had, en ontsloeg, wij hopen in drift, den adressant uit zijne betrekking, zonder dat ontslag zelfs eervol te betitelen. Wij hopen ook, dat alleen valsche schaamte oorzaak is, dat deze daad nog niet hersteld is; want keurt een liberaal ministerie werkelijk in beginsel die handeling goed, dan zijn ambtenaren voor zulk een ministerie niets meer dan werktuigen, zonder eer, zonder burgerpligten, zonder ander geweten dan dat van den Minister.
Intusschen schrijft de heer Stieltjes steeds het ‘ontslagen adviseur’, gelijk een ander ‘Ridder van den N. Leeuw’ en, van zijn standpunt gezien, met gelijk regt.
De geheele zaak van het ontslag van den schrijver is echter in het werkje zorgvuldig vermeden; men vindt er geen woord over.
Evenzoo wordt over de adressen aan de Kamer weinig gezegd.
Na een hoofdstuk gewijd te hebben aan zeer juiste, zeer heldere beschouwingen over het aanleggen van spoorwegen op Java, - waaruit blijkt, dat spoorwegen aldaar duur moeten zijn en slechts kunnen renderen, indien zij met de uiterste naauwgezetheid overwogen zijn wat de te vereenigen punten betreft, en met de meeste zorg geprojecteerd wat de bijzonderheden aangaat, - geeft de schrijver een tweede hoofdstuk aan de uiteenzetting van den invloed, welke de hoogte, door een spoorweg te bestijgen, op de werkelijke lengte daarvan heeft. Hieruit blijkt duidelijk, dat men op eene niet speciaal voor het doel vervaardigde kaart geene spoorweglengten tusschen twee plaatsen meten kan, en ook dat

{==207==} {>>pagina-aanduiding<<}
onnaauwkeurige kaarten tot meer dwaling aanleiding geven kunnen, dan men oppervlakkig meenen zou.
Hoofdstuk III bevat de behandeling der spoorwegzaak op Java en Hoofdstuk IV die in Nederland. Uit deze hoofdstukken blijken wonderlijke zaken, en dat zij hier en daar niet zonder bitterheid geschreven zijn is wel te regtvaardigen uit de bittere ervaring des schrijvers: dat bekwaamheid, gepaard aan zekere onvolgzaamheid van karakter, niet altijd triomferen over de gave, van zich zelven en des noods de voorstelling der feiten te plooijen naar de omstandigheden.
Eéne aanmerking heb ik hier. Een ‘overzigt’ van een zaak wordt vooral door hem ter hand genomen, die niet die zaak in bijzonderheden volgde en zich eens op de hoogte stellen wil.
Die wensch nu zal, meen ik, niet door dit werkje vervuld worden. De lezer wordt verondersteld te vele bijzonderheden, met de zaak in verband staande, schoon daarvan geen deel uitmakende, te weten. Als voorbeelden kunnen daarvoor dienen, dat men ook na aandachtige lezing van het boekje, zonder meer, niet alle bijschriften op de kaarten bij het werkje gevoegd (met name plaat IV) begrijpen kan. Op pag. 46 stuit men op het tracé c.d. van den heer Beijerinck, welk tracé de lezer niet kent; en zoo ook in Hoofdstuk IV, waar over onderscheidene kaarten en stukken, als of die van algemeene bekendheid waren, gesproken wordt.
Hoofdstuk IVa is bij dezen tweeden druk gevoegd en behandelt den feitelijken toestand van de spoorwegzaak, en Hoofdstuk V wat nu nog te doen overblijft. Terwijl hier in het bijgevoegde hoofdstuk aangetoond wordt, hoe jaarlijks 4 tonnen gouds te veel aan vervoer zullen betaald worden door de gebruikers van den spoorweg van Samarang naar Solo, en dit zonder dat het iemand voordeel geeft, wijst de schrijver in het laatste hoofdstuk aan, hoe men, zijns inziens, nu te handelen heeft - eene enquête te houden en de punten waarover die loopen moet.
Wij gelooven, dat niet eene enquête maar de geschiedenis den schrijver van het overzigt regt zal doen wedervaren.
T.


{==208==} {>>pagina-aanduiding<<}

Buitenlandsche letterkunde.

Losse schetsen.

Theophile Gautier.

Indien er onder de lezers van deze losse schetsen mogten zijn, die, aan het einde der regering van Karel X, Parijs bezochten, herinneren zij zich zeker wel de revolutie, die tegen dien tijd in de letterkunde plaats had, en die voornamelijk het Théatre Français in de straat Richelieu tot terrein had gekozen. Weg met de klassieken, leve de Romantiek! was de kreet, die van eenige banken uit het Parterre, bezet met jonge lieden, wier uiterlijk dat van Calabrische bandieten was, onverpoosd opging; - zelfs bleef het niet altijd bij schreeuwen, en meer dan eens werd men handgemeen, ten einde definitief te beslissen of Racine en Corneille inderdaad voor Victor Hugo en Alexander Dumas moesten onderdoen, dan wel of het Genre Henri III en Hernani moest veroordeeld worden. Wij moeten het dertig jaren later erkennen: De klappen hebben niets uitgemaakt en Klassieken en Romantieken hebben nog beiden hunne vereerders, al zijn de eersten ook eenigzins op zijde gedrongen.
Onder de jonge lieden nu, die bij de eerste opvoering van Hugo's Hernani zich onderscheidden door warme en werkdadige verdediging des meesters, werd vooral opgemerkt een dikke jongen van een twintig jaren, bronzen gelaat, zuidelijk oog, Absalom's lokken, ongekamden baard, carré par la base, volgens de schoone uitdrukking van Napoleon I en meestal in een kiel gedoken. Zijn vuisten vielen neêr als hamers op de ongelukkige classici,

{==209==} {>>pagina-aanduiding<<}
wier gefluit verstomde onder die ontzagwekkende manier van applaudisseren. Deze andere Simson was niemand anders dan Theophile Gautier, die het onderwerp van dit opstel zal uitmaken.
Geboren in 1818 te Tarbes in 't zuiden van Frankrijk, waar hij zijn eerste opleiding genoot, kwam Gautier reeds in 1822 te Parijs, en was op 't Collége Charlemagne een voorbeeld van luiheid.
Zijn studiën waren allerslechtst en nooit, gelijk hij zelf met trots verhaalt, is het hem mogen gelukken een Latijnsch of Grieksch opstel zonder fouten te maken. Hij kende slechts één genoegen, het doorbladeren van woordenboeken en bij voorkeur van woordenboeken der oud-fransche taal. Overigens had hij een geprononceerde voorliefde voor al wat vreemd en excentriek was, en zijn woordkoppelen en oprakelen van verouderde termen was de schrik en de antipathie van zijne leermeesters (pions). Toen de cursus was afgeloopen en Gautier een stand in de maatschappij moest kiezen, viel zijn keuze op het schildersvak, waarvoor hij zich een bijzonderen aanleg waande.
Rioult gaf hem een plaats in zijn atelier, waar Theophile evenwel slechts zeer kort vertoefde, aangezien hij allengskens tot het besef kwam, dat aanleg, vergoding van den vorm en liefde voor 't penceel niet voldoende zijn, om een schilder te vormen, maar dat de gaven der natuur door studie en langdurigen arbeid moeten ontwikkeld worden; - en, wij zagen het boven, tot studeren ontbraken hem moed en geduld. Zijn proeven in de schilderskunst vielen dan ook zeer slecht uit en deden hem besluiten haar ten minste als practicus vaarwel te zeggen. Uit dien tijd is van hem niets meer overgebleven dan ‘le Rapin’, 't geen niet, gelijk men zou kunnen verwachten, een schilderij, maar een geestig artikel is, later geplaatst in het werk: ‘Les Français peints par eux mêmes.’ Hierop begon Gautier zich toe te leggen op de kritiek der schoone kunsten, en muntte als zoodanig uit door juistheid van blik en fijnheid van smaak.
Men zou hier teregt kunnen vragen of het niet vreemd is, dat, deze metamorphose van Gautier den Schilder in Gautier den Criticus in aanmerking genomen, hij een paar jaren later in de voorrede van ‘Mademoiselle de Maupin’ zich op de volgende wijze heeft durven uitlaten:
‘Vous ne vous faites Critique, qu'après qu'il est bien constaté à vos propres yeux, que vous ne pouvez être poète (ou peintre?). Avant de vous reduire au triste rôle de garder les manteaux

{==210==} {>>pagina-aanduiding<<}
et de noter les coups comme un garcon de billard ou un valet de jeu de paume, vous avez longtemps courtisé la muse, vous avez essayé de la dévirginer; mais vous n'avez pas assez de vigueur pour cela; l'haleine vous a manqué et vous êtes retombés pâles et efflanqués au pied de la sainte montagne.’
Gautier wijdde zich alsnu geheel aan de letteren en koos zich Victor Hugo tot voorbeeld. De eerste die den jongeling aanmoedigde, was Sainte-Beuve. Zelfs voorspelde deze hem, na zijn ‘Tête de mort’ gehoord te hebben, een spoedige vermaardheid. Dit gedicht had de antithese tot onderwerp: een doodskop in een groote ledige kamer, waarin alleen het portret van een jong en schoon meisje aan den muur hangt. Later heeft Gautier die zelfde tegenstelling met gelijk succes en uitvoeriger uitgewerkt in een heerlijke novelle, ‘Omphale’ getiteld. Behalve Sainte-Beuve mogt Gautier ook de bescherming genieten van Honoré de Balzac, die in die dagen met Victor Hugo aan het hoofd der fransche letterkunde stond, ofschoon Alexander Dumas er anders over denkt, en zich in de plaats van den grooten realistischen romanschrijver stelt. Balzac verbond den jeugdigen auteur aan zijn blad ‘la Chronique de Paris’, waarin weldra een fantastisch verhaal van hem verscheen: ‘la morte amoureuse’, dat algemeen gunstig ontvangen werd.
Inmiddels had een bundel gedichten van hem het licht gezien, waaronder vooral ‘Albertus ou l'Ame et le Péché’ aller opmerkzaamheid tot zich trok. 't Was een navolging van de Oden en Balladen en van de Orientales van Victor Hugo, maar even als iedere navolging veel vreemder en overdrevener dan de meest excentrieke geschriften des grooten dichters.
Wij geven van dit buitengewoon voortbrengsel eene korte ontleding, ofschoon wij vooraf moeten opmerken, dat de voornaamste originaliteit er van bestaat in de rangschikking der woorden en het plaatsen van epitheta. Weinig idee onder fraaien vorm.
‘Wij zijn in de kot eener tooverheks:

La limace baveuse argente la muraille, 
Dont la pierre se gerce et dont l'enduit s'éraille. 
Les lezards verts et gris se logent dans les trous, 
Et l'on entend, le soir, sur une note haute 
Coasser tout auprès la grénouille qui saute 
Et râler aigrement les crapauds à l'oeil roux. 

't Is middernacht, 't uur der spoken. De heks, oud, gerim-
{==211==} {>>pagina-aanduiding<<}
peld als een gekookte appel en leelijk als de nacht, verandert zich plotseling in een verwonderlijk schoone maagd en haar zwarten kater in een kranig cavalier. De zwarte kater biedt haar den arm, en zoo gaan zij, na plaats genomen te hebben in een geïmproviseerde koets, als die van asschepoetster, naar het bal van den Vorst van Gotha, waar Veronica, zoo is de naam der heks, om haar bedriegelijke en aan den duivel ontleende bekoorlijkheden door ieder om strijd wordt gecourtiseerd, en de Freiherren von...en de Grafen zu...om haar heen fladderen en zich de germaansche hersens opwinden.
‘Tout sur elle vivait’ - zegt de dichter:

.....Les plis semblaient comprendre, 
Quand il fallait flotter et quand il fallait pendre; 
La soie intelligente arrêtait ses frissons 
Ou les continuait gazouillant ses louanges; 
Une brize à propos faisait onder ses franges, 
Ses plumes palpitaient ainsi que des oiseaux, 
Qui vont prendre l'essor et qui battent des ailes; 
Une invisible main soutenait ses dentelles 
Et se jouait dans leurs réseaux. 

Dan, gelijk Mephistopheles, moest ook Veronica een ziel ten verderve brengen. Zij versmaadde de komplimenten van al die adelijke heeren, en liet haar oog vallen op Albertus, een braaf, arbeidzaam en beroemd schilder. Deze scheen ongevoelig te zijn voor haar schoonheid, en de onverschilligheid van dien jongeling bragt haar schier tot wanhoop; maar eindelijk werd ook Albertus betooverd door het vuur harer oogen: en ofschoon de hemel hem, door een wonder, het gevaar voorspelt, waarin hij zich begeeft, zegepraalt Satan: ‘Hij wil’, zegt hij, ‘zijn ziel verkoopen voor één woord van liefde der schoone’.

‘Est-ce bien vrai, cela? reprit la Véronique, 
Le sourire à la bouche et d'un air ironique, 
Et repéteriez-vous ce que vous avez dit? 
- Que pour vous posséder je donnerais mon âme 
Au diable, si le diable en voulait; oui, madame, 
Je l'ai dit. - En bien, donc, à jamais sois maudit! 
Cria l'ange gardien d'Albertus. Je te laisse, 
Car tu n'es plus à Dieu. - Le peintre en son ivresse 
N'entendit pas la voix, et l'ange remonta. 

Op nieuw is 't middernacht;

{==212==} {>>pagina-aanduiding<<}


‘Le timbre, au bruit sourd de la grêle, 
Qui cinglait les carreaux, joiguit sou fausset grêle. 
Le hibou du Donjon cria.’ 

Veronica wordt wederom gemetamorphoseerd in oude heks. Albertus wil vlugten. Hij kan niet. Zijn ziel is verkocht en Veronica voert hem mede naar den heksendans, die door Satan als balletmeester wordt gedirigeerd:

Pour ne rien voir, le ciel ferma ses yeux d'étoiles, 
Et la lune, prenant deux nuages pour voiles, 
Toute blanche de peur, de l'horizon s'enfuit. 

Dan, te midden dier helsche wezens en medegesleept in haar losbandige sprongen, liet zich Albertus geheel onbezonnen den naam van God ontglippen en het gevolg hiervan was, dat:

A peine eut-il lâché le saint nom que fantômes, 
Sorcières et sorciers, monstres follets et gnômes, 
Tout disparut en l'air comme un enchantement. 
Il sentit plein d'effroi des griffes acérées, 
Des dents, qui se plongeaient dans ses chairs lacérées; 
Il cria; mais son cri ne fut point entendu. 
Et des contadini, le matin, près de Rome, 
Sur la voie Appia trouvèrent un corps d'homme, 
Les reins cassés, le cou tordu. 

Na dergelijke verzen den naam van dichter aan Gautier te ontzeggen, gelijk sommigen zich dit vermeten, is een bewijs, dat dezen òf partijdig vooringenomen zijn tegen den auteur van Albertus, òf wel, dat zij ontbloot zijn van alle gave ter beoordeeling van poëzie.
In 1838 verscheen zijn tweede en laatste bundel gedichten met het achterschrift:
A une heure après midi, Jeudi 25 Janvier 1838, j'ai fini ce présent volume;
Gloire à Dieu et paix aux hommes de bonne volonté.
T.G.
Dit werk plaatste hem op den eersten rang van Frankrijks dichters, en de ‘Comédie de la mort,’ die er in gevonden wordt, is een meesterstuk van phantasie en versificatie. Zij is verdeeld in drie gedeelten: Portail, La vie dans la mort, en La mort dans la vie. Het Portail of inleiding is uit tereetten zaâmgesteld en paart aan een grooten rijkdom van beelden een gelukkige schildering en uitdrukking.

{==213==} {>>pagina-aanduiding<<}

‘La vie dans la mort’ is een blik in de graven. Gautier wandelt over de kerkhoven; de grafsteenen worden geligt, en de lijken verhalen hem hun grafindrukken, niet in morelen, maar in geheel physieken zin. Dit onderwerp, verre van vrolijk, en dat zelfs iets akeligs heeft, is meesterlijk behandeld. Wel is de uitpluizing van de gesteldheid der lijken misschien wat ver gedreven, maar wij vergeten deze fout, wanneer wij worden weggesleept door de groote afwisseling zijner beschrijving, die alleen haars gelijke vindt bij Homerus, als hij zijn helden wondt of laat sneuvelen.
Sentimentele juffertjes en zenuwachtige kinderen onzer zwakke eeuw raden wij in gemoede, zich te onthouden van de lectuur der ‘Comédie de la mort’: want wij twijfelen er niet aan, of zij zullen onder anderen de toespraak van een aardworm, die zich hecht aan een bekoorlijk meisje, in den bloei harer jaren uit het leven weggerukt:...

A moi tes bras d'ivoire! à moi ta gorge blanche! 
A moi tes flancs polis avec ta belle hanche 
A l'ondoyant contour; 
A moi tes petits pieds, ta main douce et ta bouche 
Et ce premier baiser que ta pudeur farouche 
Refusait à l'amour; 

wij twijfelen niet, zeggen wij, of zij zullen, niettegenstaande de schoonheid dier verzen, den dichter niet gaarne het terugstootende vergeven, dat in de antithese gelegen is, waarbij een aardworm aan een jonge maagd wordt gekoppeld. - Wij voor ons, die minder gevoelig zijn, en alle onderwerpen, waar zij met een phantasie worden behandeld, als die van Gautier, der poëzie waardig keuren, kunnen onze bewondering voor de Comédie de la mort niet genoeg uitdrukken.

Hoort Raphaël zeggen, als zijn grafsteen geligt wordt:

Je suis le Raphaël, le Sanzio, le grand maître! 
O frère, dis-le-moi; peux-tu me reconnaître 
Dans ce crâne hideux? 
Car je n'ai rien parmi ces plâtres et ces masques, 
Tous ces crânes luisans, polis comme des casques, 
Qui me distingue d'eux? 
 
Et pourtant c'est bien moi! moi, le divin jeune homme, 
Le roi de la beauté, la lumière de Rome, 
Le Raphaël d'Urbin! 
L'enfant aux cheveux bruns, qu'on voit aux galeries 
Mollement accoudé, suivre ses rêveries, 
La tête dans la main; - 


{==214==} {>>pagina-aanduiding<<}

en men moet het prachtige en melodieuse dier verzen bewonderen, die ons doen denken aan den lyrischen Alfred de Musset, met wien Gautier helaas! ook de slechte eigenschap gemeen heeft van nu en dan ‘de engel der bezieling in het slijk te sleuren.’ In het derde gedeelte der ‘Comédie de la mort,’ ‘La vie dans la mort’, veronderstelt de auteur, dat verscheiden wezens slechts nog alleen wat het physiek aangaat, bedrijvig zijn en leven, maar dat de ziel voor altijd uit die wandelende lijken is weggevlogen. Zoo worden in een zonderlinge combinatie Faust, Don Juan en Napoleon ons van een niet alledaagsch standpunt ter beschouwing voorgesteld. Alle drie betreuren het geleefd te hebben, of althans gedurende hun leven niet een ander doel te hebben nagejaagd:

Malheureux que je suis (zegt Faust) d'avoir sans défiance 
Mordu les pommes d'or de l'arbre de la science! 
La science est la moit. 
Ni l'Upa de Java, ni l'Euphorbe d'Afrique, 
Ni le mancenillier au sommeil magnétique, 
N'ont un poison plus fort. 
 
Un seul baiser, o douce et blanche Marguerite; 
Pris sur ta bouche en fleur, si fraîche et si petite, 
Vaut mieux, que tout cela. 
Ne cherchez pas un mot, qui n'est pas dans le livre, 
Pour savoir comme on vit, n'oubliez pas de vivre. 
Aimez, car tout est là! 

terwijl Don Juan van zijn kant op klagenden toon uitroept:

Que n'ai-je, comme Faust, dans ma cellule sombre, 
Contemplé sur le mur la tremblante pénombre 
Du microcosme d'or! 
Que n'ai-je, feuilletant cabales et grimoires, 
Auprès de mon fourneau, passé les heures noires, 
A chercher le trésor! 

en Napoleon:

....C'en est fait. L'étoile est éclipsée. 
Un sang noir pleut du flanc de mon aigle blessée 
Au milieu de son vol. 
Avec les blancs flocons de la neige éternelle, 
Du haut du ciel obscur, les plumes de son aile 
Descendent sur le sol. 

{==215==} {>>pagina-aanduiding<<}

Que ton doux nom de miel, Laetitia ma mère, 
Mentait cruellement à ma fortune amère! 
Que j'étais malheureux! 
Je promenais partout ma peine vagabonde, 
J'avais rêvé l'empire, et la boule du monde 
Dans ma main sonnait creux. 
 
Ah! le sort des bergers et le hêtre où Tytire 
Dans la chaleur du jour à l'écart se retire 
Et chante Amaryllis, 
Le grelot qui résonne et le troupeau qui bêle, 
Le lait pur ruisselant d'une blanche mamelle 
Entre les doigts de lis!..... 

De groote vraag is, of Napoleon wel tevreden zou zijn met de vreemdsoortige taal en ideën, die Gautier hem in den mond legt. 't Is evenwel een vraag, waarop ieder met ons het antwoord moet schuldig blijven.
In de poëzie van Gautier iets verhevens, abstracts of wel een godsdienstig fonds te zoeken, is monnikenwerk verrigten. Zijn gedichten zijn ledig en de strekking er van is materialistisch-panthëistisch; getuige het slot der ‘Comédie de la mort’, waarin hij de natuur, den dood, de lucht, de sterren, de zon, de lente en eindelijk ook de muze aanroept. Den dood zingt hij toe:

Je suis trop jeune encore, je veux aimer et vivre, 
O mort!...et je ne puis me résoudre à te suivre 
Dans le sombre chemin; 
Je n'ai pas eu le temps de bâtir la colonne, 
Où la gloire viendra suspendre ma couronne; 
O mort, reviens demain! 
 
Laisse-moi vivre encore, je dirai tes louanges, 
Pour orner tes palais, je sculpterai des anges, 
Je forgerai des croix; 
Je ferai dans l'église et dans le cimetière, 
Fondre le marbre en pleurs et se plaindre la pierre, 
Comme au tombeau des rois. 

Wij kunnen, na deze Comédie de la mort te hebben doorgeloopen, onze verbazing niet weêrhouden, dat Gautier, wiens gansche leven aan de dienst en de vereering der physieke schoonheid gewijd is, den dood, slechter van alle materie en dien alle dichters en schrijvers als een oude magere vrouw (la Camarde) hebben voorgesteld, tot onderwerp heeft gekozen voor

{==216==} {>>pagina-aanduiding<<}
eene zijner beste elucubraties. Ook hier komt zijne zucht voor verrassiugen weder uit, ofschoon men niet over 't hoofd moet zien, dat hij den dood vooraf wijselijk in een jonge maagd veranderd heeft, om zich zelven, in zijn groote vrees om het aardsch omhulsel te moeten afleggen in de handen eener beenderige oude, het kippenvel te besparen.
Gautier de dichter, wij zeiden het reeds, is als meester van den vorm niet overtroffen. Het zoetvloeijende zijner verzen, zoowel als het onuitputtelijke van den rijkdom der beelden worden door al zijne lezers om het zeerst geprezen; maar daar staat als schaduwzijde tegenover: gebrek aan gevoel. ‘Een dichter zonder gevoel is niet denkbaar’, zeide Da Costa, maar het billijke van dit oordeel is geheel afhankelijk van de beteekenis, die men aan het woord dichter hecht. 't Is waar, de poëzie van Gautier, meest altijd schilderend en beschrijvend, verbergt zelden eenig leven of eenige passie. Niemand heeft fraaier taal, die 't oog verblindt of stouter beelden, die 't verstand wegslepen, maar ook niemand minder gevoel dan de dichter van ‘Albertus’, zoodat ons hart koud blijft bij het lezen zijner werken, en ons gemoed onbevredigd.
Nog moet men betreuren, dat de levenslust die in zijn poëzie doorstraalt, niet zelden tot zinnelijkheid en losbandigheid overslaat, ofschoon de woorden van dien letterkundige: ‘Gautier, versificateur célèbre, mais poète de boue,’ alleen dàn waar zouden zijn, indien men het koren moest beoordeelen naar het kaf, dat er soms onder gevonden wordt.
Wij voor ons zijn meer toegeeflijk voor den man, die, niettegenstaande zijn vele gebreken, met de Musset, de Lamartine en Hugo onder de eerste dichters van Frankrijk moet gerangschikt worden, al is het dan ook een weinig in de schaduw dier groote geesten.
De auteur van ‘Albertus’, wij hebben het boven gezien, werd door Sainte-Beuve aan Victor Hugo, dien de jongere aanhangers van het Romantisme met trots als hun chef beschouwden, voorgesteld. De aristocratische Hugo was evenwel minder fier op dien titel van chef, en vond, dat zijn ruwe en excentrieke vereerders hem wel eenigzins compromitteerden. Van daar, dat hij hen nooit of zelden aanmoedigde of bewijzen gaf van zijn sympathie, en zoo bekommerde hij zich ook volstrekt niet om Gautier in een tijd, waarin hij de aandacht van het publiek op zich zelven en zijn juist verschenen ‘Notre Dame de Paris’ wenschte te con-
{==217==} {>>pagina-aanduiding<<}
centreren. Zelfs waren er, die beweerden, dat Hugo in Gautier een zoo veelbelovenden aanleg zag, dat hij het voor zijn eigen roem beter oordeelde den jongeling zoo min mogelijk aan te moedigen of bekend te maken. Ofschoon het kleingeestige, dat in deze bewering ligt, naar mijn inzien beneden de waarde van Frankrijks eersten dichter is, is het evenwel zeker, dat Gautier niet de minste ondersteuning of aanbeveling van hem genoot.
Theophile, een der heftigste voorstanders van het Romantisme, zocht hiervan de reden op te sporen, en voelde in een oogenblik van inkeer tot zich zelven, dat zijn kameraden en ook hij soms te ver gingen en te buitensporig waren in hun oordeel, kleeding en litteratuur, dan dat de meester dit met een welgevallig oog kon aanzien. Hij besloot dus dezen aangenaam te zijn, en schreef als zijn eerste prozawerk: ‘La Jeune France’, bestaande uit een zestal novellen, waarin hij met den meesten humor zijn eigen collegas, en zich zelven niet te vergeten, in hun overdreven ijver voor het Romantisme voorstelde.
Ieder vond het boek zeer aardig, en lachte om de persiflage van de buitensporige theoriën der nieuwe school. Maar Hugo, die later van zijn eiland aan Jan en Alleman brieven van aanmoediging en lof heeft gezonden, troonde in dien tijd als een Jupiter op den Olympus, en verwaardigde zich zelfs niet het boek, hem ten gevalle geschreven, met een teeken zijner aandacht en nog minder van goedkeuring te begroeten.
't Gevolg daarvan was, dat Gautier voor zijn chef minder genegenheid koesterde en Passerat, Bertaut, Clement Marot en andere min of meer onbekende grootheden van den tweeden rang begon te bestuderen. Hij deed dit op raad van Sainte-Beuve, den geleerden kritikus, die, gelijk men weet, boeken in folio schrijft over uit de vergetelheid opgerakelde letterkundigen.
Doch de losse schrijver der ‘Jeune France’ was weldra verzadigd van deze voedzame litteratuur, en keerde zich tot Rabelais, dien hij met gretigheid verslond en wien hij onwillekeurig dikwijls heeft gevolgd.
In 1833 droeg het blad, la France littéraire, Gautier het leveren van eenige artikels op, over de dichters uit den tijd van Lodewijk XIII, als Scuderi, Scarron, Saint-Armand enz, ons alleen bekend uit de Satires van Boileau. Deze artikels, aangenaam van vorm, maar zonder de minste studie zaâmgesteld, zijn later uitgegeven onder den titel van ‘les Grotesques’. Geroepen,

{==218==} {>>pagina-aanduiding<<}
om die zoogenaamde Grotesques te verdedigen, eerst tegen de aanvallen van Boileau en later tegen die der Romantische school, trekt Gautier op zoo kluchtige wijze hun partij, dat zijn beschermelingen aan het einde van ieder artikel nog meer geteisterd zijn, dan vóór hun advokaat de pen opnam. Philarète Chasles, een der kundigste hoogleeraren aan het collége de France, heeft eenige jaren geleden datzelfde werk verrigt, en de dichters van de Fronde eveneens tegen Boileau verdedigd, maar met meer ernst en degelijkheid dan Gautier. Men zie ‘les Victimes de Boileau.’
Na ‘la Jeune France’ zag van Gautier ‘Mademoiselle de Maupin’ het licht, een werk, dat op zeer tegenstrijdige wijze is beoordeeld.
Aan den eenen kant, en dit is de meest bezette, anathema - aan den anderen kant bewondering en uitbundige lof. In Mlle de Maupin heeft Gautier uitvoerig de thesis uitgewerkt, dat de ligchamelijke schoonheid, ook zonder geest en bezieling moet worden vereerd. De tastbare vorm, dat is de natuur, is, volgens hem, door het prozaïsch christendom zoodanig achterafgeschoven, dat het tijd wordt, dat zij weder de oude plaats herneme, van waar het midden-eeuwsch ascetisme haar heeft verdrongen. Mlle de Maupin is dus niets minder dan een rehabilitatie van de materie. Fantastisch, welsprekend, satirisch, maar tevens profaan, losbandig en zelfs hier en daar cynisch. Wij kunnen dan ook het onderwerp en de intrigue van dezen roman niet verhalen, uit vreeze van de lezeressen, indien wij ons gelukkig genoeg mogen veronderstellen, die te bezitten, een blos op de wangen te jagen. Wat een talent verkwist en schoone taal verspild om God en Godsdienst te lasteren en te bespotten, al de edele hoedanigheden des geestes te negeeren, en ten slotte triompherend uit te roepen: ‘Ce qui est beau physiquement, est bien, tout ce qui est laid, est mal. Je verrais une belle femme, que je saurais avoir l'âme la plus scélérate du monde, qui serait adultère et empoisonneuse, j'avoue que cela me serait parfaitement égal et ne m'empêcherait nullement de m'y complaire, si je trouvais la forme de son nez convenable.’
Wilt gij zijn geheele geloofsbelijdenis en zijn oordeel over zich zelven:
‘Le monde où je vis n'est pas le mien et je ne comprends rien à la société, qui m'entoure. Le Christ n'est pas venu pour moi, je suis aussi païen qu' Alcibiade et Phidias. Je n'ai jamais été cueillir sur le Golgotha les fleurs de la passion, et le

{==219==} {>>pagina-aanduiding<<}
fleuve profond, qui coule du flanc du crucifié, et fait une ceinture rouge au monde, ne m'a pas baigné de ses flots; mon corps rebelle ne veut point reconnaître la suprématie de l'âme, et ma chair n'entend point, qu'on la mortifie. Je trouve la terre aussi belle que le ciel et je pense, que la correction de la forme est la vertu. La spiritualité n'est pas mon fait.’
En verder:
‘Voici comme je me représente le bonheur suprème: - c'est un grand batiment carré sans fenêtre au dehors; une grande cour entourée d'une colonnade de marbre blanc, au milieu une fontaine de cristal avec un jet de vif-argent à la maniere Arabe, des caisses d'orangers et de grenadiers posées alternativement; par là-dessus un ciel très-bleu et un soleil très-jaune; de grands lévriers au museau de brochet dormiraient çà et là; de temps en temps des nègres pieds nus avec des cercles d'or aux jambes; de belles servantes blanches et sveltes, habillées de vêtements riches et capricieux passeraient entre les arcades évidées, quelque corbeille au bras, ou quelque amphore sur la tête. Moi je serais là, immobile, silencieux, sous un dais magnifique, entouré de piles de carreaux, un grand lion privé sous mon coude, la gorge d'une jeune esclave sous mon pied en manière d'escabeau et fumant de l'opium dans une grande pipe de Jade.’
Op dezen toon gaat het boek voort. De auteur springt van den hak op den tak, gelijk wij zeggen, en schier op iedere bladzijde treft men de grootste antithesen aan, terwijl over het geheel opzettelijk een zekere nonchalance is gespreid. Wij doen als proeve van den stijl en 't excentrieke van den schrijver, nog ééne aanhaling, terwijl wij verder den lezer zelven naar het boek verwijzen, dat hem vergift toedient in een gouden beker met diamanten omzet, waarom wij hem aanraden een tegengift te nemen, voor hij den beker bekijke en aan zijn lippen brenge.
‘Beaucoup de choses sont ennuyeuses: il est ennuyeux de rendre l'argent, qu'on avait emprunté, et qu'on s'était accoutumé à regarder comme à soi; il est ennuyeux de caresser aujourdhui la femme qu'on aimait hier; il est ennuyeux d'aller dans une maison à l'heure du diner, et de trouver que les maîtres sont partis pour la campagne depuis un mois; il est ennuyeux de faire un roman et plus ennuyeux de le lire; il est ennuyeux d'avoir un bouton sur le nez et les lèvres gercées le jour où l'on va rendre visite à l'idole de son coeur; il

{==220==} {>>pagina-aanduiding<<}
est ennuyeux d'être chaussé de bottes facétieuses, souriant au pavé par toutes leurs coutures et surtout de loger le vide derrière les toiles d'araignée de son gousset; il est ennuyeux d'être portier; il est ennuyeux d'être empereur; il est ennuyeux d'être soi, et même d'être un autre; il est ennuyeux d'aller à pied, parceque l'on se fait mal à ses cors, à cheval, parceque l'on s'écorche l'antithèse du devant, en voiture, parcequ'un gros homme se fait immanquablement un oreiller de votre épaule, sur le paquebot, parceque l'on a le mal de mer et qu'on se vomit tout entier; - il est ennuyeux d'être en hiver, parceque l'on grelotte et en été, parcequ'on sue; mais ce qu'il y a de plus ennuyeux sur terre, en enfer et au ciel, c'est assurément une tragédie, à moins que ce ne soit un drame ou une comédie. Cela me fait réellement mal au coeur etc.
Na Mlle de Maupin volgt ‘Fortunio’, een verhaal in het genre van dat der ‘Duizend en een Nacht.’ In Fortunio wordt de fortuin verheerlijkt, en het geluk van een sterveling geschetst door de weelderigste verbeelding. Fortunio is als het ware een schilderstuk. Bij het lezen ziet men de schitterende paleizen, waar Gautier zijn held laat wonen, en vertoonen zich de heerlijkste landen aan onze oogen. Men wordt verblind door zooveel pracht van voorstelling en wij kunnen, waar wij het onuitputtelijke van den rijkdom dier taal zien, niet anders dan beamen, wat een zijner biographen zegt: ‘On est emerveillé de cette habileté à travailler les mots de la langue comme une pièce d'orfèvrerie et l'on a quelque difficulté à s'apercevoir que le bijou est en cuivre plus souvent qu'en or.’
Bij onze vlugtige beschouwing van Gautier als dichter, hebben wij het gemis aan gevoel en leven als groote fout in zijn poëzie opgegeven; - in zijn proza moeten wij op een niet minder groote wijzen, namelijk op de afwezigheid van idée, van gedachte. De werken van Gautier doen niet denken; hij heeft den vorm met zooveel ijver verdedigd en vereerd, dat hij er eindelijk de slaaf van is geworden en hem nu overal moet dienen ten koste van alle idée. Wij haasten ons echter er bij te zeggen, dat het publiek zich met dien vorm tevreden stelt en er zoozeer aan gewend is, geen fonds bij zijn geliefden auteur te vinden, dat, indien er al nu en dan een enkele gedachte in zijn werken wordt ontwikkeld, deze geheel onopgemerkt blijft. Men zie, met betrekking daarop, den brief, die aan het slot van Fortunio geplaatst is, en die in lossen vorm een satirische maar degelijke beoordeeling van

{==221==} {>>pagina-aanduiding<<}
de vooruitgangskoorts in onzen tijd bevat en met het stuk van onzen Hildebrand ‘de Vooruitgang’, dat evenwel geheel anders is ingekleed, wat de strekking aangaat, meer dan één punt van overeenkomst heeft.
Al de werken van Gautier te doorloopen, is ons bij onze beperkte plaatsruimte niet mogelijk, en wij gaan dan ook zijn kleine novellen, meest phantasiën, waarin het ideaal met de werkelijkheid zamensmelt, met stilzwijgen voorbij, na onder haar ‘la Cafetière,’ ‘Omphale,’ ‘Un nid de Rossignols’ en ‘le Club des Hachychins’ als de merkwaardigste te hebben genoemd. Van de uitgaaf der Fortunio dagteekent de vriendschap tusschen Gautier en Gerard de Nerval, met wien hij achtereenvolgens redacteur was van den Figaro, Artiste en eindelijk in 1836 van de Presse, reeds toen het eigendom en het orgaan van De Girardin. Gedurende 20 jaar schreef of liever onderteekende Gautier in dat blad de kritiek van schoone kunsten en het tooneel-nieuws; wij herhalen met nadruk: Gautier onderteekende die artikels, daar het meer dan waarschijnlijk is, dat hij aan zijn alter-ego, de Nerval, die minder vadzig was, dan zijn korpulente vriend, het opstellen er van overliet.
Dit bleek met name in 1840 het geval te zijn, toen Gautier, die midderwijl voortging het feuilleton der Presse te redigeren, een reis naar Spanje maakte, die tot het werk: ‘Tra los montes’ aanleiding gaf. 't Zal niemand, die deze schets tot dusverre gevolgd heeft, verwonderen, wanneer wij zeggen, dat deze reisbeschrijving het beste werk van den auteur van Mlle de Maupin is. Zijn schoonheidsgevoel voor al wat natuur is, zijn scherpen blik en bovenal zijn gave van weêr te geven, wat hij gezien heeft, komen in Tra los montes schitterend uit. Van den eersten tot den laatsten regel liggen er over al die verhalen van feesten, stierengevechten en schilderingen van landschappen, monumenten enz. een gloed en levendigheid van voorstelling, die ons enthousiasme voor den schrijver opwekken. Daarentegen vindt men er niet de minste opmerking in met betrekking tot de zeden van 't volk, en even min één oordeel over wie het ook zijn moge.
Hij bekent zelf zijn kortzigtigheid in deze:
‘Je comprends parfaitement une statue, je ne comprends pas un homme; où la vie commence, je m'arrête et recule effrayé, comme si j'avais vu la tête de Méduse. Le phénomène de la vie me cause un étonnement dont je ne puis revenir. En revanche, je comprends parfaitement l'inintelligible; les données les plus

{==222==} {>>pagina-aanduiding<<}
extravagantes me semblent fort naturelles et j'y entre avec une facilité singulière.’
't Is deze weinige kennis van den mensch, die de oorzaak geweest is, waarom Gautier nooit eenig succes op het tooneel gehad heeft, tenzij in ballets, als de ‘Gemma,’ ‘Pierrot posthume,’ enz, die bloot aanschouwelijk zijn.
Na Tra los montes volgden andere reisbeschrijvingen onder de titels van Zigzags, Constantinople, Italie enz, allen zeer lezenswaardig, ofschoon van minder gehalte dan Tra los montes. Uit Constantinopel, waar hij langen tijd als een echte pacha leefde, kwam hij in nationaal kostuum terug en wandelde langen tijd in wijden zijden pantalon en met turksche pijp op de boulevards, tot dat het klimaat en de badauds van Parijs hem herinnerden, dat hij Franschman was. Van zijn reis uit Afrika bragt hij een jongen leeuw mede en vervulde alzoo zelf een wensch, dien hij in zijn Mlle de Maupin zoo hartstogtelijk had gekoesterd.
In 1849 begon Theophile Gautier in medcwcrking met Charles Blanc en Jeanron de geschiedenis der schilders, en in 1855, na drie reizen in Rusland gemaakt te hebben, met den heer Richebourg, een boek over de kunstschatten van Rusland. Beide werken zijn door zijn medewerkers alleen voortgezet, omdat Gautier, die, in zijn zucht om oosterling te schijnen, den hatchi rookte en den ganschén dag op den divan lag uitgestrekt, overspannen was, gelijk hij zeide.
In 1856 ging Gautier van de Presse naar den Monitenr over, als directeur van het letterkundig gedeelte, welke betrekking hij tegen een salaris van 20,000 franks nog bekleedt. Zelfs heeft hij verleden jaar na den dood van den muziekfeuilletonist Fiorentino ook de muziekale kritiek op zich genomen en schrijft wekelijks daarover de onbeduidendste artikels. ‘La musique est le plus cher et le plus désagréable des bruits’, zeide hij eens, na een opvoering van den Wilhelm Tell te hebben bijgewoond, en wij kunnen dus vragen, wat men verwachten kan van een kritiek, die een dergelijk gevoelen heeft over het vak, dat hij moet beoordeelen. Gautier, vroeger, scherp, ja zelfs bijtend en hatelijk, is tegenwoordig een volbloed optimist. Zijn ‘Feuilletons de théatre’ zijn zonder kleur of geur. Geen satire, noch recensie meer, maar altijd lofredenen, terwijl het aardig is te zien, hoe gaarne bij vergeet over drama's en acteurs te spreken, indien hem de eene of andere japon eener actrice heeft getroffen. Alsdan voelt hij zich op bekend terrein,

{==223==} {>>pagina-aanduiding<<}
en geen plooi, geen strikje of lintje wordt vergeten. Gautier is de meest gevreesde censor van de toiletten der actrices en zijn smaak heeft gezag te Parijs.
Men zou evenwel verkeerd doen, indien men hieruit besloot, dat hij zich alleen met deze nietigheden bezig hield. Nog verleden jaar verscheen van hem een nieuw werk: ‘le capitaine Fracasse’, waaraan hij, volgens zijn voorrede, 25 jaar arbeidde. Wij gelooven gaarne, dat er een vierde van een eeuw toe noodig is geweest, om al de vreemde, barbaarsche en verouderde woorden bij elkander te zoeken, die het eigenaardige van dit boek uitmaken en prachtige hoofdstukken als ‘effet de neige’ enz. onleesbaar maken, indien men geen oud-Fransch woordenboek bij de hand heeft dat de etymologie van al die ongewone termen verklaart. Ook in den Capitaine Fracasse is weder alle idée en alle intrigue aan den vorm opgeofferd en de eenvoudige, lang versleten historie van een reizend tooneelgezelschap, waarbij zich door toevallige omstandigheden een jonge graaf voegt, die verliefd wordt op de eerste Liebhaberin, welke even voor het huwelijk blijkt de dochter van een prins te zijn, is het onderwerp van den roman, die reeds een vierde uitgaaf beleefde, door weinigen maar uitgelezen en door nog minderen verstaan is. Zou het deugdzaam publiek misschien een tweede Mlle de Maupin verwacht hebben?
Gautier, hoewel nooit getrouwd geweest, noemt zich vader van een paar dochters, die in de geleerde wereld te Parijs wegens haar kennis van het Chineesch, Russisch en Arabisch berucht zijn. Ook vertellen sommigen, dat deze bas-bleus, na den dood van de Nerval, niet geheel vreemd zijn aan de redactie van den achtbaren Moniteur, wel te verstaan, voor zoover het letterkundig gedeelte betreft.
In velerlei opzigt is de dichter-materialist een zonderling. Zoo is onder anderen zijn onbeleefdheid proverbiaal geworden, en niemand herinnert zich ooit door hem gegroet te zijn, waarom te Parijs het gezegde: ‘den hoed dragen van Gautier’ synoniem is met burgerlijke onbeleefdheid. Nogthans is hij zeer gezien en vooral bij zijn collega's, die uit eerbied voor zijn talent en misschien niet minder uit hoofde van zijn invloed in de hoogere kringen, zeer naar zijn gunst dingen.
Gautier is zeer bemind bij het hof, waarschijnlijk wel, omdat hij zich beroemt nooit politiek nieuws te lezen, en beweert, dat hij tot op den huidigen dag niet weet, onder welken regerings-
{==224==} {>>pagina-aanduiding<<}
vorm hij leeft. Hij vegeteert in de meest volmaakte zorgeloosheid en alleen partijstrijd op 't gebied van kunst is in staat hem wakker te schudden.
Zoo zag ik hem verleden jaar bij gelegenheid van een oproerige beweging, die plaats had gehad in 't gebouw van schoone kunsten te Parijs, en waartoe de benoeming van den heer Victor Leduc tot professor in de aesthetica (sedert vervangen door H. Taine, den schrijver over de hedendaagsche engelsche litteratuur) aanleiding had gegeven, op de Place du carroussel een speech houden tot de menigte, waarin hij met groot succes de superioriteit van De la Croix boven Horace Vernet aantoonde, en ten slotte zijn toehoorders tot eensgezindheid aanmaande; - dan, juist was hij aan zijn peroratie gekomen, toen de policie de zaâmgescholenen voor 't paleis des keizers uit elkander dreef, en den redenaar bij den kraag pakte, om hem voor den kommissaris van policie te geleiden. De toeschouwers riepen wel ‘'t is Theophile Gautier’; maar daar de policie over 't algemeen weinig geletterd is, werd hij, zelf hartelijk lagchende, weggebragt en zoude nog een eind ver op die wijze geëscorteerd zijn geworden, indien de graaf van Nieuwerkerke, opperintendant van 't Louvre den stoet niet ontmoet en zijn vriend, eenigzins tegeu zijn wil, bevrijd hadde.
‘Waarom,’ vroeg van Nieuwerkerke, ‘toondet gij uw rosette van 't legioen van eer, die gij onder uw overjas draagt, niet aan de agenten?’
- ‘Opregt gesproken,’ antwoordde Gautier, ‘droomde ik mij bij de opvoering van Hernani, en dacht ik er volstrekt niet aan, dat ik officier van 't legioen van eer ben.’
Zal het nageslacht van ao 2000 er aan denken, dat Gautier bestaan heeft? Wij betwijfelen het, niettegenstaande al onze sympathie voor zijn persoon en de opregtheid, waarmede hij zijn laakbare principes heeft doen kennen en verdedigd, en niettegenstaande de bewondering, die wij zijn dichterlijk talent en letterkundige verdiensten toedragen: want de twee hoofdeigenschappen, die een schrijver tot de nakomelingschap doen overgaan, het gevoel, dat aantrekt, en de gedachte of idée, die boeit en denken doet, worden in zijn werken niet gevonden. 't Zijn voortbrengselen van phantasie en humor, die de eeuw, waarin zij geboren werden, niet zullen overleven.



















{==225==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

Hebreeuwsche Rudimenta door l. de leeuw jr. Utrecht, A. van Dorsten Jr. 1864. Prijs ƒ 1.60.
Dit boekske, mij door de Red. der Letteroefeningen ter beoordeeling gegeven, heb ik weêr overgedaan, - zoo als men in bestuursvergaderingen wel doet, - ten fine van consideratiën en advies en wel aan een propaedeuticus. Zulks is niet geschied om er mij van af te maken - of in den waan dat het beneden mijne waardigheid zou zijn in persoon dat werk op te nemen; dat zij verre; maar omdat dit boekske aan propaedeutici opgedragen en, blijkens de inleiding, voor hen meer bijzonder, zoo niet eenig en alleen, bestemd is. Nu was mijne gedachte en is nog mijne overtuiging, dat men in de beoordeeling van eenig werk niet mag gaan buiten den grens der bedoeling, door den auteur daarvan aangewezen. Hieruit volgde m.i. ook met opzigt tot deze rudimenta, dat het zou kunnen zijn een uiterst wetenschappelijk, door alle geleerden van professie als om strijd verheerlijkt werk, en dat het nogthans niet zou deugen, wanneer het aan zijne bestemming niet beantwoordde, m.a.w. wanneer het naar vorm of inhoud voor propaedeutici ongeschikt bleek te zijn, hetzij door zijn duistere diepte of steile hoogte of waardoor dan ook.
Hinc itaque - dit was de slotsom mijner overweging - hij, voor wien het bestemd is, heeft mede eene stem; hem althans komt toe dat men zijn advies vraagt, zonder daarom nog hieraan gebonden en gehouden te zijn. Ik weet wel, tegenover mijne bewering: als het boekske door een propaedeuticus wordt afgekeurd, deugt het niet! zou men in staat zijn kortaf eene andere te plaatsen, heel treurig: of uw propaedeuticus deugt niet, hij is niet op de

{==226==} {>>pagina-aanduiding<<}
hoogte. Maar, lieve heer! ik zou zeggen: dan deugt het boekje weêr niet, anders had het hem, die het bestudeerd heeft, op de hoogte moeten brengen. Doch dit zij zoo het wil. Degene wien ik het werkje ten fine van advies en consideratiën heb toevertrouwd, is, door de studie van Roorda's en Gesenius' grammatica's, tamelijk wel toegerust om zich te zetten aan de beoordeeling van de Leeuw's rudimenta.
En nu, fiat insertio!
‘Over het algemeen genomen, maakt het werkje van de Leeuw een vrij gunstigen indruk. Het geeft, in een kort bestek, de voornaamste regels der grammatica aan, zonder daarom, - wat bij het streven naar kortheid, zoo ligt kan gebeuren, - veel aan het euvel van onvolledigheid mank te gaan; veel, zeg ik, daar er toch, hier en daar, naar mijn bescheiden oordeel, een enkele regel is vergeten. De meeste zijn duidelijk en ligt te begrijṕen voorgesteld. Wat den uiterlijken vorm van het boekje aangaat, is de druk der hebr. letters en teekenen vrij goed uitgevoerd; ook de vocalen zijn goed gedrukt; eenige malen echter is de kamets wat onduidelijk. De nooten, hier en daar onder den tekst geplaatst, strekken veel ter verduidelijking van de regels. Het boek wordt voorafgegaan door eene zeer aardige inleiding over den ontwikkelingsgang der Hebreeuwsche taal en een beknopt overzigt der geschiedenis harer letterkunde.
Bij het nagaan der enkele § § zijn door mij de volgende opmerkingen gemaakt. De leer der consonanten en vocalen is duidelijk in het kort uiteengezet. Alleen bevreemdde mij, dat, - terwijl de schrijver bl. 15 in het midden zegt, dat het een eerste vereischte is om de uitspraak der consonanten op te sporen, - hij die slechts van enkele opgeeft. Aan de composita scevata geeft de Leeuw niet den naam chateph maar chatoeph, iets dat, hoe onbeteekenend ook, vooral bij de kamets b.v. § VIII, bl. 27 tot verwarring aanleiding zou kunnen geven. Daarom achten wij het beter dit te vermijden en de gewone manier te volgen. Het gevaar is niet groot, het verschil niet belangrijk: 
{== afbeelding 	==} {>>afbeelding<<}
    
 corripiens; 
{== afbeelding 	==} {>>afbeelding<<}
    
correptum. De § over dagesch, mappik en rapha is kort maar zeer duidelijk, zonder de dagesch euphonicum of conjunctivum te vergeten. Wat betreft § VIII bl. 27 over kamets en kamets chatoeph had m.i. schrijver kunnen volstaan met, even als Gesenius, in het algemeen te zeggen, dat kamets in eene gesloten syllabe, die niet den toon heeft, als 
{== afbeelding 	==} {>>afbeelding<<}
    
 luidt; terwijl hij hier nog

{==227==} {>>pagina-aanduiding<<}
het geval met makkeph over het hoofd heeft gezien als bijv. 
{== afbeelding 	==} {>>afbeelding<<}
    
 In § IX bl. 26 komt de schrijver mij inconsequent voor door de letters 
{== afbeelding 	==} {>>afbeelding<<}
    
 als vroegere vocalen aan te geven, welke meening hij in § II heeft bestreden en getracht te weêrleggen.
De algemeene noodzakelijke regels over de gutturales zijn duidelijk in het kort uiteen gezet. Van tweeklanken vind ik geene vermelding. Regel B, bl. 32 had wel wat duidelijker uitgedrukt kunnen worden. Over de syllaben § XII had de Leeuw kunnen volstaan met twee soorten te noemen, daar de 3e soort zeer gemakkelijk tot de 2e. kan gebragt worden; of, zoo hij in modificatiën had willen treden, ook de syllaben met scevata (Gesen. halbsylben) moeten melden. De regels over het verwisselen der vocalen zijn goed en duidelijk uitgewerkt. Bij de pronomina zou men kunnen opmerken, dat de verdeeling tusschen interrogativa en het pronomen interrogativum niet heel duidelijk noch hun verschil scherp is afgeteekend, verg. § XVI en XIX. § XX over het artikel daarentegen is zeer duidelijk.
Vooral het regelmatige verbum is in het boekje goed en naauwkeurig beschreven. De 10 §§ XXI-XXXI geven ons alles wat wij voor de vervoeging der onderscheidene species en voor de kennis van hare beteekenis behoeven. Ook de gutturale stammen zijn duidelijk behandeld. Bij de verba ultima 
{== afbeelding 	==} {>>afbeelding<<}
    
 is vergeten melding te maken van den onregelmatigen infinitivus op 
{== afbeelding 	==} {>>afbeelding<<}
    
 en bij ulta. 
{== afbeelding 	==} {>>afbeelding<<}
    
 - de afwijking van den gewonen uitgang van den infin in de species hiphil en hophal. Op § XXXVI bl. 71 valt aantemerken, dat er ook infinitivi zijn als 
{== afbeelding 	==} {>>afbeelding<<}
    
 (Gesen.). Het verbum geminatum, het verbum ulta. 
{== afbeelding 	==} {>>afbeelding<<}
    
; - het laatste behoudens de straks genoemde aanmerking en in evenredigheid van de overigen misschien wat te uitgebreid - zijn goed en duidelijk voorgesteld; vooral ook is het onregelmatige belangrijke 
{== afbeelding 	==} {>>afbeelding<<}
    
 niet vergeten.
Jammer dat de schrijver de verba media 
{== afbeelding 	==} {>>afbeelding<<}
    
 volstrekt niet heeft aangeroerd behalve in het opschrift boven de § XXXVI. § XXXVII. Wat hier voorkomt over het verwisselen der soorten onderling is zeer duidelijk en gemakkelijk even als het verschil der verba geminata en media 
{== afbeelding 	==} {>>afbeelding<<}
    
 op bl. 76 en 77.
Wat betreft de substantiva en adjectiva, deze zijn kort doch klaar en duidelijk behandeld; ofschoon een paradigma van een substantief met suffixen het nog duidelijker en aanschouwelijker zou

{==228==} {>>pagina-aanduiding<<}
gemaakt hebben; vooral bij de pluralia zijn de suffixen wat kort behandeld. Ook geeft Schrijver hier niet veel over het veranderen der vocalen bij het bijkomen van nieuwe syllaben, zoo als Roorda doet. Bij de telwoorden is de regel van het femin. na 3 bij het masc. subst. vergeten.
Wat over de praepositiones is gezegd, is in verband met vroegere regels, voldoende. De syntaxis is kort maar helder. Hactenus.’
Over het geheel kan ik die consideratiën van mijn jeugdigen vriend als de mijne overnemen. Enkele bedenkingen op de volledigheid en naauwkeurigheid zou ik er kunnen bijvoegen. Zoo b.v. op § 28 bl. 62, waar bij de 
{== afbeelding 	==} {>>afbeelding<<}
    
 conv. fut. aangemerkt had mogen worden dat hij het accent terugtrekt, waardoor dan eo ipso de laatste syll. compos. eene korte vocaal bekomt.
De schrijver noemt, zoo als gewoonlijk geschiedt, 7 soorten van onregelmatige werkwoorden; zou dat getal, ter vereenvoudiging, niet tot 3 kunnen teruggebragt worden:

1o.verba prima 
{== afbeelding 	==} {>>afbeelding<<}
    
 met inbegrip van 
{== afbeelding 	==} {>>afbeelding<<}
    
;

2o.- geminata;

3o.waarvan een of andere radicaal een 
{== afbeelding 	==} {>>afbeelding<<}
    
, of 
{== afbeelding 	==} {>>afbeelding<<}
    
, eene zwakke letter is? De gutturalia zou ik niet onder de verba defectiva rangschikken. Bl. 107 lees ik dat ‘
{== afbeelding 	==} {>>afbeelding<<}
    
 een suffix aannemende, den vorm van den plur: verkrijgt.’ Dit gaat niet altijd door; Spr. 31:11 vindt men ook 
{== afbeelding 	==} {>>afbeelding<<}
    
 Bl. 129 bij 
{== afbeelding 	==} {>>afbeelding<<}
    
 onder kon gedacht zijn aan: in plaats van (Zie de geschiedenis van de opvolging der koningen). Eene beteekenis, misschien daaruit te verklaren dat onder niet meer onder blijft, zoodra wat daar boven is wegvalt.

Doch ik erken, die bedenkingen zijn wel wat kleinlich en van zeer ondergeschikt belang. In het algemeen kan ik mij ten volle vereenigen met de conclusie, die in het advies van mijn propaedeuticus wel niet is uitgesproken, maar daaruit toch gemakkelijk kan worden afgeleid dat n.l. het boekske zich aanbeveelt door duidelijkheid; eene eigenschap waarom het eerstbeginnenden vooral mag worden aanbevolen. Of men er nu genoeg aan heeft en andere grammatica's kan missen? Zeker niet, en de Leeuw zelf, door gedurig op andere werken te wijzen, beantwoordt die vraag ontkennend.
De slotsom van deze beoordeeling is gunstig. En nu aan het einde van mijn verslag durf ik zeggen, dat ik niet gedacht had

{==229==} {>>pagina-aanduiding<<}
tot zulk een resultaat te zullen komen. Waarom niet? Ach, van die rudimenta ken ik er die de taal als een ledepop behandelen, pronomina suffixa enz. als mouwen er aan hechten, armen en beenen er aan zetten en dan is Kees klaar; zonder dat aard en geest der taal in aanmerking komen. Zou dit boekske ook een uit die klasse zijn?...Dit was vooroordeel en werd aanvankelijk niet weggenomen, maar zonk als een verdikte nevel op mij neder bij het inzien van de opdragt. Hoe aardig ik de inleiding vond, zoo onaardig kwam mij die opdragt voor. Ik wil noch kan beoordeelen, uit wat geest en door welke aanleiding die ietwat geanimeerde toon te verklaren is. Maar die opdragt in het Nederduitsch achter een Latijnsch uithangbord beviel mij niet. En, wat mij daarin nog minder beviel, was, dat de schrijver, ondanks eigene verklaring van zwakheid in die taal, het Latijn toch bezigt hier en daar en vele malen. Het minst van alles beviel het mij, dat hij zegt zulks te hebben gedaan, omdat hij alleen voor studenten en in de verste verte niet voor Israëlieten zijn boekje bestemd heeft. Jammer, want zonder dat Latijn kon het werkje nog in uitgebreider kring verspreid worden.
Ik ben blijde dat ik niet met die opdragt maar met het boekske zelf te doen had en ook blijde om mijzelven dat die min aangename indruk, eerst verwekt, op mijne beoordeeling van het werkje zelf geen nadeeligen invloed geoefend heeft.

Van Hebr. gramm. gesproken: ik heb daar voor mij uitgespreid naar orde van jaren:

Joh. Buxtorffii Epitome Gr. Hebr. 1645,

Alb. Schultens, korte schetsen, 1750,

Nic. Guil. Schroeder, Institutiones etc. ed. 3a 1810,

T. Roorda, Gr. Hebr. 1831,

Valeton, Schets etc., 1850,

H. Ewald, ausführl. Lehrb. 1855,

C.W. Ed. Nägelsbach, Hebr. Gr. 1856,

Wilh. Gesenius, Hebr. Gr. 18e aufl. 1857,

om nu van Vosens Kurze Anleitung, waaruit de Leeuw nog al veel geput heeft, van Lissauer, Burger en anderen niet te spreken.
Wanneer ik de genoemde schriften zoo eens vlugtig doorloop en met elkander vergelijk, dan meen ik gaandeweg meer duidelijkheid en naauwkeurigheid te vinden. Niet vreemd.

{==230==} {>>pagina-aanduiding<<}
Het eerst de baan te breken is het moeijelijkst, voor die volgen de taak gemakkelijker. Buxtorff's boek is, wat de pagina's betreft, regt orientalisch a dextero ad sinistrum, maar het Latijn gansch natuurlijk en tegelijk gansch inconsequent a sinistro ad dexterum. Schultens korte schets door een ander uit 's mans Latijnsch werk in het Nederduitsch getrokken, is vrij uitvoerig. Opmerkelijk dat achter het rijmpje, waarin de figuur van ieder letter omschreven wordt, eene noot is gevoegd van 's mans eigen hand - of van die des vertalers? - zeker althans uit die dagen en van dezen inhoud: ‘Ziet een lierdeuntje voor de kinderen, waar voor 't alleen gemaakt is; hoewel zich aan de zaak zelve, als of ze van een' goddelijken oorsprong was, groote mannen schuldig gemaakt hebben.’ Opmerkelijk, daar lateren, zooals Gesenius onder anderen, daaraan nog blijven hechten. Men zou in onzen tijd eerder het omgekeerde verwacht en gedacht hebben, dat nam. het eertijds voor waarheid gehoudene nu voor fabel verklaard was geworden. Wat de zaak zelve aangaat, het komt mij ontwijfelbaar zeker voor, dat het allereerste schrift de voorwerpen zelve zal hebben zoeken weder te geven, doch tevens dat, bij verwijderden afstand en verwisselend letterschrift, de sporen van die gelijkenissen, zoo al niet geheel verdwenen, dan toch minder duidelijk en meer onkenbaar zullen zijn geworden.
Van Schroeder's institutiones zal ik zwijgen omdat ik zelf daarmede ben opgevoed in dat tijdvak, waarboven met zwarte kool geteekend werd: miserrime neglectum. 1) Mag ik omtrent Roorda en Gesenius een vergelijkende beoordeeling geven, dan geef ik den eersten de voorkeur 1o. omdat zijne gramm. in het latijn is geschreven en de jongelieden wel niet meer voor de Prov. Kerkbesturen maar toeh, althans te Utrecht, nog in die taal voor de facult. der letteren worden geëxamineerd en dit hun m.i. moeijelijk zou worden gemaakt, indien zij vooraf daarover slechts in hoog- of nederduitsch hadden kunnen hooren en moeten spreken. Maar 2o. zou ik ook om de meerdere volledigheid Roorda prefereren; terwijl mij daarentegen Gesenius minder duister en breedsprakig, duidelijker en beknopter voorkomt.

{==231==} {>>pagina-aanduiding<<}

Valetons schets schijnt mij uitmuntend toe mits die - waartoe zij ook bestemd is - worde opgehelderd door den docent. Zoo op zichzelve in handen van den leerling, zonder het oog van den meester, dunkt mij daarin de zaak te weinig duidelijk en aanschouwelijk voorgesteld. Ewald ga ik met stilzwijgen voorbij, aangezien diens werk meer op diepere studie berekend en hier alleen sprake is van elementair onderrigt; Nägelbach's Hebr. Gr. zocht vooral in de syntaxis het, naar zijn oordeel, min volledige van Gesenius aan te vullen.
Op het gevaar af van gruwelijk pedant genoemd te worden, moet ik met de hand op het hart verklaren, dat de een wel meer, de ander wel minder, maar dat niet een van die leerboeken, welke ik ken, mij geheel en al voldoet.
Het komt mij voor dat, ja voor ons en onzen tijd, het Hebreeuwsch eene doode taal moet genoemd worden, maar dat zij in zichzelve daarom niet dood is; zij heeft een innerlijk leven, haar als eene dochter van het oosten eigen, en van dat der westersche spraken zeer verschillend. Men wil haar in het keurslijf van eene gewone spraakkunst knellen, maar kan met alle moeite het haar niet van pas maken en...door alle voegen en naden breekt zij uit. Ik weet geen betere methode, maar zou aan meer bevoegden in bedenking geven of men niet eenige beginselen in plaats van regels op den voorgrond zou kunnen zetten en die laten doorwerken en alle verscheidenheden als ontwikkeling daarvan aanwijzen, daartoe terugleiden; kon men hiermede niet volstaan en bleven er bijzonderheden en uitzonderingen buiten dien ontwikkelingskring overig, welnu, men kon die later opzamelen, rangschikken en had intusschen in hoofdtrekken den aard en gang der taal doen kennen. Mij dunkt, dat zou ter vereenvoudiging strekken en het eindeloos wederkeeren afsnijden van regels die, hoewel zij nieuw heeten en noodzakelijk gerekend worden, toch in den grond niets anders zijn dan het voortwerken van een en hetzelfde principe. Een paar voorbeelden:

1.Het karakter der gutturales blijft zich overal gelijk. Wanneer men nu dat karakter eenmaal kent en weet dat ze het nimmer - nog minder dan een Engelschman op het vasteland zijn volksaard - afleggen, permitteer haar dan zich om anderen niet te geneeren, al moeten die anderen dan ook voor haar uit den weg gaan. Dan hebt gij niet noodig bij letter en punt en dagesch en verbum en substantiva telkens weêr, tot vervelings toe, op dat onbuigzame karakter opmerkzaam gemaakt en er tegen gewaarschuwd te worden


{==232==} {>>pagina-aanduiding<<}

2.De vorm van het woord naar het uitwendige staat min of meer in verband met zijne innerlijke kracht en beteekenis. 1) Ewald breidt dit zelfs uit tot de accenten. Bij al den tact die de masorethen bezaten, zijn ze toch hier wel wat minutieus. Die accentenleer, ook na dat Ewald daarover gesproken heeft, is mij nog onklaar. Wàt gewigt en òf er gewigt aan te hechten zij, zou ik gaarne zien opgehelderd. Ik zonder hiervan uit, behalve de zoogenaamde pausantes, de oorspronkelijke reeds vóór de masora in de continua scribendi ratione der m.m. ss. gevondene ' en :, die weêr geheel anders, dan wij gewoon zijn, den zin verdeelden. Zie b.v. Ps. I:11, 
{== afbeelding 	==} {>>afbeelding<<}
    
 gelukkig de mensch die. Hier breekt de zin die, naar onze manier, moest doorloopen. Doch de Hebr. dichter had eene andere manier en zijne ' (phesick) is een soort van aandachtstreep, zalig is de man die....wat? Hoort verder en geeft acht! niet wandelt enz.

Ik geef slechts vlugtige wenken. Mogt iemand anders, daartoe beter dan ik in staat, zoo hij ze juist vindt en gewigtig genoeg, die eens nader uitwerken. Het best zou zijn, ten einde zoo veel mogelijk, alles te aanschouwen te geven, een boom te teekenen.

Tot hiertoe hebben wij van dien aard nog niets dan de radix. Doch zou er uit die twee- of drieletterige radix geen stam kunnen oprijzen, ter zijde van dien stam takken zich uitbreiden, het woord zich als een blad uit den knop ontwikkelen of, waar de pronomina zich van buiten daar aan hechten, moesten deze niet daarop geënt kunnen worden? Zou niet de syntaxis gerepresenteerd kunnen worden door iemand die den boom snoeit, leidt, aanbindt of de vrucht er van verzamelt, sorteert - alles met voorbeelden, op wortel, stam, tak, blad en vrucht duidelijk geschilderd? Doch laat het eindigen met mijn visioen. Tot dat die boom uit de radix groeit, wil ik om de radix te vinden, het volgende tot besluit nog ten beste geven.

Abjice serviles et tres si forte supersint 
Radicem vocis noveris esse tuae; 
Sin' tantum remanere duas conspexeris, adde 
Nun vel jod capiti, vel dato vau medio, 
Aut heh postponas, aut conduplicato secundam 

{==233==} {>>pagina-aanduiding<<}

Nun vel thau calci rite memento dare. 
Unica si remanet, servilibus ante remotis, 
Littera, quae radix, die Age, vocis erit? 
Nun da principio, vel jod superaddito fronti 
Heh tergo, radix inde petita venit. 

April 1865.
J.J. Metzlar.
M. van Lier. Specimen antiquarium inangurale de inscriptionibus Salpensana et Malacitana. Prijs ƒ 1.50.
Als bladvulling in eene oude studentenalmanak heb ik eens, op het woord dissertatie gelezen.

Wie man Geld und Zeit verthan 
Zeigt das Büchlein lustig an. 

Deze bladvulling was een teeken des tijds. De publieke opinie was niet gunstig voor de dissertaties. Er was toen vooral bij de juristen eene groote minachting voor deze soort van producten, welke vooral daaraan was toe te schrijven, dat men ze voor een vasten prijs fabriekmatig liet vervaardigen en met geleende vederen pronkte, indien dit nog pronken kon heeten, daar de geheele wereld wist, dat de vederen geleend waren. Het ontbrak toen zelfs niet aan processen tusschen fabriekanten en verbruikers van dissertaties. Ieder gevoelde, dat het noodig was hierin verbetering aan te brengen. En wat is er geschied? De juristen hebben de vergunning gekregen om zonder dissertatie, op enkele theses te promoveren. Hierop was waarlijk toe te passen wat een fransch heelkundige van het kiezentrekken zeide: arracher n'est pas guérir, c'est détruire. Nu de vergunning om zonder dissertatie te promoveren gegeven was, maakten ook velen daarvan gebruik, die anders zelf hunne dissertatie zouden geschreven hebben; want de mensch is van nature geneigd om den gemakkelijksten en goedkoopsten weg te kiezen. Zoodra dezelfde vergunning ook aan andere faculteiten gegeven wordt, zullen de dissertaties bijna geheel verdwijnen. Intusschen zouden wij dit ten hoogste bejammeren, en het is onze wensch, dat ook voor de juristen bij eene reorganisatie van het hooger onderwijs de vergunning om op enkele theses te promoveren worde ingetrokken. Het schrijven toch eener dissertatie heeft eene groote nuttigheid. Het geeft een prikkel tot studeren en eene aanleiding om zich te oefenen ten einde de resultaten zijner studie zamen te vatten en duidelijk uit te spreken. Ook is het

{==234==} {>>pagina-aanduiding<<}
allerheilzaamst, wanneer jonge geleerden genoodzaakt zijn hunne opmerkzaamheid geruimen tijd op één onderwerp te vestigen en dit van alle zijden te bezien, want het geeft een tegenwigt aan de veelzijdige oppervlakkigheid, die onvermijdelijk ontstaat, wanneer men zich voor examina, die over vele vakken loopen, moet voorbereiden. Het non multa sed multum geldt vooral in de wetenschap, maar als, gelijk misschien wel in den geest des tijds ligt, de vakken der examina vermeerderd worden, en het tegenwigt, dat het schrijven eener dissertatie daaraan geven kan, wordt weggenomen, dan kon dit wel eens omgekeerd en de polyhistorie in de hand gewerkt worden.
Deze overwegingen zijn in ons opgewekt door de voor ons liggende dissertatie, die als een bewijs voor de nuttigheid van zulk een arbeid kan gelden. Het is hier de plaats niet om ze uitvoerig te bespreken, maar toch willen wij kortelijk opgeven, wat er eigenlijk in gevonden wordt. De titel klinkt voor menigeen zeker als arabisch, en wie weet of sommigen niet daarbij aan iets als Salmagundi of iets dergelijks gedacht en den schrijver van kwakzalverij beschuldigd hebben. Dit is echter geenzins het geval. Het onderwerp der dissertatie is allergelukkigst gekozen. Zij handelt over twee in Spanje gevonden inscripties, namelijk koperen platen, waarop de wetten van twee oude spaansche steden, van Malaca en Salpensa, gevonden worden. Deze inscripties zijn uit een letter- en oudheidkundig oogpunt zeer belangrijk en hebben reeds herhaaldelijk de opmerkzaamheid der geleerden getrokken, zoodat onder anderen Mommsen en Zumpt hierover eenen geleerden twist gevoerd hebben. Een onderwerp, waarover zulke manmen hebben gehandeld, is waarlijk wel de opmerkzaamheid waard en zeer geschikt om in eene monographie behandeld te worden. De schrijver heeft dit onzes inziens zeer gelukkig gedaan. Eerst heeft hij de verschillende gevoelens van Mommsen en Zumpt tegen elkander gewogen, en vervolgens elk der beide inscriptiën afzonderlijk beschouwd, om na te gaan, wat daaruit voor de kennis van den juridischen toestand der Romeinsche municipia te leeren is. Aan zijne dissertatie heeft hij nog twee uitslaande platen toegevoegd, waarop de inscripties zijn afgedrukt, hetgeen voor hen, die de dissertatie willen lezen en de inscripties niet bij de hand hebben, een groot voordeel oplevert. Wij juichen dus deze dissertatie én om het onderwerp én om de wijze van behandeling zeer toe, en noodigen den schrijver uit om de ingeslagen baan te

{==235==} {>>pagina-aanduiding<<}
blijven bewandelen, en voort te gaan met het ruime veld der inscripties ten voordeele van de studie der Romeinsche antiquiteiten te exploiteren.
D. Burger.
Mr. H.E. Moltzer. De nieuwe richting in de Taalkunde, Prijs 50 cent.
Het is nu ongeveer een twintigtal jaren geleden dat Dr. Jonckbloet een krachtigen aanval deed tegen de oude richting bij de beoefening onzer Nederlandsche taalwetenschap, eene richting, die hij niet ten onrechte brandmerkte als schuldig aan een allerjammerlijkst liefhebberen, dat ‘zonder bepaald doel, beuzelend, zonder overtuiging’ te werk ging. Die aanval, met al de warmte eener vaste overtuiging gedaan, moest velen ergeren die aan hetzelfde euvel mank gingen, en het jonge Holland van die dagen moest het dan ook niet weinig ontgelden, dat het den strijd dorst aan te gaan met mannen, die zich van hunne grijze haren als een schild zochten te bedienen, om de wetenschappelijke kaalheid te dekken. Menigeen haalde gewis met een verachtelijk stilzwijgen de schouders op over dat ontzachlijke tuighuis van geleerdheid, waarover de vijand te beschikken had, en uit traagheid ignoreerde hij maar liefst die nieuwe richting, waarvoor het jonge Holland ten strijde toog. Met een beminnelijke naïveteit verhaalt Hoffmann von Fallersleben, hoe het hem een aantal jaren vroeger, omstreeks 1825, verging, toen hij na volbrachte academische studiën naar Holland ging, niet om fortuin te zoeken, maar om een deel zijner duitsche taalstudiën, en meer bepaaldelijk de studie van het Nederlandsch, voort te zetten. Hij kwam ook te Utrecht, en zie hier wat hem wedervoer: ‘Ich besuchte die Bibliothek und einige namhafte Gelehrte. Leider fiel dieser erste Versuch nicht eben ermuthigend aus. Herr S(imon) sah mich sehr verwundert an, als ich ihm von meinem Vorhaben erzählte. Er wuszte nichts darauf zu antworten, als: “Aber es ist nicht Gebrauch in unserm Lande eine litterarische Reise zu machen.” Da er nun, obschon Professor der holländischen Litteratur, bald im Laufe des Gesprächs zeigte, dasz er vom Altniederländischen gar wenig wuszte, so hatte ich mich über den wunderlichen Empfang bald
getröstet.’ Hoe diep beschamend dit avontuur, aan een reeds toen warmen voorstander der nieuwe richting in Duitschland overkomen, voor onze hoogleeraren mocht zijn, de toestand werd er niet beter door;

{==236==} {>>pagina-aanduiding<<}
men liefhebberde maar door of men ignoreerde, en het was eerst in, 1846 dat het jonge Holland, in den persoon van Jonckbloet, met zware mokerslagen het waggelende gebouw der oude richting deed ineenstorten en den herbouw voor goed onmogelijk maakte.
Hadden al de voorstanders der nieuwe richting jaren lang gearbeid, werden hunne pogingen om de nationale schande af te wisschen in Duitschland reeds gewaardeerd; in eigen vaderland was een krachtig protest als dat van Jonckbloet noodig, om de oude richting, sints lang tot een suffende en beuzelende kindschheid vervallen, ten grave te doen dalen. Mocht in het eerst door velen het anathema tegen hem worden uitgesproken; mocht men den voorstanders der nieuwe richting het als een verwijt aanrekenen, dat de grijze haren bij hen brillaient par leur absence; meer en meer won die richting veld, vooral toen aan de Hoogeschool te Groningen en het Athenaeum te Deventer mannen als de Vries en Jonckbloet haar een krachtigen stoot konden geven. Hare zege was van dat oogenblik verzekerd. Werd de studie der taal om haar zelve, de studie der taal in al hare vertakkingen, in al de tijdperken harer geschiedenis soms nog miskend, en vooral door enkele philologen, dien alleen de taal en letteren van Griekenland en Latium aan 't harte lagen, met zekere geringschatting bejegend, zacht en onmerkbaar drong zij door, en er is geen twijfel aan, of het licht, dat zij over wording en ontwikkeling der taal dagelijks meer verspreidt, zal evenzeer geschat worden als de vooruitgang in de studie der natuurwetenschappen.
Als onderwerp voor zijne inaugureele oratie, als programma van hetgeen men van hem te verwachten heeft, is door den heer Moltzer ‘de nieuwe richting in de taalkunde’ gekozen. Kan de richting, waarvan hij natuurlijk een warme voorstander is, nog wel de nieuwe geheeten worden? Of school er ook ietwat ondeugendheid bij den jongen Hoogleeraar, om in Groningen, waar al wat naar moderne leer zweemt, althans bij velen, in zeer slechten reuk staat; waar de ketters van voorheen ketterjagers zijn geworden, de banier der moderne richting kloek en krachtig omhoog te heffen? Is dit het geval, wij brengen dan hulde aan den man, die het zoo ferm uitspreekt, dat ‘men de naaktheid zijner onmacht te allen tijde heeft trachten te bedekken met den mantel der verdachtmaking, een kleed waarmede nog heden ten dage velen zich omhangen, al is het van wege de gaten doorzichtig geworden.’

{==237==} {>>pagina-aanduiding<<}

Doch met het volste recht mag ook nog heden die richting de nieuwe richting heeten, al is een Grimm er in vergrijsd, al heeft een Wilhelm von Humboldt met zoo velen haar steeds getrouw gediend. Ze mag de nieuwe heeten, omdat dagelijks nieuwe bouwstoffen worden aangevoerd tot het reuzengewrocht, dat zijne voltooiing in lange nog niet genaderd is. Met flinke trekken schetst de Hoogleeraar de trapsgewijze ontwikkeling dier richting, haar karakter en oorsprong. Overal, in alle wetenschappen, ontwaart men dien frisschen adem, die de dorre geraamten met nieuw leven aanblaast; natuurwetenschappen en historische kritiek, en last not least de taalwetenschap. De taal niet meer als vroeger de dienaresse der philologie, niet meer middel, maar doel van studie. De Alexandrijnsche philologen en de Romeinsche taalkundigen, de taaloefenaars in de Middeneeuwen en de Renaissance worden in hun streven kort herdacht, de wetenschappelijke verdiensten gehuldigd van Herder en Hamann, van onzen landgenoot Lambert ten Kate en anderen, als de wegbereiders op de baan der nieuwe richting. Het licht evenwel buiten mijn bestek eene ontleding te geven van het werk van den Heer Moltzer. Het is moeilijk over den oorsprong, de methode, de ontwikkeling der nieuwe richting in een vijftigtal bladzijden zooveel te zeggen, dat het tafereel niet onvolledig is, - in enkele bladzijden het behandelde te condenseeren zoude nog zwaarder taak zijn. Hij die belang stelt in de studie der taalkunde, bijzonder in die onzer vaderlandsche taal heeft met Moltzers arbeid reeds kennis gemaakt, voor hem zoude eene zoodanige ontleding overbodig zijn. Elken beschaafden en ontwikkelden mensch, die belang stelt in de moderne richting ook op taalkundig gebied, durven wij de lezing gerustelijk aan te bevelen. 't Is geene dorre studie, die hij onwillig uit de hand zal laten vallen; maar een boeiend tafereel, verlevendigd door enkele vermakelijkheden der oude school, eene mijn die trouwens
overrijk en gemakkelijk te exploiteerenis.
De laatste bladzijden eener inaugureele oratievallen niet in de termen der kritiek, tenzij onwaardige vleitaal ze bezoedelt. Maat bij de officiëele aanspraken, waartoe men verplicht is; warmte zonder verblindende schittering, waar het hart versnelder klopt, zijn dáár het meest te waardeeren. De schrijver betoont zich een vijand van die wederzijdsche plichtplegingen, die gelijk zijn aan ‘een vuurwerk, waarvan men eerder de moeite en de kosten bejammert dan het nut en de duurzaamheid waardeert.’

{==238==} {>>pagina-aanduiding<<}

De studie der taalkunde aan Groningens hoogeschool zal aan goede handen zijn toevertrouwd, de vaderlandsche wetenschap er door gedijen, waar het de leuze blijft van den Hoogleeraar: ‘Eendrachtig streven naar hooger, altijd hooger, excelsior!’
V.
Lief en leed eener moeder. Door Mrs. Wood. 2 Deelen. Uit het Engelsch. Deventer, A. Ter Gunne, 1865. Prijs ƒ 6.55.
Wie met den schrijftrant der begaafde Schrijfster van Het huisgezin der Channings, Een misstap uit jalouzij, Het verdwenen Codicil en andere werken bekend is, zal ook naar het boven aangekondigd boek gretig de hand uitstrekken en zich voorzeker niet teleurgesteld vinden. Romanlezers van professie mogen door den eenvoudigen titel zich niet aangetrokken gevoelen, zij daarentegen, die het romantisch verhaal niet slechts ter hand nemen, om hun verbeelding te prikkelen en in een wereld van idealen te zweven, zullen, door dien titel niet afgeschrikt, weldra ontdekken, dat hun hier een degelijke lectuur wordt aangeboden.
Op den titel afgaande zou men het er voor kunnen houden, dat de Schrijfster haar boek inzonderheid voor hare sexe bestemd had. En inderdaad: de vrouw, die den eervollen rang van moeder bekleedt, vindt haar grootsche bestemming hier nadrukkelijk aangewezen en treft hier een schat van opmerkingen en een rijkdom van teregtwijzingen aan, die haar den tijd niet zullen doen beklagen, aan de lezing van dit boek gewijd. Maar het is inzonderheid de moeder die het rouwkleed moet dragen om het verlies van een dierbaren echtgenoot, die hier een wegwijzer vindt op haar met tranen doorweekt levenspad, een wijzen raadgever op den lijdensweg dien zij te bewandelen heeft, en een moedvollen trooster in den strijd des levens of bij de worsteling met ontbering, ramp en onheil. Doch niet alleen voor de vrouw en moeder heeft het boek hooge waarde. Allen, aan wie de zorg der opvoeding van kinderen is toevertrouwd; kinderen, die het geluk hebben door zorgvolle ouders te worden opgevoed en ook zij, die het ongeluk hebben door een verwaarloosde opvoeding verzuimd te zijn, kunnen hier veel goeds en behartigingswaardigs leeren.
De gevolgen eener goede en gebrekkige opvoeding worden in dit boek aanschouwelijk en op de meest onderhoudende wijze voorgesteld. We zouden hiervan treffende proeven kunnen geven,

{==239==} {>>pagina-aanduiding<<}
door een overzigt te leveren van de geschiedenis der familiën Halliburton en Dare, die de hoofdrollen vervullen in dezen roman, doch het zou een te dor schema zijn bij de levendige voorstelling waaraan de Schrijfster haar beste krachten gewijd heeft.
Wat ons bijzonder in haar werk heeft aangetrokken, is de frissche levensbeschouwing, die wij schier overal aantreffen op het gebied van het huiselijk en maatschappelijk leven, der philanthropie en der innere Mission. Het lief en leed wordt overal op de regte waarde geschat. De waarheid, dat het lijden geduldiger en met meer onderwerping gedragen wordt, als men het onbevreesd in de oogen durft zien, treedt in een helder licht te voorschijn, terwijl er nadrukkelijk op wordt gewezen, dat men tot den waren troost bij velerlei rampen des levens dàn het best komt, als men de oorzaken, den aard, den duur en de bedoelingen van aardsche rampen zich zoo helder mogelijk voor den geest stelt, en ze in het licht van Gods oneindige liefde beschouwt.
Dat rijkdommen niet altijd een voorregt zijn bij de opvoeding, wordt ons duidelijk voor oogen gesteld. Wij kunnen ons niet weêrhouden hier een enkele bladzijde af te schrijven, die deze opmerking zoo juist doet uitkomen. Op bladz. 254 van het 2de deel vinden we: ‘Hoe vol kracht is die veronderstelling! (dat namelijk de zonen van de weduwe Halliburton even goed waren opgegroeid als of zij er jaarlijks schatten aan besteed had en misschien nog beter). Zouden velen uit de geschiedenis der jonge Halliburton's geen nut kunnen trekken? Menig student, door de fortuin in deze wereld kariger bedeeld dan hij meent te verdienen, kan er leering in vinden. Dat men haar toch niet als een tafereel der verbeelding ter zijde legge; dat men haar werkelijkheid trachte te maken. Op eene loopbaan, waarin men zoo werkt als zij deden, moet een goede uitslag volgen. “Och!” denkt men, “ik ben arm; ik mag niet hopen, dat mij iets goeds te beurt vallen zal.” Arm! En wat waren zij dan? Of misschien zegt men: “er zijn zoo vele moeijelijkheden aan verbonden.” Zeer waar - er doen zich meestal moeijelijkheden op, wanneer men iets goeds bereiken wil; maar die zijn alleen daar, opdat men ze overwinnen zou. - - - Wat ook uw doel in het leven zij, werk u, ter wille daarvan, voorwaarts. Het zij gij een hertogdom te beërven hebt of slechts dagelijksch zwoegen u beschoren is, een doel moet gij hebben; wie dat niet heeft, is het ellendigste wezen op aarde. Duld manmoedig en draag de kroon weg. Valle

{==240==} {>>pagina-aanduiding<<}
de arbeid u ook al zwaar, hij zal ligter worden naarmate gij vordert; maken de hindernissen u ook al moedeloos, ze zijn niet onoverkomelijk; doen de ontberingen u al smarte, gij nadert den overvloed; bestormt u ook al de beproeving der traagheid, der loomheid, van dat veelhoofdig monster, de zonde, - zij zullen u geen duim breed doen wijken van uw pad, tenzij gij er aan wilt toegeven. Wees slechts vastberaden, zie steeds vol vertrouwen op het einde, en arbeid voort, - het zal gewisselijk komen. Al schijnt die toekomst ook zoo ver verwijderd, dat zelfs de hoop van haar te bereiken u een ijdel droombeeld schijnt, het komt er niet op aan: ga hoopvol voort, en de afstand zal met iedere schrede zigtbaar verminderen. Nimmer is iets goeds in deze wereld bereikt, zonder dat men er voor arbeidde. Nimmer werd iets wezenlijk goeds, naar ik vast geloof, verkregen, tenzij Gods zegen op de pogingen daartoe rustte. Maak God tot uw vriend. Doe dat, baan u strijdende een pad, betracht uw pligt, en gij zult uw doel bereiken. - -’
Wij zouden de Schrijfster echter wel willen vragen, of zij niet een weinig overdreven heeft door de voorstelling, dat bij al de kinderen van de weduwe Halliburton de gevolgen der goede opvoeding zoo rijk gezegend waren, terwijl bij al de kinderen der Dare's de heillooze gevolgen eener gebrekkige opvoeding zich zoo treurig openbaarden.
We zijn overigens hoog ingenomen met dit levensboek. En laat de vertaling hier en daar ook te wenschen over, wij hopen, dat het in veler handen kome, omdat wij overtuigd zijn, dat het bij een aangename ook een hoogst nuttige lectuur oplevert.
H.
De bijenjagers. Schetsen uit de Prairiën. Naar het Fransch van Gustave Aimard, door G. Jansen Jr. Amsterdam, de Wed. D. Kunst. 1864. Prijs ƒ 3.00.

Edelhart. Naar de vierde Fransche uitgave van Gust. Aimard. Leiden, Firma van den Heuvell en van Santen. 1865. Prijs ƒ 1.90.
Eene eerzame oude juffer heeft me eens in een vertrouwelijk oogenblik verklaard, dat ze wel van romans hield, als 't maar niet van ‘die heel sterke’ waren. Op mijne vraag, wat zij onder heel sterke romans verstond, antwoordde zij: ‘Och, ik meen daarmeê die boeken, waarin de menschen òf zoo ontzettend ver-
{==241==} {>>pagina-aanduiding<<}
liefd zijn, òf zulke krasse dingen doen, en zoo wonderbare avonturen hebben.’ Verder deze boeken besprekende, merkte de goede dame op, dat de laatstgenoemde soort bijzonder in den smaak van de jongens valt, en meende, dat er onder zijn, die men den gymnasiast in handen zou kunnen geven, mits men zich eerst behoorlijk overtuigd heeft, dat het werk niet tot de eerstgenoemde soort van sterke romans behoort, en dus te veel over 't beminnen bevat. In het laatste geval wilde zij het boek als contrabande beschouwd hebben, waarop men, uit liefde voor de jeugd, ten strengste had te letten.
Aan dit gesprek moest ik onwillekeurig denken bij het lezen van de boeken van Aimard. Want waarlijk, die Bijenjagers en die Edelhart, het zijn sterke romans, daar de helden dezer geschiedenissen wonderbare avonturen hebben en forsche toeren doen. De jongens zijn er dan ook verzot op, en, daar de erotische passages in deze bladen dun gezaaid zijn, zoo zou ik ze dan maar eens hun gang laten gaan, ofschoon 't eigenlijk geen boeken zijn bepaaldelijk voor jongens opgesteld, en de schrijver althans ze niet voor veertienjarigen bestemd heeft, zooals blijkt uit de beschrijving van Hermosa's ontluikende liefde en de daarmeê gepaard gaande duizeling, welke duizeling ‘het meisje deed gevoelen, dat zij vrouw werd.’ (Zie Bijenj. p. 135.)
Men bemerkt uit den toon dezer aankondiging, dat wij met de boeken van Aimard niet dweepen.
Neen, dweepen doen we er niet meê! Maar al beantwoorden ze niet aan ons ideaal van jongens-lectuur, dewijl de knaap er te weinig goeds uit leeren zal, zoo willen wij ze toch lang niet verwerpen, daar hij er ook geen regtstreeksch kwaad uit halen en daarenboven zich dol meê amuseren zal. Dit laatste zegt nog al zoo iets. Amusante en te gelijkertijd onschadelijke boeken - kom, met zulke epitheta moet men voorshands tevreden zijn. En amusant, ja, dat zijn ze.
De schrijver laat u ronddolen onder het digte loverdak der maagdelijke wouden van het prachtig avondland, waar de boomen, in 't wild opgeschoten, de takken verward dooreenstrengelen en de lianen zich slingeren om den bemosten stam. Over den oneffen bodem voortstrompelend, klauterend over oude, neêrgestorte boomen, of wadende door slijkerige moerassen, bereikt gij den oever van ‘naamlooze rivieren, welke op hunne stille wateren slechts zwarte zwanen wiegelen, die zich achteloos door den stroom

{==242==} {>>pagina-aanduiding<<}
laten medevoeren, terwijl aan de oevers rooskleurige flamingos, met een schuldeloos voorkomen en half geslotene oogen, hun middagmaal wijsgeerig uit het water opvisschen.’ Is de rivier doorwaad en de overzij bereikt, dan ontdekt ge modder-poelen, waarin de alligator zich wentelt, of ge ziet de schuilplaats, waar de jaguar zich ophoudt, en de kronkelende paden, waarlangs de bison zich, van eeuwen her, naar zijne drinkplaats begeeft. Dreigt dat bosch, ondanks zijn geheimnissen en verschrikkingen, wat stil en eentoonig te worden, dan wordt een gedruisch gehoord, en een rooverbende komt opdagen. Voegt daarbij, dat de handelende personen inderdaad handelende personen zijn, dat zij zelden te voet gaan, maar meest op ontembare paarden voortrennen, dat zij dapper en wreed, of dapper en edelmoedig, maar nooit zeurend of soeperig zijn, en ik behoef u niet te vragen, of onze jongelui ook sympathie voor dat slag van volkje koesteren. En dan wordt er bijna onophoudelijk geschoten, de menschen staan met den vinger aan den trekker, of zij zijn bezig met laden, en, als eens voor een oogenblik de kruiddamp optrekt, dan zien wij het zwaard in de hand der dapperen of het pas gewette mes in de vuist der sluipmoordenaars flikkeren. Veldslagen op groote schaal worden behoorlijk afgewisseld door gevechten tusschen kleinere groepjes of worstelingen tusschen enkele personen, ja, er wordt zoo veel bloed vergoten, dat de schrijver zich eenmaal (Edelhart p. 283) verontschuldigt, dat het er zoo bont toegaat. In ‘Edelhart’ is dat wezenlijk ook wat heel erg, ge gaat er, om zoo te zeggen, tot over de enkels door 't bloed, en ware het niet, dat de beschrijving van al dat moorden nog al goed is, dan zouden wij zeggen, dat het niet fatsoenlijk meer is. Over 't algemeen echter is de vorm, waarin die slagtingen worden voorgedragen, niet kwaad, maar het begin van ééne dier beschrijvingen is niet in den haak.
‘De slag van Cerro-Pardo was ééne dier bloedige dagen, wier geheugenis’ enz. Zoo lezen wij in ‘Edelh.’ (p. 68) Een slag is geen dag; 't scheelt maar een paar letters wel is waar, maar toch, 't is niet precies hetzelfde. In ‘de Bijenjagers’ wordt meer en petit comité, minder op groote schaal gevochten en doodgeschoten; een enkele maal zelfs vindt ge daar een strijd op leven en dood, zonder bloedvergieten, zonder vuurwapens, degens of dolken.
Twee doodvijanden ontmoeten elkander; zonder omwegen bekennen zij, elk op zijn beurt, dat zij niet rusten kunnen, voordat

{==243==} {>>pagina-aanduiding<<}
ze elkander, op de eene of andere manier, verraderlijk of royaal, hebben omgebragt.
Enfin, zegt de een, daar moet een eind aan, de sluipmoordenaars, die we huren, zijn knoeijers, laat ons even onder ons de zaak afmaken. Hier is een spel kaarten; laat ons gaauw even harten-azen. Die 't verliest, schiet zich zelven oogenblikkelijk voor 't hoofd.
Goed. De kaarten worden geschud, rond gedeeld, en de heer die verloren heeft, zet zich, volgens afspraak, den tromp van de pistool tegen de regterhoofdslaap, maar zijn vijand verleent hem juist op 't oogenblik, dat hij zal losbranden, uitstel van executie, onder voorwaarde, dat hij, daartoe aangezocht, ten allen tijde gereed zal zijn, de geladen pistool weêr aan de hoofdslaap te zetten en dan de zaak te effectueren.
Voor diegenen, die aan dit staaltje van ‘de sterkte’ dezer romans niet genoeg hebben, deelen wij nog een proefje mede uit ‘de Bijenjagers,’ namelijk eene ontmoeting tusschen een onbekende en een geheimzinnig persoon, terwijl we later nog een vreemdeling op het tooneel zien komen. De onbekende, met een zacht uiterlijk, maar met leeuwenmoed in 't hart, met blanke fijne handen, maar met spieren van staal, rijdt op zijn mustang heel op zijn gemak tusschen twee heuvelketens. Achter eene rots ligt inmiddels een geheimzinnig persoon in hinderlaag, die den onbekende ziet naderen, hem met aandacht opneemt, en, na gedaan onderzoek, op hem schiet. De ruiter springt op in den zadel, laat de stijgbeugels los, en, de armen uitbreidende, valt hij in het gras, waar hij na eenige stuiptrekkingen, onbewegelijk blijft liggen. Ofschoon er voor den moordenaar geen twijfel overbleef, of hij had den onbekende gedood, zoo bleef hij echter zeer bedaard op zijn plaats, ging niet naar zijn slagtoffer en ook niet op de vlugt, maar rookte, gedurende anderhalf uur, de eene cigaar voor, de andere na. Inmiddels begonnen de Zolipoten en Condors, ongetwijfeld door de lijklucht aangetrokken, in uitgestrekte kringen boven den onbekende rond te draaijen. Geen twijfel dus meer, de man was dood. Nu gaat de moordenaar op den verslagene toe, bukt bij hem neêr en vat hem bij den regter schouder, met het plan, om hem voor de securiteit nog een doodelijke wonde met zijn mes toe te brengen. Maar op dat oogenblik rigt de gewaande doode zich eensklaps op, en grijpt den ontstelden moordenaar bij de keel.......Een oogenblik daarna zitten

{==244==} {>>pagina-aanduiding<<}
de beide heeren heel fideel met elkaâr te keuvelen. De moordenaar is nog wel wat uit zijn humeur, dat hij zich zoo heeft laten foppen, en niet eerder bemerkt heeft, dat die man daar in 't gras eigenlijk niet dood was, maar die man kon ook zoo ontzettend natuurlijk een doode nadoen, ja wist zelfs, schoon volmaakt gezond, een lijklucht van zich te geven, en dus de Zolipoten en Condors bij den neus te hebben. Tegen zoo veel list was geen mensch bestand. De onbekende is dapper en edelmoedig, hij schenkt den moordenaar het leven, niettegenstaande deze hem gezegd heeft, dat hij hem later eens beter hoopt te raken. Nu gaat elk zijns weegs en de onbekende, na zijn paard, dat na het schot voortgehold en uit het gezigt verdwenen was, terug geroepen te hebben, rijdt het bosch in, waar hij weldra een vreemdeling ontmoet, wiens dochter door een slang gebeten is. De wond is doodelijk, maar de onbekende weet raad, en de schoone wordt in een ommezientje van de ongeneeslijke wonde genezen. Veel pleizier heeft ze echter niet van de herkregen gezondheid, want een uurtje daarna valt ze, met hare familie, in handen van een raren sinjeur, rooverkapitein van beroep, en, van wege zijn verregaanden bloeddorst de ‘Tijgerkat’ geheeten. De receptie in het hol van dit monster was echter allezins comfortable, en den volgenden morgen worden ze door een wonder uit zijn klaanwen gered.
Over 't algemeen laten ‘de Bijenjagers’ zich gemakkelijker lezen dan ‘Edelhart’, maar dit mag wel daaraan liggen, dat ‘Edelhart’ een vervolg is op een ander boek, 't welk men eigenlijk eerst moest gelezen hebben, om 't regte genot van deze historie te smaken. Men mag hierop van te voren wel bedacht wezen. ‘De Bijenjagers’ zijn bij het einde niet uit, en ‘Edelhart’ begint niet met het begin. De schrijver verwijst in laatstgenoemd werk dan ook naar ‘de Gids der Prairiën.’
Op de vraag, of deze boeken, die voor jongens zoo amusant zijn, ook als lectuur voor volwassenen aanbeveling verdienen, antwoorden wij, dat Aimard prettig vertelt, en ofschoon hij, als een echte Franschman, oppast, dat hij niet te solide wordt, zorgt hij ook altijd fatsoenlijk te blijven - en dit kan men lang niet van alle fransche romanschrijvers zeggen.
R. Koopmans van Boekeren.



{==245==} {>>pagina-aanduiding<<}

II. Godgeleerdheid en Wijsbegeerte.




Bijdragen ter inleiding op de Johanneïsche schriften des N.T., door A.D. Loman, hoogleeraar te Amsterdam. 1ste Stuk: het getuigenis aangaande Johannes in het fragment van Muratori Amsterdam, Loman en Verster. 1865. VIII en 152 blz. 8o. Prijs ƒ 1,50.
Met geen ander doel dan om door een voorbeeld te toonen, hoe slecht het latijn geschreven werd in de kloosters der middeneeuwen, deelde de beroemde archivaris van den hertog van Modena, Lodovico Antouio Muratori, in 1740, een gedeelte mede van een handschrift dat, uit het schotsche klooster te Bobbio afkomstig, in het bezit geraakt was der ambrosiaansche bibliotheek te Milaan. Hij noemde het een fragment. Niet geheel ten onrechte, in zoover 't een opstel is waaraan eenige regelen ontbreken. Minder gelukkig evenwel met het oog op de omstandigheid, dat deze benaming een der redenen is geweest waarom aan deze vondst langen tijd minder aandacht geschonken is dan ze verdiende. Het opstel behelsde namelijk een lijst der nieuw-testamentische geschriften welke, tegen het einde der tweede eeuw onzer jaartelling, in een invloedrijk deel der christelijke kerk, om een uitdrukking van onzen tijd te bezigen, als kanonisch, als gezaghebbend golden, en had derhalve, als bijdrage tot de kennis der waardering van die boeken op dat tijdstip, zijne eigenaartige belangrijkheid. Maar de meening, dat het ‘slechts een fragment’ was, bracht het hare toe om 't in dit opzicht niet hoog te doen stellen. ‘Want,’ zoo oordeelde men, om het met Prof. Lomans eenigzins gewijzigde woorden te zeggen: ‘kunnen wij al uit dezen katalogus opmaken, dat deze en gene boeken, die nu in onze bijbels ontbreken, niet lang na het midden der tweede eeuw, zeker kanonisch gezag hadden in een deel der westersche kerk, wij hebben daarom nog geen zekerheid aangaande het aldaar destijds niet aangenomene: omdat niemand ons zeggen kan welke de inhoud geweest zij van 't gedeelte der lijst 'twelk verloren ging.’
Deze grief echter heeft veel van haar kracht verloren, sedert naauwkeuriger onderzoek geleerd heeft, dat men in dat stuk iets meer heeft dan wat gewoonlijk met den naam van ‘fragment’ bestempeld wordt. 't Is nl. niet een klein brokstuk van een groot geheel, maar omgekeerd een samenhangend geheel waaraan

{==246==} {>>pagina-aanduiding<<}
slechts kleine brokstukken ontbreken: een paar regels van het begin, en een of twee woorden aan het slot.
Toen eenmaal deze ontdekking was gemaakt, en men het handschrift dus als een tamelijk volledig opstel begon te beschouwen, veranderde, uit den aart der zake, de waardering van het belang der daarin vervatte lijst voor de hoogere bijbelkritiek. Met name voor het brandend vraagstuk: of het vierde euangelie al dan niet door den apostel Johannes geschreven was? Er bestond reden om te meenen, en de scherpzinnige duitsche geleerde Credner sprak het uit: ‘dat dit boek op dezen catalogus der orthodoxe kerk niet voorkomt als het werk van den apostel, maar aan eenen anderen Johannes wordt toegeschreven.’
Als men nu weet dat de inwendige bewijzen, de bewijzen uit het boek zelf ontleend, voor den apostolisch-johanneïschen oirsprong van het vierde euangelie ganschelijk ontbreken, juister uitgedrukt: dat op inwendige gronden meer tégen dan vóór die afkomst te zeggen valt, terwijl de uitwendige, de van elders aangebrachte, getuigenissen wier waarde boven allen twijfel verheven is, hoogstens uitmaken dat dit boek omstreeks het jaar 170 bestond, en aan den apostel Johannes werd toegekend, - behoeft het geene aanwijzing, van welk belang voor deze quaestie de omstandigheid wezen moest dat 10, hoogstens 20 jaren later, van rechtzinnige zijde, een voor het geloof aan de echtheid van dat boek zoo ongunstige verklaring was gegeven.
De hoogleeraar Loman, die sinds lang het voornemen gekoesterd had, een werk uit te geven over de herkomst van het vierde euangelie, maar van de uitvoering van dat plan teruggebracht is door de verschijning van Prof. Scholtens jongsten arbeid (Voorr. blz. VII), en het in dier voege gewijzigd heeft, dat hij het door hem over het johanneïsche vraagstuk versamelde van tijd tot tijd in ‘bijdragen ter inleiding op de johanneïsche schriften des N. Ts.’ het licht wil doen zien, toetst, in dit eerste stuk daarvan, Credners meening aan het document zelf. Ook het afwijkend gevoelen van Volkmar, die Credners Geschichte des N. Tschen Kanons, in 1860, na des schrijvers dood, heeft uitgegeven, wordt daarin behandeld.
In 't kort samengedrongen komen zijne slotsommen hierop neder: dat de lijst, die voortaan kortheidshalve met den, verkeerden maar geijkten, naam van fragmentum Muratorii zal worden aangeduid, zeker niet vóór het jaar 190, maar ook stellig

{==247==} {>>pagina-aanduiding<<}
niet veel later, is opgemaakt door een lid der westersche (waarschijnlijk afrikaansche) kerk; - dat de schrijver op tamelijk gezagvoerenden toon, als in naam der gemeente spreekt; - dat zijn opstel een beredeneerden catalogus bevat van geschriften toenmaals in kerkelijk gebruik, vervaardigd met het kennelijk doel om de in des schrijvers kring gevolgde gedragslijn ten aanzien van den kanon te rechtvaardigen; - dat het vierde euangelie en de dusgenaamde eerste brief van Johannes daarin breedvoerig besproken worden ten einde ze als echt-apostolische geschriften te handhaven; - maar dat de wijze zelve dier bespreking de zwakheid verraadt van het verdedigd gevoelen.
Meer wordt daaraan toegevoegd, en wat hier met enkele woorden als resultaat wordt aangeduid is evenmin langs een gemakkelijken weg door den schrijver saâmgegaard, als op lichtvaardige wijze vastgesteld. ‘Omzichtigheid, niet vermetelheid, is een deugd bij den criticus,’ luidt zijne schoone leuze, en wat hij leverde, bewijst zijn recht om haar te voeren. Wat hij gaf getuicht van rijke wetenschap, ernstig wikken en wegen, bedachtzaamheid in het formuleren zijner meeningen, mannelijke oprechtheid in het uitspreken van wat hij voor zich zelven heeft vastgesteld. Wie na de verschijning van Scholtens kritisch-historisch onderzoek over het euangelie naar Johannes nog de zijde willen houden dergenen, die in het vierde euangelie een geschrift van den apostel meenen te moeten erkennen, kunnen uit Lomans werk zien, hoe reeds in de tweede eeuw dienaangaande twijfel werd gevoed niet slechts, maar ook hoe de verdedigers van dat gevoelen hun toevlucht nemen moesten tot de treurigste wapenen: zoutelooze legenden, holle declamatie, verwringing der schrift en een toon van gezag. Maar tevens zullen zij, en evenzeer hunne tegenstanders in dit opzicht, gelegenheid vinden om de beminnelijke zijde op te merken van het charakter des geleerden die, na de feilen der redenering van den schrijver des fragments te hebben aangetoond, het zelfvertrouwen leert begrijpen, waarmede een wanhopige zaak bepleit wordt, en den ijver die daartoe drijft volkomen ten goede houden. Van zulk een zijde zullen verdedigers en bestrijders der echtheid van 't vierde euangelie meer willen hooren, en 't zal geen wonder zijn indien de volgende stukken dezer ‘Bijdragen ter inleiding op de johanneïsche schriften des N.T.,’ met verlangen worden te gemoet gezien. Hoe weinig ze, ook na het verschijnen van Scholtens arbeid, gemist kunnen

{==248==} {>>pagina-aanduiding<<}
worden blijkt, èn uit het punt in deze aflevering behandeld, èn, bij eenige opmerkzaamheid, reeds uit den titel des werks. Deze belooft niet slechts meer licht over het boek door den leijdschen hoogleeraar ter sprake gebracht, maar ook over de nieuwtestamentische apokalypse en de drie zoogenaamde algemeene zendbrieven van Johannes, en aan die belofte is reeds aanvankelijk in dit eerste stuk voldaan. Veel geven is de vader van veel vragen. Twee zaken zullen het genot van Lomans arbeid kunnen verhoogen. Daar is iets zwaars, iets omslachtigs in den gang van zijn betoog, en tevens iets dat zou kunnen doen denken, dat zijne resultaten, hoe lang overwogen, niet tot volkomen rijpheid gekomen zijn. Van het eerste vind ik een proeve in het onderzoek naar den leeftijd des schrijvers van het fragment, vooral van blz. 20 af, en wat over Miltiades en Arsinoüs wordt gezegd. Van het andere in de gissingen ten opzichte van het laatstgenoemde woord. ‘Eerlijkheid’, verklaart de geleerde schrijver, gebiedt hem nt. 4 blz. 123 een bedenking in te brengen tegen wat hij nt. 3 blz. 120 vv. ten aanzien van den naam Arsinoüs had opgemerkt. En van een zeer naauwgezette eerlijkheid geeft werkelijk die toevoeging, of ze dan retractatie zij of aanvulling, een zeer krachtig bewijs. Maar die gaarne en volmondig uitgesprokene erkenning neemt niet weg dat, toen Loman eenmaal op het denkbeeld gekomen was in nt. 4 neêrgelegd, nt. 3 eene geheele omwerking had gevorderd, 't zij dan dat de meening blz. 120-123 ontwikkeld hare plaats geruimd had aan die welke blz. 123 v. wordt voorgedragen, 't zij dat deze terstond aan gene was toegevoegd en in één noot verwerkt. Vorm mag zeker niet boven inhoud gaan. Maar ce qui vaut la peine d'être dit vant la peine d'être bien dit: en een arbeid als deze is te degelijk en te belangrijk, dan dat iemand ook slechts een voorwendsel zou mogen gelaten worden, om zich met de uitvlucht:
‘de vorm is zoo stroef!’ wegens 't niet kennis nemen van den inhoud te ontschuldigen.
De uitgevers hebben dit begrepen. Zelden verschijnen studiewerken in ons vaderland in zoo royalen druk en op zulk voortreffelijk papier. Slechts ware eenige meerdere naauwlettendheid in de correctie ter drukkerij zeer wenschelijk. Een auteur heeft volle aanspraak op zijn C.C.B.L. Maar de corrector van den drukker mag geen Schleyermacher, grosticisme, montamisme over het hoofd zien, al brengen ze geen eenigzins belezene van den

{==249==} {>>pagina-aanduiding<<}
weg, noch een LIRRUM voor LIBRUM, - waar dat woord in de aanhaling uit een codex voorkomt, - al is de overeenkomst der letters groot en gevaarlijk.
Alkmaar, Maart '65.
van Heijst.
Woorden van Troost en besturing in dagen van droefheid en rouw. Leerredenen van Bernard ter Haar. Tweede vermeerderde druk. Amsterdam, Gebroeders Kraay 1864. Prijs ƒ 190.
Wanneer we zoeken naar eene formule, die eene voldoende beschrijving zou kunnen geven van het ideaal der toekomst, dan geloof ik dat we - voor zoover 't mogelijk is dit met weinige woorden uit te drukken - niet geheel en al zouden mistasten, als we deze kozen: innige vereeniging van hemel en aarde, de afstand tusschen die beide weggenomen, die beide in hoogere eenheid opgelost. We weten, dat deze formule niet verwachten mag zoo aanstonds als de eenig ware te zullen worden aangenomen, daar de gewone opvatting van 't leven met haar in lijnregte tegenspraak is. - ‘Die beide vereenigd zou vereeniging van het eeuwig onvereenigbare zijn’, zoo wordt er beweerd. ‘Aarde en hemel, dat is: smart en vreugde, ellende en zaligheid, zonde en reinheid, vleesch en geest, vergankelijkheid en eeuwigheid, stof en God, zwakheid en kracht, zelfzucht en liefde. Aarde en hemel één? Dit is immers onmogelijk. Wèl bestaat er eenig verband tusschen die beide maar ten hoogste slechts dit: de aarde is de plaats van voorbereiding voor den zaligen hemel. Iets anders te leeren zou tot stofvergoding aanleiding geven. We moeten tusschen die beide eene keuze doen en ons ideaal voor de toekomst is dit: de aarde vernietigd, voorbij het leven aan deze zijde van 't graf, en dan een eeuwige rust in Gods vaderhuis. Onze materialistische eeuw wil van de smarten en het onvoldoende dezer aarde niet meer weten; het heden moet verheerlijkt worden en de eeuwigheid verlaagd tot een droombeeld der fantasie. Maar ze zullen eens bedrogen worden de wijzen dezer aarde; de Heiland heeft immers gezegd: werkt niet om de spijze die vergaat?’
Deze voorstelling is eerbiedwaardig door ouderdom, en zoo we ons op gezegden uit den Bijbel willen beroepen, geloof ik dat we haar met een tal van bewijzen zouden kunnen staven. - Men vergete evenwel niet dat de bijbelsche wereldbeschouwing, uit den

{==250==} {>>pagina-aanduiding<<}
aard der zaak, eene geheel andere is dan de onze. ‘Ik en de Vader zijn een’ is de beschrijving van onze overtuiging, en vereeniging van het schijnbaar tegenstrijdige, oplossing van het gescheidene in eene hoogere eenheid is in zekeren zin het probleem, tot welks oplossing we telkens nader komen. Welnu, die eenheid ook in het leven te vinden moet ons streven zijn. Daarom houden we ons - ondanks alle bedenkingen - voorloopig nog aan onze formule; wij kunnen van geen van beide afstand doen. De aarde alleen te beschouwen als een soort van vreemdelingschap en haar alleen waarde toe te kennen, voor zooverre ze tot voorbereiding voor een verre toekomst kan dienen, is miskenning van de grootste gave der eeuwige goedheid; en dit niet alleen, neen, daardoor wordt de mensch ook voor dit leven ongeschikt. Men moest inzien welke noodlottige gevolgen die wereldverachting na zich sleept; de kracht, de energie worden verlamd en ten laatste ontwikkeling en vooruitgang onmogelijk gemaakt. Neen, we moeten het leven der aarde begrijpen, we moeten leeren inzien dat we 't hier reeds goed kunnen hebben. Dan zullen we vrede hebben met ons lot, dan zullen we met blijden moed arbeiden aan onze levenstaak en onder blijde en droeve ervaringen voorwaarts gaan op den weg eener eindelooze ontwikkeling. Hieruit volgt niet dat we geen hooger ideaal kennen dan dit leven. Neen, ‘van die vereenvoudiging houden we niet’; ons oog blijft ook gerigt, hoopvol gerigt op een zaliger en volmaakter toestand, maar tot levensverachting, maar tot een treuren en klagen over 't leven der aarde mag deze hoop geen aanleiding geven of ze wordt verderfelijk en noodlottig. Hier den hemel te vinden, hier vrede te hebben met ons lot, hier altijd blijmoedige vreugde in 't hart te gevoelen, dat is het schoonste, dat is het beste middel tot volmaking.
Kan dat wel? - Of is onze beschouwing van 't leven, onze ideële vereeniging van hemel en aarde niet eene oppervlakkige, geboren uit gebrek aan levenservaring? Is dat beweren niet 't gevolg van die levensbeschouwing die òf de smart des levens niet kent, òf daarvoor moedwillig de oogen sluit? - We antwoorden, dat er zoo heel veel levenswijsheid niet toe behoort om levensraadselen te ontdekken, - de aankondiging van dat geschrift, welks titel we hier boven afschreven, zou ons van zelf wel aan de rampen van dit leven doen denken. Neen, we kennen het droeve dezer aarde maar blijven toch gelooven, -
{==251==} {>>pagina-aanduiding<<}
en dat geloof is ons zaligheid - dat hier de hemel wonen kan; voor ons is dat geloof de eenige bron van troost in ‘dagen van rampspoed en rouw.’
We hebben - voor eene aankondiging - eene wèl wat àl te uitvoerige inleiding laten voorafgaan, doch hebben daarmede dan ook ons oordeel over dit geschrift van den Utrechtschen Hoogleeraar uitgesproken.
Vertroosten zouden wij 't liefst aldus omschrijven: den hemel op aarde brengen, den mensch hier tot hemeling vormen. Moeten we duidelijker zijn? Welnu: vertroosten is de raadselen van 't leven verklaren, en aanwijzen hoe juist iedere smart, iedere beproeving een middel is om ons te heiligen en te volmaken. Liefst stel ik me 't aldus voor: we bewandelen onzen levensweg, en hebben ons levensdoel uitgekozen. Maar eensklaps wordt op dien weg een sluitboom gesteld, we kunnen niet verder, en het land van genot dat we bijna bereikt hadden, verdwijnt in de verte. We bewandelen onzen levensweg met vrienden en geliefden, in hun gezelschap willen we verder gaan, maar eensklaps verlaten ons de onzen en we moeten verder, maar nu alléén. We bezitten - en genieten en verheugen ons in dat bezit, maar eensklaps wordt ons alles ontnomen. We zullen niet verder gaan. ieder vulle het aan. Nu is de vraag: hoe zullen we ons troosten? Door te zeggen: ‘'s Heeren wegen zijn ondoorgrondelijk?’ Laten we eerlijk zijn voor ons zelven. Die troost baat niet, en zoo ze ons vertroost dan is het omdat er - zij het ook onbewust - reeds iets anders met ons geestelijk leven heeft plaats gehad, dat ons bevredigt. Door te denken: ‘God zal wel zorgen?’ Maar dat moet ik weten, of anders rust mijn hart niet; hier helpt geen gezag, zelfs het hoogste niet. Neen, dit is troost: te peinzen over ons leven, intekeeren tot ons zelven en dan te onderzoeken, waartoe dit of dat met ons geschieden moest, wat er in ons moet veranderen. Laat dan alles ons begeven, we gaan gemoedigd ook het zijpad in: iedere weg, ook de hobbeligste, leidt tot zaligheid. Dus, we moeten bij ervaring Gods liefde kennen; ervaring moet hier de leermeesteresse en troosteresse zijn? -
Er bestaat evenwel ook eene andere opvatting. Zij wil ook volstrekt niet weten van het verachten dezer aarde; zij heeft uitwendig oneindig veel met de onze gemeen; maar goed beschouwd bestaat er tusschen die beide een zeer groot verschil. Er zijn er - en 't is de gewone leer - die zich beroepen op Gods liefde,

{==252==} {>>pagina-aanduiding<<}
maar het verre van zich achten eenig bewijs te leveren; ze gebruiken de schoonste uitdrukkingen, maar 't zijn holle klanken, en - ze kunnen wèl de wonde bedekken, doch heelen, genezen kunnen ze niet. Telkens komt weêr de twijfelmoedige vraag: waarom? En 't antwoord is altijd weêr dat eene: ‘God is liefde, op den grooten dag der vertroosting zal het alles heerlijk worden verklaard.’ Wij hebben met dien troost geen vrede, aan dien troost nooit genoeg. God heeft ons inniger lief dan die troostredenaars. Hij wil niet alleen de klagt doen verstommen door te spreken van zijn wijsheid; hij bewijst zijn liefde: zijn schepping, ons hart, de geschiedenis der menschheid levert tal van bewijzen, die we begrijpen kunnen en die vrede geven en rust.
De heer ter Haar heeft in dit twaalftal leerredenen een schat van troost neêrgelegd en dat dit werkje een tweeden druk beleeft is geenzins bevreemdend. We vermeten ons niet die leerredenen uit een homiletisch oogpunt te beoordeelen. De auteur is daartoe te ver boven ons verheven. Daarbij beamen we ten volle het door hem geschrevene: voorrede bl. VIII. ‘Slechts aan weinigen, die niet zelven in de school des lijdens onderwezen en geoefend zijn, is het gegeven, zich geheel in den toestand van treurenden te verplaatsen,’ en daaruit volgt dat hij de beste vertrooster kan wezen omdat het lijden hem niet vreemd is gebleven. In dit boekske spreekt de bedroefde zoon, echtgenoot en vader, en dat op zijn wijze, dat in zijn taal, met zijn diepte van religieus gevoel. Kan dit boekje anders dan een bron van heerlijke vertroosting wezen? - Toch beantwoorden wij die vraag, slechts ten deele bevestigend. We hebben in de voorgaande bladzijden gezegd wat voor ons vertroosting is; - en prof. t.H. staat op een geheel ander standpunt. Schoone woorden baten weinig, en veelal blijft het hier bij liefelijke klanken. We beweren daarmede geenszins dat deze leerredenen zonder degelijken inhoud zouden zijn, - maar ons kwam bij 't lezen, - en ik stel me voor dat het den hoorder evenzoo ging - wat van dat ‘waarom’ op de lippen. Laat ik mijne bedoeling met één enkel voorbeeld ophelderen. De eerste leerrede over Matth. V: 4 begint aldus: ‘Wat maakt wel het eigenaardig karakter der gezegende Godsdienst uit, die wij belijden, in onderscheiding en tegenstelling van zóó vele godsdiensten, als vóór haar bestaan hebben, of nog nevens haar bestaan? - Is het niet M. H! dat de Godsdienst van Jezus Christus eene Godsdienst der vertroosting is?’ - Tot dusverre

{==253==} {>>pagina-aanduiding<<}
stemmen we den prediker gaarne alles toe. De godsdienst van Jezus is de godsdienst der vertroosting, maar waardoor? De hoogleeraar beantwoordt die vraag door te wijzen op 't geen Jezus sprak, en geen wonder, de menschenzoon was de trooster bij uitnemendheid. Maar wij vragen weder, van waar had Jezus die woorden van eeuwige en heerlijke troost? En het antwoord op die vraag is alles afdoende. Welnu! dit antwoord wordt hier niet gegeven, of slechts als in 't voorbijgaan. Dat hadden we op den voorgrond geplaatst: en dan zouden wij dit antwoord geven: ‘omdat Hij aan den boezem des Vaders rustte’, omdat Hij hier in 't Vaderhuis was. Jezus geloofde niet aan Gods liefde, maar kende die bij ervaring. Jezus geloofde niet aan eeuwig leven, maar had eeuwig leven: voor Jezus waren hemel en aarde één. Daarom is Jezus' godsdienst die der vertroosting, omdat ze ons hier God doet vinden, omdat ze ons doet rusten aan zijn vaderhart. We hadden onder dat twaalftal leerredenen zoo gaarne eene gevonden die dat laatste meer op den voorgrond plaatste, ja - en ziedaar vrijmoedig een bedenking die het geheele werkje betreft - we hadden dat gaarne overal gezien. Mij dunkt, dan ware de vertroosting die het aanbiedt meer bevredigend, en 's sprekers zielvolle taal zou werkelijk ‘tranen droogen’.
Zullen we het schoone aanwijzen dat hier op elke bladzijde gevonden wordt? Dat zou meer ruimte vorderen dan ons voor eene aankondiging is toegestaan. - Onze aanmerkingen betreffen de geheele zienswijze van den Hoogleeraar. - Onze eeuw is die der ervaring, en men moge dat veroordeelen, men moge daarop uit de hoogte nederzien, den tijdgeest te miskennen is eene miskenning der leidingen Gods. Het Christendom zal de godsdienst der menschheid worden, juist omdat het aan al de behoeften van ons geslacht voldoet, en niet met klanken speelt, maar geest en leven ademt. We hebben daarom een wensch op 't hart en willen er mede eindigen: er kome een einde aan magtspreuken, - men overtuige! Dit moet ook van toepassing zijn op hem die treurenden vertroost. Men bewijze de waarheid van 't groote woord: God kastijdt zijne liefste kinderen, want beproeving staalt den wil, heiligt de kracht, wijst den weg ten hemel. - Dit zij dan het doel waarnaar wij allen, ieder voor zich zelven, streven. Dit zij het doel dat de christelijke prediker vooral beoogt: het wegnemen door den Christus van de scheidsmuur tusschen hemel en aarde, het openen van 't Vaderhuis hier in dit leven, - eens

{==254==} {>>pagina-aanduiding<<}
volmaakt, hier ten deele. - Zoo zij dit koninklijke woord van den discipel de inhoud onzer prediking, het leidend beginsel van ons leven, het troostwoord voor alle bedroefden, de juichtoon van alle stervenden: ‘die in den Zoon gelooft heeft eeuwig leven!’
Colmschate.
A.S. Carpentier Alting.

III. Regtsgeleerdheid en Staatswelenschappen.




Het koloniale vraagstuk in de Tweede Kamer der Staten-Generaal. Eene studie door Dr. W.J.A. Jonckbloet, lid dier Kamer. Amsterdam, P.N. van Kampen. 1865. Prijs ƒ 2.25.
Elk tijdstip onzer parlementaire geschiedenis heeft zijne bijzondere vraagstukken gehad. Of zij allen behoorlijk opgelost zijn, ligt op het oogenblik buiten het bereik mijner beschouwing. Dit is evenwel zeker, dat men naar eene oplossing gezocht heeft en menig product van wetgeving kan als bewijs voor dat streven aangehaald worden.
Wij hebben echter in de laatste jaren geen vraagstuk gehad van meer omvattenden aard, meer ingrijpende in de publieke en particuliere belangen, en tevens moeijelijker ter behandeling, dan het koloniale. Wij hebben ter oplossing daarvan een tal van ministers zien opstaan en verdwijnen, zonder dat hun dikwijls de gelegenheid gegeven werd, om hunne denkbeelden en plannen mede te deelen; wij hebben ten gevolge daarvan kamerleden zien strijden tegen vroeger met kracht voorgestane rigting en beginselen, om zich te scharen aan de zijde van hen, die zij vroeger op het vurigst bekampten; wij hebben eindelijk bij de bespreking van dit vraagstuk in de pers en bij het publiek eene Babylonische spraakverwarring zien heerschen, zoo groot, dat men zich dikmaals genoopt gevoeld heeft te vragen, hoe bij zulk een stand van zaken het bedoelde vraagstuk immer tot oplossing zou kunnen geraken.
Het is onnoodig en misschien ook minder gemakkelijk het juiste tijdstip aan te geven, waarop voor het eerst de koloniale quaestie meer bijzonder op den voorgrond trad. Men zou, welligt eenigzins met regt, kunnen beweren, dat zij gedurig en bij herhaling tot een onderwerp van overweging verheven werd, toen de vroegere afgevaardigde uit Almelo, tegenwoordig lid van den Raad van State, de heer van Hoëvell, in de Tweede Kamer zitting nam. Meer bepaald werden de koloniale zaken in de Kamer en bij het publiek ter sprake gebragt, toen aan de groene tafel plaats nam een zoogenaamd gematigd liberaal ministerie, dat daarom

{==255==} {>>pagina-aanduiding<<}
alleen reeds water- en melkachtig van aard kon genoemd worden, aangezien daarin mannen van nog al wijd-uiteenloopende inzigten eendragtig naast elkander zaten. Terwijl nu de oud-gouverneurgeneraal Rochussen in dat kabinet de portefeuille van koloniën verkreeg, was het natuurlijk, dat de koloniale quaestie van zelf meer op den voorgrond kwam. Van dien tijd zijn de Staten-Generaal en de natie van dat vraagstuk bij herhaling gesaisisseerd geworden. Niet, dat het vraagstuk zelf daardoor tot nog toe tot eene behoorlijke oplossing gebragt is; dit toch kon niet bij het vormen van ministeriën, welke meestal uit de minderheid voortkwamen, en men kan niet beweren, dat het zoogenaamd gematigd liberaal ministerie Rochussen - van Bosse uit de meerderheid kwam. Nu had misschien de heer Rochussen het nog eenigen tijd langer gered, bijaldien hij zich aan zijn wachtwoord ‘gematigd liberaal’ gehouden had. Maar weldra werd door den minister van koloniën de banier der reactie omhoog geheven, hetgeen weder aanleiding moest geven tot het optreden van een kabinet uit de minderheid, waarvan de heer van Hall het hoofd was. Men had dan ook reeds sedert eenigen tijd den heer Rochussen aan de zijde van den heer van Hall gezien, en men kon daaruit tevens reeds dadelijk het besluit trekken, dat de dagen van den minister van koloniën geteld waren. En toen de heer Rochussen zich weinig gelegen liet liggen aan de votum's der Tweede Kamer, waarbij sommige zijner handelingen zeer sterk afgekeurd werden, verwierp de kamer eindelijk het budget van koloniën. Toen werd de heer Cornets de Groot door den heer van Hall geroepen, maar door diens aftreden, veroorzaakt door al te groote geneigdheid voor den presidialen zetel in den ministerraad, geraakte natuurlijk het geheele kabinet uit elkander en de heer Cornets de Groot vond niet eens de gelegenheid, om zijne beginselen mede te deelen. Sommige leden evenwel bleven en plaatsten zich onder de
leiding van den heer van Zuijlen van Nyevelt, om eene tweede editie te geven van een gematigd-liberaal ministerie; alzoo weder een kabinet uit de minderheid. Maar de heer Loudon, aan wien de portefeuille van koloniën opgedragen werd, bleek geheel te verschillen in denkbeelden met den ministre-orateur van het kabinet, die in zijn programma gesproken had van ‘dwangjuk van beginselen’ van ‘liberaal in Nederland en behoudend in Indië’ en dergelijke curiositeiten meer. Het gevolg was eindelijk, dat de heer van Zuylen met zijne verrukkelijke phrases alleen bleef

{==256==} {>>pagina-aanduiding<<}
staan en zijne portefeuille ter beschikking moest stellen. Natuurlijk moest daarvan weder het gevolg zijn, dat de overige leden van het kabinet eindelijk ook aftrokken en zoo kwam, door bemiddeling van den heer Loudon, het tweede ministerie Thorbecke, waarin de heer Uhlenbeck, iemand van uitnemende talenten en uitgebreide werkzaamheid, maar die als staatsman onbekend was en als minister weinig bewijzen van parlementaire geschiktheid gaf, het departement van koloniën op zich nam. Intusschen had men nu een kabinet, uit de meerderheid voortgekomen, en de Tweede Kamer nam, onder groote oppositie evenwel, de begrooting van koloniën aan. Niet alzoo dacht de Eerste Kamer er over: na een breedvoerig debat, verwierp zij met overgroote meerderheid het budget van den heer Uhlenbeck, en verklaarde daarbij en later nog weder uitdrukkelijk, dat zij met haar votum de koloniale politiek van het ministerie bedoelde te treffen. De heer Thorbecke echter expliceerde dat votum op eene andere, op zijne eigene wijze; het ministerie bleef en van ontbinding was geen sprake. Nu trad als minister van koloniën op het nog jonge lid van de Tweede Kamer, de heer Fransen van de Putte, die jaren in Indië verkeerd had en daarenboven blijken had gegeven, de koloniale toestanden zeer goed te kennen. De pas opgetreden minister van koloniën gaf al spoedig bewijzen, dat de portefeuille in goede handen was, en dat de liberale koloniale politiek in hem een uitnemenden verdediger gevonden had. De liberalen wenschen wel dat de minister voor het vervolg zijne bezoeken bij den heer van Hall stake, zoo als ons onlangs de Arnhemsche Courant mededeelde. De heer van de Putte kent de Indische zaken te goed, dan dat hij onderigt noodig zou hebben van eene jeugdige Indische specialiteit, zooals de heer van Hall indertijd heette.
Maar aan welke bekwame handen nu ook de portefeuille van koloniën toevertrouwd is, ook met het ministerie, uit de meerderheid voortgekomen, wacht het koloniale vraagstuk nog steeds zijne oplossing. Het is wel mogelijk, dat men met dit ministerie zoover komen zal, maar het is ook mogelijk, dat het kabinet op die quaestie valt, en al houdt men het er teregt voor, dat het heengaan van het kabinet het begin van zijn weder optreden zijn zal, omdat het ministerie Thorbecke voor het oogenblik het eenig mogelijke is, de oplossing van het koloniale vraagstuk moet onder al die wederwaardigheden wachten, en het blijft dan toch altijd de vraag, of het kabinet ooit

{==257==} {>>pagina-aanduiding<<}
zoover zal komen, dat het met de Eerste Kamer, zoolang dat ligchaam als op het oogenblik geconstitueerd is, deze quaestie regele. In elk geval is het koloniale pleit volstrekt niet beslecht door het bij herhaling aannemen der begrootingen van koloniën van den tegenwoordigen minister, evenmin door het vaststellen van de Indische comptabiliteit door de wetgevende magt. Ik verschil ten aanzien van dit punt in gevoelen van vele liberalen in den lande, en geloof veeleer, dat de koloniale quaestie niet eerder beslecht zal zijn, dan wanneer ook onze Eerste Kamer ten opzigte der door het gouvernement in te dienen wet, regelende de gouvernements- en particuliere cultures op Java, eene beslissing genomen zal hebben. Ik kom op dit punt nog terug.
Nadat ik nu reeds zooveel betrekkelijk het koloniale vraagstuk ter neder schreef, wordt het tijd te onderzoeken, wat men daarmede bedoelt. Wat verstaat men door het koloniale vraagstuk? Mij dunkt, de vraag, hoe op de voor koloniën en moederland meest doelmatige wijze de koloniën beheerd zullen worden. Die vraag wordt sedert eenigen tijd in al hare bijzonderheden in het publiek behandeld, en, aangezien ons Oost-Indie de eerste plaats in de rij onzer koloniale bezittingen inneemt, is het natuurlijk, dat de vraag vooral met betrekking tot die gewesten behandeld wordt. Naarmate men zich op liberaal of conservatief standpunt plaatst, naar die mate wordt het antwoord op die vraag zeer verschillend gegeven. Wij hebben een tal van boekwerken en brochures gehad, waarin men de koloniale quaestie behandeld heeft; wij hebben een Engelschman (Money) ons koloniale stelsel usque ad coelum zien verheffen en wij hebben een landgenoot van groot talent (Multatuli) ons koloniaal beheer zoo sterk mogelijk zien veroordeelen. Intusschen blijft het wenschelijk, dat eene alle uitersten vermijdende pers het publiek blijve voorlichten, en hij, die de pen opneemt, om de quaestie toe te lichten, heeft aanspraak op erkentelijkheid.
Onder de jongst verschenen studiën over het koloniale vraagstuk komt voor eene van den heer Dr. W.J.A. Jonckbloet, maar, ik voeg er aanstonds bij, het koloniale vraagstuk, zoo als het in de Tweede kamer der Staten Generaal behandeld werd. Nu is het wel waar, dat het vraagstuk ook in die vergadering behandeld is, eenigermate althans, in den boven door ons bedoelden zin, maar de heer Jonckbloet stelde zich minder voor, om naar zijne inzigten de vraag te beantwoorden, als wel, zoo als hij zelf

{==258==} {>>pagina-aanduiding<<}
zegt, ‘om een overzigt van het jongste debat in de Kamer te geven.’ In het geven van zulk een kritiesch resumé is de schrijver, naar mijne bescheiden meening, volkomen geslaagd. De tegenwoordige koloniale oppositie wordt er in alle hare kleinheid ten toon gesteld, en volkomen duidelijk komt het uit, dat het haar bij de behandeling der koloniale zaken minder om beginselen dan om personen te doen is. Treffend acht ik het bewijs, dat de heer Jonckbloet daarvan bladz. 172 en 173 aanhaalt, alwaar twee redevoeringen van den heer van Zuylen van Nyevelt onder elkander geplaatst worden, waarin die afgevaardigde zich zelven na een tijdsverloop van twee dagen letterlijk tegenspreekt. Maar nu beweer ik, dat daarmede het koloniale vraagstuk niet eene enkele schrede nader aan zijne oplossing gekomen is, omdat dit nooit à fonds in de Staten Generaal behandeld is, en ik zal dit later aantoonen. Daar zijn in die vergadering wel enkele détails van koloniaal beheer besproken, maar het vraagstuk zelf, zoo als het gesteld behoort te worden, bleef onaangeroerd, en daarom geloof ik al verder, dat de heer Jonckbloet met deze zijne studie slechts een middelmatig succes behalen kan. Ik erken zeer de goede zijde dezer studie; ik beaam zelfs het betrekkelijk wenschelijke, dat er in gelegen is, om den strijd op koloniaal gebied in het juiste licht te stellen en de uitkomsten van dat onderzoek ook aan anderen voor te leggen. Maar, salva reverentia, vorder ik van den heer Jonckbloet, wanneer hij eene dergelijke quaestie behandelen wil, méér; ik verlang door hem het vraagstuk zelf behandeld te zien en ik laat mij niet afschepen met het op bladz. 10 ter neder geschrevene: ‘dat tot het uiten van een wezenlijk bruikbaar advies dieper studie van het veelomvattende vraagstuk vereischt wordt dan die, waartoe de schrijver tot op dit oogenblik in de gelegenheid was;’ want moest het geven van een wezenlijk
bruikbaar advies tot een volgend jaar uitgesteld worden, ook deze studie had tot dat tijdstip achterwege kunnen blijven, terwijl dan door den schrijver aan een overzigt van het debat in de Staten-Generaal eene behandeling van het vraagstuk zelf verbonden had kunnen worden.
Straks heb ik in het algemeen aangegeven, wat eigenlijk het koloniale vraagstuk is; ik heb daarbij gezegd, dat onze Oost-Indische bezittingen daarbij vooral meer op den voorgrond treden, en ik voeg er nu nog bij, dat aangezien Java wederom de eerste plaats inneemt, het er bijzonder op aankomt de gestelde vraag

{==259==} {>>pagina-aanduiding<<}
met betrekking tot dit eiland te beantwoorden. De straks gebezigde algemeene uitdrukking laat zich tot de volgende formule herleiden: Java moet beheerd worden naar een stelsel van bestuur, dat de inlandsche bevolking de grootst mogelijke mate van morele en materiële welvaart verzekert en daarbij aan de directe en indirecte belangen van het moederland bevorderlijk is. Bereikt men dit doel, door aan Java constitutionele instellingen te geven, of, - want ik meen het er voor te kunnen houden dat deze stelling voor het oogenblik zelfs niet verder aangeroerd behoeft te worden, - zal men het land laten onder het vaderlijk beheer der autokratie met gebruikmaking van den magtigen arm der inlandsche hoofden? Zal men in het laatste geval door een stelsel van dwang of door vrijheid, zooveel mogelijk, besturen, ten gevolge waarvan in het eerste geval de opvoeding der bevolking aan den tijd overgelaten wordt, en in het laatste het koloniaal bestuur daaraan krachtig medewerkt? Zal men den inlander verpligten tot produceren, of zal men hem daarin vrij laten? Anders gezegd, het is de vraag - en ziedaar wat de cardo quaestionis op koloniaal gebied kan geacht worden - komt men tot het doel, hetwelk men zich ter bereiking voorstelt, door een stelsel van verpligten of door een van vrijwilligen arbeid? De tegenwoordige koloniale oppositie houdt zich stijf en strak aan het cultuur- d.i. het dwangstelsel; de liberale partij wil langzamerhand komen tot vrijen arbeid. Ik stem toe, dat het koloniale vraagstuk, binnen die grenzen besloten, niet geheel volledig aangeduid is, maar men bedenke dat, - aangezien Java wel de eerste onzer koloniale bezittingen heeten kan zoodat aan hare morele en materiële welvaart die onzer Oost-Indische bezittingen en het welzijn van het moederland naauw verknocht zijn, aangezien verder die welvaart alleen door arbeid te verkrijgen is, - natuurlijk het koloniale vraagstuk in het parlement en bij het
publiek tot de quaestie van verpligten of vrijen arbeid teruggebragt wordt.
Het cultuurstelsel is onder een tweeledigen vorm op Java ingevoerd. De inlandsche bevolking namelijk arbeidt regtstreeks voor het gouvernement, of voor het gouvernement met tusschenkomst van een contractant. In het eerste geval arbeidt zij onder het algemeen toezigt van Europesche ambtenaren; in het tweede geval werkt het cultuurstelsel door contracten, d.w.z. het gouvernement gaat eene overeenkomst aan met Europesche industriëlen, waarbij de contractant ter eener zijde (het gouverne-
{==260==} {>>pagina-aanduiding<<}
ment) zich onder meer verbindt om ter beschikking van den contractant ter andere zijde (den fabrikant) te stellen een toereikend beloop van onbezoldigden arbeid, en de fabrikant daarentegen zich sterk maakt, om eene zekere hoeveelheid van de opbrengst van de op de Europesche markt gewilde voorbrengselen tegen zekeren prijs aan het gouvernement te leveren. In beide gevallen ontvangt het gouvernement direct de waarde van de op zijn last geteelde producten. Ziedaar en gros het cultuurstelsel zoo als het door den generaal van den Bosch in 1830 op Java ingevoerd is. Naast dat stelsel van verpligten arbeid staat de vrije cultuur, waarbij de inlandsche bevolking geheel vrijwillig met den fabrikant onderhandelt, en deze laatste in geene betrekking tot het gouvernement staat.
Nu beweert men van de eene zijde (de eonservative) dat door het invoeren van het cultuurstelsel het koloniale vraagstuk opgelost is. Men wijst op de immense schatten, welke dat stelsel voor het moederland afgeworpen heeft. Men haalt jaren aan, waarin het koloniaal batig slot (het zuiver overschot zoowel van de souvereine inkomsten van den staat als van den verkoop der producten) bedroeg eene som tot een bedrag van ƒ 38 tot 45.000.000. Men voegt daarbij, dat de handel en het fabriekwezen hier te lande ten gevolge van het cultuurstelsel zich tot eene ontzaggelijke hoogte ontwikkeld hebben. Men rigt onze blikken naar het aan het cultuurstelsel naauw verwante consignatie-stelsel, volgens hetwelk de producten voor de Europesche markt voor het grootste gedeelte door het gouvernement, en wel door middel van de Handel-maatschappij, hier te lande aan de markt gebragt worden. Men geeft hoog op van de groote morele en materiële ontwikkeling, welke dat stelsel aan de inlandsche bevolking gebragt heeft. Het heeft den Javaan geregelde arbeidzaamheid geleerd en daarenboven zijne maatschappelijke positie oneindig verbeterd. Men verwijst ons eindelijk naar de grondwet van Nederlandsch-Indië, naar art. 56 van het Oost-Indische regerings-reglement, waarvan de eerste alinea den gouverneur-generaal voorschrijft, om de op hoog gezag ingevoerde cultures, zooveel doenlijk in stand te houden.
Van de andere (de liberale) zijde verwacht men de beantwoording van de koloniale quaestie van den vrijen arbeid. Men zegt, dat het gouvernement direct en indirect door de vrije cultuur oneindig meer dan door de gedwongene gebaat wordt:

{==261==} {>>pagina-aanduiding<<}
de koffij-productie in Buitenzorg o.a. beliep onder de werking van het stelsel van verpligten arbeid 2500 picols, en toen die gedwongen teelt in 1856 opgeheven werd, klom de productie tot 20,000 picols, welke cijfers respectivelijk eene waarde van ƒ 75.000 (gedwongen teelt) en ƒ 339,200 (vrije cultuur) vertegenwoordigen. De inlandsche planters ontvingen voor hun gedwongen arbeid ƒ 25,000, terwijl zij onder de vrije cultuur voor de 20.000 picols ontvingen eene waarde tot een bedrag van ƒ 250.000, en nadat de landheeren de hun nog overblijvende 12.000 picols verkocht hadden, bleef er voor den planter nog eene verdienste van ƒ 250.000 over. De productie van de thee over het geheele eiland klom in 10 jaar van 928.000 tot ruim 2.000.000 pond, waartoe de particuliere nijverheid slechts 18 fabrieken en 2563 bouws behoefde, terwijl de gouvernementsambtenaren 100 fabrieken met 4594 bouws noodig hadden, en dat wel voor de helft geproduceerde thee. De productie van den tabak klom van 2.000.000 tot 12.000.000 pond, terwijl de inlandsche planter ruim het dubbele van hetgeen de gedwongen cultuur hem zou hebben opgeleverd verdiende. De handelswaarde van den uitvoer naar onze markt werd alleen op de beide laatstgenoemde artikelen met ƒ 7 à 8.000.000 verhoogd. De particuliere cultuur in de vorstenlanden vermeerderde in 5 jaar de productie van de indigo van 50.000 tot 450.000 pond, ƒ 1500 in waarde. De ingezetenen van Soeracarta en Djocjocarta leveren p.m. 60.000 picols koffij, 40.000 picols suiker en 4 à 500.000 pond indigo voor de Europesche markt. 45.000 bunders woeste gronden zijn aan particulieren verhuurd, welke boven de 100.000 picols rijst, 50.000 picols suiker en even zooveel koffij leveren. Aan particulieren zijn bovendien ruim 1.200.000 bunders gronds in eigendom afgestaan ter aangeslagen waarde van ƒ 34.500.000, waarop meer dan een millioen menschen leven, die welvaart en voorspoed
genieten, terwijl de landbezitters ruime winsten maken. Die particuliere ondernemers leverden in 1863: 137.818 picols koffij, 389.965 picols suiker en 206.646 ponden indigo, ter waarde van omstreeks ƒ 12.000.000. 35 à 40 schepen konden bevracht worden met deze vruchten van den vrijwilligen arbeid der Javanen, die daarbij zooveel verdienden, dat zij niet alleen goed in hun levensonderhoud voorzien konden, maar bovendien nog voor 8 à 9 millioen gulden meer dan vroeger van de producten der Nederlandsche nij-
{==262==} {>>pagina-aanduiding<<}
verheid konden koopen, waardoor zoowel de belastingen als onze invoeren van jaar tot jaar stegen. In 1861 bedroeg de invoer uit Nederland ƒ 18.816.448 tegen ƒ 7.956,476 in 1850. Tegenover die voordeelen van den vrijen arbeid staan nu, volgens de liberalen, de nadeelen van de gedwongen cultuur. Men heeft aangetoond, dat in 1859/60 3 à 400.000 bouws rijstvelden braak bleven liggen, waarvan bij eene behoorlijke bewerking voor eene waarde van ƒ 18 à 20.000.000 aan rijst had kunnen geoogst worden, terwijl de bevolking desniettegenstaande sedert 1840 met 400.000 zielen toegenomen was. Volgens officiële regerings-verslagen werden in 1861 261.000 picols koffij minder geoogst dan in 1851. Het monopolie van het indigo-product werkte zoo nadeelig, dat in 1840 op Java 728 indigo-fabrieken werkten met eene productie van 2.032.097 pond indigo, terwijl er in 1860 nog slechts 273 fabrieken werkten en de productie 407.672 pond beliep; 400.000 menschen moest men bovendien van de gedwongen indigo-teelt ontheffen, omdat zij te gelijk met den grond uitgeput geraakten. De gedwongen aanplant van suikerriet, indigo, tabak enz. ging met 16.439 bouws tusschen de jaren 1851 en 1861 achteruit, terwijl toch de bevolking in dat tijdvak met 2½ millioen zielen toegenomen was. De planter verdiende in 1861 ± ƒ 8.000.000 minder dan in 1851. Van de 37 tabaks-contracten (gedwongene
cultuur) met 3687 bouws waren er in 1861 11 met 1498 bouws overgebleven, en deze leverden slechts ¼ van het vroegere product. Bij de gedwongen thee-cultuur verloor het gouvernement in 15 jaren 2½ millioen gulden. Toen er van 1840 tot 1850 nog weinige particuliere ondernemers op Java waren en het gouvernement 55 pct. grond méér met suiker, indigo en tabak deed beplanten ging de invoer uit Nederland van ƒ 13.239.247 in 1840 tot ƒ 7.956.476 in 1850 terug. De heer v. Hoëvell, de groote voorstander van den vrijen arbeid, geeft den normalen toestand volgenderwijze aan: onder de werking van het cultuurstelsel worden er meer dan drie millioen bunders met verschillende producten beteelde gronden door particuliere ondernemers en Javanen vrijwillig, voor eigen rekening, zonder tusschenkomst van het gouvernement, jaarlijks beplant, waarvan de oogstwaarde zich niet laat bepalen. Tegenover dezen normalen toestand worden er, buiten de koffij, slechts 50.000 bunders voor rekening van het gouvernement door gedwongen arbeiders beplant en dus naauwelijks 1/60 van het geheel. En niet alleen is die

{==263==} {>>pagina-aanduiding<<}
vrije cultuur voordeelig voor het gouvernement, maar de liberale partij meent ook, gelijk ik reeds met een enkel woord boven opmerkte, dat de inlander daardoor grootelijks meer dan door het gouvernements-cultuurstelsel moreel en materieel bevoordeeld wordt. Jaarlijks toch bebouwt hij vrijwillig, den rijstaanplant niet medegerekend, een aanzienlijk, doch niet bekend getal bunders met tabak, suikerriet, indigo, katoen, oliezaad, aardvruchten, groenten, tafelvruchten enz., waardoor de handel verlevendigd en de markten allerwege ruim voorzien worden, terwijl hij meer dan 17 millioen klapperboomen heeft geplant en onderhoudt, ongerekend de vorsten- en particuliere landen. Alleen de cocosnooten leveren een jaarlijkschen oogst ter waarde van ƒ 35 à 40.000.000.
Men meene nu evenwel niet, dat de liberale partij op de boven aangevoerde gronden van stonden aan de gedwongene door de vrije cultuur wenscht vervangen te zien. Men heeft dat wel van de zijde der behoudende partij beweerd, maar het tegendeel is waar. De liberaal erkent zeer de goede zijde van het cultuurstelsel; hij ontkent volstrekt niet, dat door dit stelsel kolonie en moederland uitnemend gebaat zijn. Hij beweert echter, dat de overdrijving daarvan groot nadeel aangebragt heeft, en daarenboven dat, hoe uitnemend het gewerkt moge hebben, het nu niet meer in staat is de productie te verhoogen en men eenen anderen weg behoort in te slaan. Hij wenscht het behoud van het cultuurstelsel, maar hij wenscht andere grondslagen. Hij wil vrijen in plaats van gedwongen arbeid, om eindelijk te komen tot een toestand, waarbij alle gouvernements-tusschenkomst ophoudt en de directe voordeelen, welke het gouvernement tot nog toe geniet, plaats maken voor meer indirecte. Daarbij beroept hij zich op artikel 56 van het regerings-reglement, maar hij ziet bij het lezen der eerste alinea de zesde niet voorbij, welke luidt als volgt: ‘dat moet worden voorbereid eene regeling, steunende op vrijwillige overeenkomsten met de betrokken gemeenten en personen, als overgang tot eenen toestand, waarbij de tusschenkomst des bestuurs zal kunnen worden ontbeerd.’
Zietdaar dan verschillende wijzen, waarop men tracht te komen tot eene oplossing van het koloniale vraagstuk. Ten gevolge daarvan doen zich nu de volgende vragen ter beantwoording voor: Is het cultuurstelsel op den duur bij magte, om den inlander dien trap van morele en materiële ontwikkeling te doen bereiken, waartoe wij als koloniale mogendheid hem de gelegen-
{==264==} {>>pagina-aanduiding<<}
heid moeten aanbieden? Verder, zullen de millioenen van het koloniaal batig slot door dat stelsel immer even ruim als dit in sommige jaren heeft plaats gehad in de schatkist blijven vloeijen, en daarbij, zullen handel en industrie door het cultuurstelsel eene steeds hoogere vlugt kunnen nemen? Eindelijk: meent men deze vragen in bevestigenden zin te kunnen beantwoorden, kan men dan met artikel 56 van het Oost-Indiesch regerings-reglement in de hand beweren, dat het cultuurstelsel het begin en het einde der koloniale quaestie is, gezwegen nu daarvan, welke groote wijzigingen dit stelsel reeds sedert zijne invoering ondergaan heeft? Of moet dan artikel 56 gewijzigd worden? In de tweede plaats: Is het mogelijk en zoo ja, wenschelijk voor de inlandsche bevolking, dat zij zich door vrije cultuur ontwikkele? Zal het moederland direct en indirect ten gevolge van vrijen arbeid dezelfde, wat meer zegt, meer vruchten uit zijne koloniën trekken kunnen?
Het ligt voor het oogenblik niet op mijnen weg, om te trachten naar eene beantwoording dezer vragen, maar, ik herhaal het, ik had de behandeling daarvan met een resumé van het koloniaal debat in de Staten-Generaal van den heer Jonckbloet verwacht.
Men heeft in de Staten-Generaal wel gesproken over de door ons boven gestelde quaestiën, maar men kon ze niet grondig behandelen, zoolang de regering niet ingediend had het ontwerp van wet, dat de gouvernements- en particuliere cultuur regelen moet. Het schijnt, dat de aanbieding van dit ontwerp eerlang te wachten is. Ik kan mij nog niet goed verklaren, waarom de indiening zoolang achterwege moest blijven, want van de eindbeslissing betrekkelijk dit onderwerp hangt de toekomstige welvaart van kolonie en moederland af. Mij dunkt, daar zijn sedert het optreden van de tegenwoordige regering vrij wat minder urgente zaken afgedaan, en de cultuurwet zelve moest toch wel eindelijk in staat van wijzen zijn.
Ik heb, ik erken het volkomen, veel gesproken naar aanleiding van de studie van den heer Jonckbloet, weinig daarentegen over het boek zelf, en ik heb mijne redenen daarvoor opgegeven. Was de heer Jonckbloet met zijne studiën over de koloniale quaestie nog niet gereed, hij hadde gewacht met het uitgeven van een boek, dat, zoo als het nu daar ligt, slechts ten halve voldoet en bevredigt.
Ten slotte heb ik nog iets met den schrijver af te doen naar

{==265==} {>>pagina-aanduiding<<}
aanleiding van het op de laatste bladzijden van zijn boek voorkomende. De heer Jonckbloet schijnt van meening te zijn, dat de regering te regt na het verwerpen door de Eerste Kamer van de begrooting des heeren Uhlenbeck, niet afgetreden is, en evenzeer te regt de Eerste Kamer niet ontbonden heeft. Het eerste beaam ik ten volle: daar was geen enkele reden voor het kabinet, dat de meerderheid in de Tweede Kamer voor zich had, om af te treden, zelfs al neemt men aan, dat die meerderheid op koloniaal terrein nog niet gebleken was, omdat de meerderheid voor het hoofdstuk koloniën uiterst klein was. Of men evenwel regt gehandeld heeft, door de Eerste Kamer, die met ontzagverwekkende meerderheid het hoofdstuk van den heer Uhlenbeck verwierp, niet te ontbinden, of de regering de zaak goed inzag, toen zij verklaarde, dat de Eerste Kamer met hare afstemming had veroordeeld een stelsel, dat het stelsel van het ministerie niet was, niettegenstaande de Eerste Kamer én bij gelegenheid van de beraadslaging over het budget van koloniën én later uitdrukkelijk verklaarde, dat zij met haar votum de koloniale rigting van het kabinet had willen veroordeelen, of de regering eindelijk constitutioneel handelde, toen zij, in weêrwil dat de heer Uhlenbeck herhaaldelijk verklaard had, dat zijn stelsel de rigting op koloniaal gebied van het gouvernement uitdrukte, den heer Uhlenbeck te laten afmarcheren en zich niets hoegenaamd te laten gelegen liggen aan de stemming der Eerste Kamer, - ziedaar vragen, welker beantwoording ik, wat mij betreft, niet voor twijfelachtig houd. De heer Jonckbloet schijnt voldaan te zijn met hetgeen het kabinet na de stemming over het hoofdstuk koloniën deed. Hij neemt aan, ‘dat de Eerste Kamer in den heer Uhlenbeck een stelsel veroordeelde, dat het stelsel der regering niet was.’ Ik moet hierop antwoorden, dat de Eerste Kamer uitdrukkelijk bij monde van sommige harer leden
verklaarde, dat zij het stelsel van de regering op koloniaal gebied had willen treffen.
Al verder beroept zich de heer Jouckbloet, met het oog op de vraag, of de minister van koloniën zoo gescheiden kon of mogt worden van het kabinet waarin hij zitting had, op den heer van Bosse, die meende, dat hij in der tijd alleen te doen had met de inzigten van den minister van kolonien Uhlenbeck in 't bijzonder en niet met de koloniale politiek van het kabinet in zijn geheel, aangezien hij bij ondervinding wist, dat men bij de zamenstelling van een kabinet wel een groot beginsel in het al-
{==266==} {>>pagina-aanduiding<<}
gemeen aannemen, maar onmogelijk de toepassing van elk beginsel in al zijne onderdeelen onder elkander regelen en bespreken kon. Vooreerst antwoord ik hierop, dat ik met allen eerbied voor de rijke ervaring van den heer van Bosse toch in zoo verre een kind van mijn tijd meen te mogen genoemd worden, dat geene autoriteit van wien ook mij in mijn vrij en zelfstandig oordeel belemmeren kan, terwijl ik het volste vertrouwen koester, dat ook de heer Jonckbloet regt zal laten wedervaren aan de lessen der kritiek. Ten tweede moet ik aanmerken, dat de heer van Bosse sprak over de onmogelijkheid, om de toepassing van elk beginsel in al zijne onderdeelen bij de formatie van een kabinet onder elkander te regelen en te bespreken. De heer van Bosse gaf evenwel toe, dat men een groot beginsel in het algemeen kon aannemen, waarover trouwens niet de minste twijfel kon bestaan. Maar nu stemde de Eerste Kamer juist het beginsel in het algemeen, d.i. de algemeene koloniale politiek van de regering af, want over de toepassing van dat beginsel in al zijne onderdeelen kon nog geene sprake zijn. Een beroep dus op de woorden van den heer van Bosse komt in het voordeel van hem, die meent, dat de regering zich de stemming van de Eerste Kamer wel had behooren aan te trekken, niet in dat van den heer Jonckbloet, die het tegendeel beweert.
Maar, zegt men misschien, wat had eene ontbinding gebaat; welligt was dezelfde Eerste Kamer teruggekomen. Misschien, maar misschien ook niet. Wanneer toch de Provinciale Staten behoorlijk op de hoogte gebragt waren omtrent de oorzaak der ontbinding, dan was er, dunkt mij, nog wel eenige reden, om aan te nemen, dat deze collegiën, welke dan toch direkt gekozen worden, evenzeer als de overgroote meerderheid der natie, het kabinet in een allerbelangrijkst punt van regeringsbeleid zouden ondersteund hebben. Maar al geef ik eens toe, dat misschien eene ontbinding weinig effect gesorteerd had, ik beweer vooreerst, dat daardoor een constitutioneel geschil op constitutionele wijze beeindigd was geworden, en ten andere geloof ik, dat de meerderheid van de Kamer, die eigenlijk niet wist wat zij veroordeelde, toen zij de koloniale politiek van de regering wilde treffen, voor de tweede maal tegen zulk een heroiek middel zou opgezien hebben.
Men begrijpt, dat ik met het bovenstaande in de verste verte niet het votum der Eerste Kamer over het budget van den heer Uhlenbeck heb willen verdedigen. Ik hoop integendeel, dat het

{==267==} {>>pagina-aanduiding<<}
der tegenwoordige regering gegund moge zijn, om het koloniale vraagstuk tot eene voor koloniën en moederland bevredigende oplossing te brengen.
11 April 1865.
C. Duymaer van Twist.

IV. Genees- Werktuig- Wis- en Natuurkunde.

Neerlands plantentuin. - Af beeldingen en beschrij vingen van sierplanten voor tuin en kamer. - Opgedragen aan H.M. de Koningin. - Onder redactie van Dr. C.A.J.A. Oudemans, Hoogleeraar in de Plantkunde aan het Athenaeum illustre te Amsterdam; en onder vaste medewerking van de Heeren: C. Glym, bloemist te Utrecht, J.B. Groenewegen, bloemist te Amsterdam, J.H. Krelage, bloemist te Haarlem, en H. Witte, hortulanus aan 's lands kruidtuin te Leiden. - Aflev. 1-2. - (Te) Groningen, (bij) J.B. Wolters 1865. Prijs per jaargang van 18 platen met daartoe behoorenden tekst ƒ 7.50.
De ontvangst der eerste en tweede aflevering geeft ons aanleiding, over het doel en de inrigting van dit nieuwe tijdschrift hier beknopt te spreken.
Het doel, gelijk het door den redacteur in zijn voorberigt omschreven wordt, is: allen, die liefhebberij in bloemen hebben, 't zij voor den tuin, 't zij voor de kamer, deze bloemen nader te doen kennen, door ze te schetsen in bouw, levensverschijnselen, eigenschappen of wat een nadenkend liefhebber meer van zijne bloemen zal willen weten.
Daartoe zullen jaarlijks 18 platen door den redacteur in overleg met zijne vaste medewerkers gekozen worden en deze zullen het uitgangspunt zijn der mededeelingen. Bijna geheel zal men zich tot tuin- en kamerplanten (d.i. die tot versiering van bloemt afels strekken) bepalen. Mededeelingen omtrent den bouw en het leven der gewassen in het algemeen, of omtrent horticultuur, zullen mede nu en dan gegeven worden.
Dat de heer Oudemans de taak van redacteur op zich heeft genomen en door praktische bloemkweekers wordt bijgestaan, mag ons het beste van dit tijdschrift doen verwachten. Een blik op de verschenen afleveringen stelt de verwachting niet te leur. De platen, van Stroobant te Gent en Severeyns te Brussel, zijn fraai, schoon no. 3 wel bewijst dat no. 2 nog fraaijer had kunnen wezen; de zeer nette uitvoering van den tekst doet ons het boek met genoegen ter hand nemen.

{==268==} {>>pagina-aanduiding<<}

Op de eerste plaat is afgebeeld Begonia Lapeyrousii. De Heer Oud. geeft hierbij eene beschrijving van het algemeen voorkomen en de groote verscheidenheid der Begonia's en deelt verder het merkwaardigste van de afgebeelde soort mede. De Heer Groenewegen voegt hierbij zijne opmerkingen over het kweeken en de behandeling der Begonia's.
De tweede plaat stelt de Japansche Pruim met gevulde witte bloemen voor en wordt mede door de HH. Oud. en Groenew. toegelicht.
De derde plaat bevat eene afbeelding van Cyclamen vernum. De hr. Oud. bespreekt daarbij de Cyclamens in het algemeen en daarna de afgebeelde soort: waarop de Hr. Krelage zijne opmerkingen over de behandeling laat volgen.
Wij kunnen de onderneming niet anders dan toejuichen; de bloemliefhebbers zullen, door een werk als dit geleid, zich niet vergenoegen met hunne planten om vorm of kleur te bewonderen; zij zullen ze met meer opmerkzaamheid dan vroeger beschouwen, het zamenstel der bloemen beter begrijpen, een blik in het leven der planten werpen, in de geschiedenis der bloemencultuur ingeleid worden, de aanwijzingen voor de behandeling zich ten nutte kunnen maken. De heer O. heeft dan ook de gelegenheid niet verzuimd om bij de Begonia's en Cyclamens het zamenstel der bloem op te helderen; bij de Japansche pruim spreekt hij over het ontstaan der dubbele en gevulde bloemen. Wij mogen uit deze afleveringen opmaken, dat het zijne bedoeling is, telkens van opmerkelijke bijzonderheden partij te trekken, om het zamenstel der planten toe te lichten, b.v. bij bloemen die voor het onderzoek zeer geschikte of van den gewonen vorm afwijkende meeldraden bezitten, over deze deelen meer uitvoerig handelen. Dan kunnen ongevoelig de bloemliefhebbers nader ingewijd worden in het zamenstel hunner kweekplanten; langzamerhand verzamelen zij zich de bouwstoffen, waaruit de hr. O voor hen een geheel kan vormen; dàn zal hij waarschijnlijk die mededeelingen geven over den bouw der planten in het algemeen, waarvan hij in zijn voorberigt spreekt. Zoo kan inderdaad dit tijdschrift veèl toebrengen, om de beminnelijke wetenschap der planten meer bij allen bekend en bemind te maken en grondige kennis mede te deelen. Eén wensch kan ik echter niet onderdrukken, dat de hr. O. de eenvoudigste en gebruikelijke wetenschappelijke uitdrukkingen kieze en ze steeds dadelijk

{==269==} {>>pagina-aanduiding<<}
opheldere; met het woord eijerhouder of eijerdoosje kan ik niet ingenomen zijn, waarom niet vruchtbeginsel? waarom eitjes in plaats van zaadknopjes? waarom van helmknopjes en stuifmeel, van een centralen zaaddrager gesproken, zonder die uitdrukkingen dadelijk te verklaren?
Doch ik meen genoeg gezegd te hebben, om den geest van dit tijdschrift te doen kennen, waaraan ik eene ruime ondersteuning toewensch. Eene beoordeeling van de wijze, waarop de redactie aan hare zoo wèl begrepene en opgevatte taak voldaan heeft, wil ik tot later, als er meerdere afleveringen verschenen zijn, uitstellen.
Bgd.

V. Opvoeding en Onderwijs.

Driemaandelijksch tijdschrift voor Onderwijs, uitgegeven van wege de algemeene onderwijzers-vereeniging, gevestigd te Rotterdam, onder redactie van J.C. Neurdenburg, Hoofdredacteur, S. Gille Heringa, Dr. N.W.P. Rauwen hoff, Schoolopzieners in het 6e en 11e distriet van Z.-Holland, T.C. Delfos, H.W. Harten, P. Molenbroek en F.W. Muls, Hoofdonderwijzers. 1e Jaargang. 1e Stuk. Te Rotterdam, bij D.J.P. Storm Lotz. 1864. (Prijs ƒ 2. - per jaargang, voor 4 afleveringen elk van 4 vellen druks.)

Idem. 2e Stuk.
Het ‘woord aan allen, die met ons de handen in een willen slaan, of ons door hunne deelneming wenschen te steunen,’ achten wij ook tot ons gerigt. En waarlijk! het zoude wonder zijn, indien de verjongde, doch tevens zoo oude ‘Vaderlandsche Letteroefeningen,’ eene der jongste harer zusteren met onverschilligheid begroette. Op de deelneming der Letteroefeningen in het bevorderen van het doel van het Tijdschrift voor Onderwijs, dat is: het bevorderen van de paedagogische wetenschap, kan de redactie gerust rekenen. Wij stellen ons voor, van tijd tot tijd, misschien wel jaarlijks, iets over deze nieuwe ‘Quarterly,’ in 't midden te brengen, doch meenen thans, nu de beide eerste nummers daarvan in 't licht zijn verschenen, niet te moeten wachten met onze aankondiging, zal ze het door ons beoogde. doel - om dat Tijdschrift algemeen bekend te maken - bereiken.
Wij willen hiertoe onze lezers den hoofdinhoud der beide eerste afleveringen van 't bedoelde tijdschrift mededeelen.
In de 1e aflev. volgt op het inleidende ‘woord aan allen’ enz.

{==270==} {>>pagina-aanduiding<<}
‘Een woord voor strijdlustigen,’ welk stuk, gegoten in den vorm van een brief van een der redacteuren aan een zijner vrienden, een dorpsonderwijzer, als een tweede voorberigt kan gelden. Van strijdlust is er echter al zeer weinig sprake. Hierop volgt een vrij uitvoerig rapport van eene door de rotterdamsche onderwijzers-vereeniging benoemde commissie, welke de vraag heeft behandeld: ‘Zal de wet de ouders verpligten hunne kinderen ter school te zenden?’ De argumenten der voor- en tegenstanders van de wettelijke schoolpligtigheid worden door de commissie opgesomd, welke hierna tot de slotsom komt: dat zij ‘wettelijke schoolpligtigheid, als geschikt middel tot wegneming van het schoolverzuim niet wenschelijk kan keuren, maar het ten sterkste ontraden moet.’ Voorts tracht de commissie de vraag: ‘Wat is er dan tegen het schoolverzuin te doen?’ te beantwoorden, doch blijft zich daarbij wel wat op het terrein der ‘loci communes’ bewegen. Dit is echter misschien minder de schuld der commissie dan van de door haar gestelde vraag. Behartigingswaard is het woord van den wakkeren utrechtschen inspecteur mr. Farncombe Sanders, waarmede de commissie haar rapport eindigt: ‘....zoo ergens dan is 't hier, dat door den staat weinig, door het individu veel moet worden verrigt. Volksverlichting en volksbeschaving, 't is geene plant, die, in officiëele broeikassen gekweekt, den volke van boven af toebedeeld en nog veel minder opgedrongen moet worden. 't Is eene kostbare bezitting, die met veel moeite en veel inspanning door de natie voor zich zelve, niet door de regering voor de natie, moet worden veroverd, opdat zij haar kenne, en liefhebbe, en geniete, zooals men alleen de vrucht van eigen arbeid en eigen inspanning kennen, genieten en liefhebben kan.’
In een stuk getiteld ‘Verscheidenheid en overeenstemming,’ vertelt de heer N. op quasi-geestige wijze, wat naar aanleiding van het zooeven genoemd rapport in de ‘Vereeniging’ in 't midden werd gebragt. Daaraan worden een tiental bladzijden gewijd, doch daar wij nog later zullen moeten vernemen hoe het met het rapport afliep, zullen wij al de wijsheid, waaraan in de ‘Vereeniging’ lucht werd gegeven, voor 't oogenblik niet napluizen.
Met het verslag der commissie, in Junij 11. belast met het afnemen der examens voor het Middelbaar onderwijs, en met eene korte boekbeschouwing eindigt dit 1e stuk.
Het 2e stuk begint alweder met een rapport, getiteld: ‘Tafels

{==271==} {>>pagina-aanduiding<<}
van Werkzaamheden,’ en opgemaakt door eene commissie uit de Vereeniging naar aanleiding van eene missive van den Heer Inspecteur van het L.O. in Z.-Holland aan de HH. Schoolopzieners, met uitnoodiging een drietal exemplaren van een ‘Leerplan, verdeeling van den leertijd en leermiddelen voor de scholen van gewoon lager onderwijs, in het 2e district van Z.Holland, en naschrift van den Schoolopziener,’ ter kennis te brengen van de onderwijzers-gezelschappen te Rotterdam, bepaaldelijk van de Algemeene onderwijzers-vereeniging, om niet eene kritiek op bedoeld leerplan te leveren, maar het onderwerp in hunne kringen vrij te behandelen en eenig verslag van de gevoerde besprekingen aan den Heer Inspecteur te doen toekomen. - Die gevraagde beoordeeling zonder kritiek leverde der commissie wel wat bezwaar op, hetgeen echter niet verhinderd heeft dat zij zich goed van hare taak heeft gekweten en een zeer lezenswaardig stuk over de indeeling van den leertijd heeft geschreven. Wij zouden de voor ons bestemde ruimte over schrijden, zoo wij over elk artikel eene beschouwing leverden, en vergenoegen ons dus met de enkele vraag of de vereeniging van het onderwijs in geschiedenis en aardrijkskunde wel zulk eene sterke afkeuring verdient als de commissie vermeent? -
‘Vormleer?’ Onder dezen titel wijdt de heer N. 32 bladz. aan eene uitvoerige bespreking van dat vak, hetwelk voor menig onderwijzer nog zoovele moeijelijkheden oplevert. De heer N. beschouwt de vormleer in hare tegenwoordige opvatting als geheel ongeschikt voor den kinderlijken leeftijd en zet breedvoerig de motieven uiteen, welke hem tot die uitspraak leiden. Hij meent ‘dat de opvatting van het begrip vorm door de voorstanders der vormleer, zooals zij tot nu toe begrepen wordt, zeer bekrompen en daardoor zeer onjuist is.’ De heer N. wil echter geen slooper zijn, hij wil opbouwen; welk gebouw hem voor den geest staat zal hij ons in een ‘Vervolg’ ontwikkelen. Daar wij dit stuk met de meeste belangstelling gelezen hebben, zien wij het vervolg met verlangen te gemoet.
Na dit artikel laat de heer N. volgen: ‘Enkele opmerkingen naar aanleiding van de verslagen der commissiën van examen voor acten van middelbaar onderwijs;’ waarin hij onder andere de vraag doet: ‘Zou het examen niet met beter gevolg zijn afgenomen, het personeel voor de middelbare school niet gemakkelijker te vinden zijn geweest, indien bij de wet bepaald was, dat eerst

{==272==} {>>pagina-aanduiding<<}
na een tijdsverloop, b.v. van drie jaren, het eerste examen zou worden afgenomen; zoo intusschen de vereischten voor deze soort van onderwijzers nader omschreven waren, en ook het openen van inrigtingen voor middelbaar onderwijs tot een later tijdstip ware uitgesteld?’
Eene vraag die men zeker bevestigend kan beantwoorden, doch die ook aanleiding geeft tot de vraag of dan niet nog veel meer onderwijzers, die thans, afgeschrikt door de strenge examina, nuttig werkzaam blijven bij de lagere scholen, ontevreden met hunne betrekking zouden geworden zijn en alleen bij het middelbaar onderwijs heil zouden gezien hebben.
Eindelijk vinden wij nog in dit 2e stuk, behalve een ‘Verslag van den staat en de werkzaamheden der algemeene onderwijzersvereeniging, gevestigd te Rotterdam, op den 9 Julij 1864’ en een Verslag over de ‘Jaarlijksche bijeenkomst der onderwijzers in Drenthe,’ nog ‘Eene stem uit den vreemde over schoolpligtigheid’ zijnde eene vertaling van een uittreksel uit het werk van den heer Delapalme getiteld: ‘Le premier livre du Citoyen.’
En hiermede meenen wij genoegzaam tot aankondiging van het Driemaandelijksch Tijdschrift voor Onderwijs gedaan te hebben; moge het door velen, niet alleen door onderwijzers, maar ook vooral door ouders, door leden van het schooltoezigt en door allen, die slechts vermoeden welk eene levenskwestie het onderwijs voor eene beschaafde maatschappij is, gelezen worden. Met den wensch dat het der redactie moge gelukken de klippen van langdradigheid en gezochte aardigheden te ontwijken, roepen wij haar scheepje van harte toe: goede reis!
Monitor.
Nederlandsch tijdschrift voor de praktische beoefening van de fransche, de engelsche en de hoogduitsche taal en letterkunde. Nieuwe serie. Zevende jaargang. No. 3 en 4. Tiel. Wed. D R. van Wermeskerken. 1864. Prijs ƒ 3. - per jaargang bij inteekening, voor 4 nummers elk van 4 à 5 vel druks.
Reeds 10 jaargangen van dit tijdschrift hebben het licht gezien, waarvan de 4 eerste den titel dragen van ‘Hedendaagsche en Hoogere Beoefening van de fransche, de engelsche en de hoogduitsche taal’, welke voor de bezitters van de nieuwe serie verkrijgbaar zijn voor ƒ 3, terwijl een ieder het geheele werk kan koopen voor ƒ 14. - Bij het tijdschrift behoort een bijblad

{==273==} {>>pagina-aanduiding<<}
waarin men vragen en opgaven en boekbeoordeelingen vinden kan, terwijl het tijdschrift zelf een ‘mixed pickle’ van fransch, engelsch en duitsch bevat. Het zou te veel plaats nemen, en zou voor de lezers der Letteroefeningen weinig interessant zijn, zoo wij elk artikel, in deze afleveringen vervat, wilden beoordeelen. Liever geven wij een paar opmerkingen van algemeenen aard ten beste en drukken in de eerste plaats aan de inzenders op het hart, om, wanneer zij geen eigen werk leveren, toch vooral te vermelden waar zij het door hen ingezondene gevonden hebben, - men denkt anders zoo ligt aan de fabel van de kraai, die zich met paauwenveêren sierde; - ook moesten er in een dergelijk tijdschrift geene vragen gedaan worden, die door elk goed woordenboek beantwoord worden. Wij vestigen de aandacht der redactie op een paar staaltjes van plunderingen, door sommige inzenders begaan. De meeste der ingezondene synoniemen zijn niet het werk van de heeren wier voorletters of namen daaronder staan, doch zijn woordelijk, of althans met zeer geringe wijzigingen, overgenomen uit:
A.L. Sardou. Nouveau dictionnaire des synonymes francais;
of uit: Synonymes francais par l'abbé Girard;
of uit: Eberhart, Deutsche Synonymen.
Ook komen sommige dezer synoniemen reeds in no. 1 van den 3en jaargang voor.
In dien zelfden 3en jaargang vindt men ook een stuk, getiteld: ‘Contradictions dans la grammaire de M. Chapsal.’
Men zou natuurlijk meenen dat dit eigen werk was van den onderteekenaar ‘C.J.P.’ - Volstrekt niet. Wie de moeite nemen wil om op te slaan: bonneau, Récréations grammaticales, ou les 190 barbarismes, etc., contenus dans la grammaire de M. Chapsal. Paris 1851, - zal vinden dat alles wat in het stuk van C.J.P. voorkomt, uit dat boek genomen is (dat woord is wat zachter dan gestolen); somtijds zijn geheele volzinnen woordelijk overgeschreven.
Hetzelfde stelsel is gevolgd door den inzender der ‘Etymologie’ (7e jaargang no. 3 bl. 163), die een druk gebruik schijnt te hebben gemaakt van de dictionnaire nationale van Bescherelle.
Wanneer de redactie dergelijke misbruiken streng tegengaat, zal zij de deugdelijkheid van haar tijdschrift zeer bevorderen. Dat tijdschrift is overigens zeer bruikbaar en nuttig, vooral tot zelfoefening.
monitor.

{==274==} {>>pagina-aanduiding<<}

T.S. Velsing. a. Klassikale rekenoefeningen voor de hoogste klasse der volksschool. Te Groningen, bij F. Folkers. Prijs 10 et. 22 bl.

b. Vervolg op de klassikale rekenoefeningen, enz..Prijs 12½ cent, 26 bl.
De heer Velsing, hoofdonderwijzer te Tjalleberd, heeft een paar bruikbare en aanbevelenswaardige rekenboekjes gemaakt; natuurlijk hebben wij al zijne sommen niet nagerekend, doch moeten ter loops de opmerking maken dat de Tjalleberder schooljeugd bijzonder goed moet kunnen rekenen, zoo haar sommige der opgaven van haren hoofdonderwijzer niet wat te hoog gaan; hij beproeve het slechts met de volgende sommen: 1. stukje: § 13, opg. 2; § 17, opg. 5, § 19, opg. 6; § 20, opg. 8, 9. - 2. stukje: § 6, opg. 2; § 13, opg. 5; § 14, opg. 6; § 20 opg. 4. Of al de antwoorden goed zijn, weten wij niet; het antwoord op § 16, opg. 8 k, moet echter niet 61, maar 81 zijn.
Terwijl wij den heer Velsing verzoeken bij eene andere gelegenheid zijn voorberigt niet al te vlug ter neer te schrijven, hopen wij dat zijne verzameling door zijne medeonderwijzers gunstig moge ontvangen worden.
Monitor.






{==275==} {>>pagina-aanduiding<<}

Buitenlandsche letterkunde.

Losse schetsen.

Eene Zweedsche schrijfster.

Eene nieuwe plant uit het verre noorden wordt op onzen vaderlandschen bodem overgebragt en schijnt alle kans te hebben van daar met belangstelling en goedkeuring te worden ontvangen. De letterkundige arbeid eener nieuwe Noordsche schrijfster, sedert ruim een vijftal jaren in haar eigen vaderland meer algemeen en bij haren naam bekend, is eerst in Duitsche vertaling aan enkelen onder de oogen gekomen, zal thans door de Hollandsche vertalingen van den Heer Goeverneur en anderen, hier het burgerregt erlangen. 1) Deze onbekende, wier gedachten en werken, zooals Stagnelius in zijne Flijtfoglarne (de Trekvogel) zingt, ‘f
{== afbeelding 	==} {>>afbeelding<<}
    
an Gauthiods strand’ 2) (van Zwedens kust) tot ons komen is Marie Sophie Schwartz, landgenoote van de onder ons meer bekende Emilie Flygare Carlen en Frederika Bremer. Zweden mag zich wegens dit drietal beroemen op het bezit van drie uitstekende

{==276==} {>>pagina-aanduiding<<}
schrijfsters, die hoe verscheiden hare gaven ook zijn mogen, zeker krachtig medewerken tot eene geestelijke hervorming en wedergeboorte van dat deugdelijk maar te weinig bekend volk, dat zich zelf en zijn schoon vaderland zoo gaarne als de stamouders en bakermat van menigen Europeschen Staat beschouwt, dat zekere heilige vereering aan dat ‘gamle Norge’ (dat grijze Noorden) wil zien toegebragt, maar daarbij welligt te veel vergeet, dat de volken aan gene zijde van de Oost- en Noordzee, van Kattegat en Sond gelegen, op het veld van arbeid en nijverheid, van staatkundige, burgerlijke en godsdienstige vrijheid en ontwikkeling reuzenschreden gedaan en het grijze noorden verre achter zich gelaten hebben.
Wat strijdt inderdaad meer tegen onze denkbeelden nopens al die onderwerpen, dan de Zweedsche toestanden, zooals die nu nog bestaan, zooals ons die door sommige der romans van Schwartz voor oogen worden gesteld. Hier heeft men nog de verschillende standen, scherp en bijna vijandig gescheiden, waartusschen elke toenadering onmogelijk is. Hier is nog de hoogste of adelstand, die 2400 familien telt, met een gezamenlijk vermogen van 71 millioen thalers, in het bezit van allerlei voorregten, van verre het grootste gedeelte des bodems, bijna een achtste van de oppervlakte van het uitgestrekte Zweedsche rijk, alleen geroepen tot alle eereambten aan het hof, bij voorkeur tot de hoogere plaatsen in leger en vloot; zoodat 2800 meerderjarige adelijke personen 340 burgerlijke betrekkingen, 870 plaatsen in het leger, en 90 in de zeedienst bekleeden. Met ondragelijken trots ziet hij op den Burger- en Boerenstand neder, welke laatste hoofdzakelijk bestemd is om staatslasten te dragen, waarvan ongeveer zeven negende voor zijne rekening komt; de wegen te onderhouden; vele feudale diensten te verrigten; de manschappen te leveren voor de dusgenaamde Indella of de gewestelijke legermagt.
Nevens die drie standen heeft men nog dien der Geestelijkheid, niet talrijk, maar almede magtig door vele voorregten, en zich meer steunende aan den adel, dan wel het onderdrukte volk steunende tegen diens aanmatigingen en vooroordcelen. Nog in de laatste jaren mogt dan ook een Zweedsch Blad met volle regt zeggen: ‘het onderscheid van onze standen maakt den boer, ten minste den niet rijke, tot een paria. De Zweed kent geen erger scheldwoord dan boer. Ieder spreekt hem aan met het verachtelijk du en hij weet niet beter of dit hoort zoo. De trotsche Zweedsche adel, zoo trotsch, als men hem nergens elders vindt, beschouwt den

{==277==} {>>pagina-aanduiding<<}
boer niet hooger, dan men in de middeneeuwen de lijfeigenen beschouwde. Negen tiende van Zwedens bevolking bestaat uit boeren, en deze hebben nog voor geen vierde aandeel in de wetgevende magt.’ Op den Rijksdag toch, de Zweedsche vertegenwoordiging, hebben de andere standen driemaal meer stemmen, en daar voor den Burgerstand slechts 83 steden afgevaardigden ten Rijksdag zenden, en adel en geestelijkheid dikwerf zich aaneensluiten, zijn de boeren bijna nooit in staat om iets in hun belang doortezetten.
In 1850 toch rekende men, dat de adel 11,758 personen telde, die 50 vertegenwoordigers in den Rijksdag hadden; de Geestelijkheid, sterk 15,561 personen, had er 60; de Burgerstand, met 74,877 personen, bezat mede 60 vertegenwoordigers; de Boerenstand die 2,303,503 leden telde, werd door slechts 100 afgevaardigden vertegenwoordigd: terwijl er nog 1,076,920 personen, als proletariers, in het geheel niet vertegenwoordigd werden. Sedert dien tijd zijn er noch in het Zweedsche staatsregt, noch in het kiesregt veranderingen gekomen. 1)
Hier heeft men derhalve wel een kleinen bevoorregten kring, aan wiens magt en invloed de groote menigte op de schandelijkste wijze is onderworpen en dienstbaar gemaakt. Hier heeft men wel aan de eene zijde trotschheid, overmoed en vrijstelling van de lasten der maatschappij; aan den anderen kant de onderworpenheid en moedeloosheid van een misera plebs contribuens. De adel zoekt niets dan het hof met zijne schitterende vermaken en geldverspillingen, de hooge staatsambten, vooral de officiersplaat sen in leger en vloot, waartoe de Kongelige Svea Lifgarde en de Lifgarde till Häst schoone gelegenheden aanbieden. Aan eigenlijken arbeid denkt geen edelman; het veld van nijverheid en handel is voor hem streng gesloten; hij koestert daarvoor de diepste verachting en elk adelijke zoude zijn geslacht en stand onteeren en bezoedelen niet minder door het aanvaarden van eenig nuttig bedrijf, dan door eenige verbindtenis hoegenaamd met burgers of boeren.
Dat deze middeneeuwsche toestanden, dat dergelijke maatschappelijke verhoudingen, die aan de Fransche van vóór 1789

{==278==} {>>pagina-aanduiding<<}
herinneren, niet kunnen voortduren, zal onder ons geen punt van twijfel meer uitmaken. Bij al hare voorregten gaat de gepriviligieerde kaste van Zweden even als die van alle landen achteruit, en onvermijdelijken ondergang te gemoet. Een groot statistikus 1) heeft op die merkwaardige natuurwet in de ontwikkeling onzer menschelijke maatschappijen gewezen, volgens welke bij alle bevoorregte ligchamen, corporatien en standen de strekking bestaat, om in getalsterkte en luister steeds meer aftenemen en tot den algemeenen staat der gelijkheid te naderen. Toonde hij uit officieële bescheiden aan, dat de adel in Zweden in 1760 nog 1 persoon op 230 zielen telde; dat hij in 1817 maar 1 op 270 bedroeg; in 1855 schijnt die verhouding reeds tot 1 op 309 zielen te zijn verminderd. Maar sneller dan op deze wijze, die zich door natuurlijke oorzaken zeer wel laat verklaren, wordt de ondergang des adels, als bevoorregte stand, voorbereid en verhaast door de algemeene geestesrigting van onzen tijd. Met spoorwegen en telegrafen, met vermeerdering van handelsbeweging en nijverheidsontwikkeling 2) dringt die geest ook in het grijze noorden door, want het is volkomen waar, wat reeds vóór vele jaren, met een oog op de woeling en onrust in ons werelddeel, door Zwedens grooten dichter en redenaar Tegnèr gezegd werd: ‘det är dessutom egentligen mindre en yttre än inve brytning som skakar Europa, det är en andelig jordbäfning, som gar genom vara dagars historia’ (dat het eigenlijk minder eene uitwendige dan inwendige gisting is die Europa schokt, maar eene geestelijke aardbeving, die de geschiedenis onzer dagen doortrilt).
Schrijfsters als de door ons reeds genoemde behooren tot de krachtigste organen, waardoor die verborgen geestelijke trillingen tot een volk komen om het als wakker te schudden en tot een nieuw leven op te wekken. Dat Frederika Bremer door hare vele geschriften daaraan heeft kunnen bevorderlijk zijn zal, bij eenige bekendheid daarmede, niet betwijfeld worden. Haar reizen en verblijven in zoovele andere landen, vooral in het den Zweden reeds dierbare Noord-Amerika, haar verkeer met de bekwaamste en verlichtste mannen van den tegenwoordigen tijd hebben op haar denken en schrijven, op haar geheele zijn,

{==279==} {>>pagina-aanduiding<<}
een eigenaardigen invloed uitgeoefend, daaraan eene kosmopolitische tint gegeven, onvereenigbaar met die beginselen van afsluiting en kastegeest, die zoovelen harer landgenooten nog bezielt. Frederika Bremer is echter eene zacht gestemde ziel, zij dweept gaarne en ziet de werkelijkheid vaak in schooner licht dan zij dit verdient. De groote ingenomenheid met den ontwikkelingstoestand van haar vaderland, met den vooruitgang, die zich ook daar in de laatste jaren op menig gebied doet bespeuren, en die zij onder anderen aan het slot van haar laatste geschrift 1) op eene wijze uitdrukt, die het vermoeden zoude kunnen vestigen alsof Zweden inderdaad onder de gelukkigste landen der wereld zoude mogen gesteld worden, moet daaraan worden toegeschreven. Die ingenomenheid is eigenlijk reeds in strijd met haar eigen schrijven uit Stokholm in Junij 1862, waarin zij als slotsom harer laatste ervaringen verklaart, ‘dat, buiten de Christelijke leer, voor de hoogere ontwikkeling eens volks noodig zijn burgerlijke en staatkundige vrijheid.’ Want hoe zijn die laatste denkbeelden tot dusverre in haar vaderland toegepast? De burgerlijke en politieke vrijheid, de maatschappelijke toestand in Zweden, moge haar zeer bevredigend zijn voorgekomen in vergelijking met dien van het Oosten, van Turkije en Griekenland, waar zij zich gedurende de laatste jaren ophield, minder bevredigend zoude ook haar die geweest zijn, bij direkte vergelijking met dien van Holland, België en Zwitserland, waarmede zij in den aanvang van haren pelgrimstogt zoo vurig dweepte. Hoe dit zij, de geschriften van hare landgenoote Schwartz getuigen van minder ingenomenheid met de Zweedsche maatschappij, ofschoon
daarom geenszins met het Zweedsche vaderland en zijne bewoners.
Werpen wij een blik op haar leven, zooals ons dit door August Kretschmar, de bekwame Duitsche vertaler harer werken wordt medegedeeld. Marie Sophie Birath werd in 1819 te Boraes, in de provincie West Gothland, geboren. Reeds zeer vroeg verloor zij beide hare ouders en werd, naauwelijks een en een half jaar oud, door een oom als kind aangenomen. Eene aanvankelijk zeer zorgvuldige opvoeding werd op haar tiende jaar

{==280==} {>>pagina-aanduiding<<}
reeds afgebroken door het plotseling overlijden van dien tweeden vader, die zijne weduwe en pleegdochter in diepe armoede achterliet. Eenige zijner vrienden deden haar later onderwijs in teekenen en schilderen geven, voor welke kunsten zij een onmiskenbaren aanleg toonde. Niet minder bezat zij dien voor poëzie, maar hare letterkundige opvoeding werd in den beginne te zeer verwaarloosd, om hiervan vruehten te kunnen plukken. Eene zware ziekte met hersenontsteking, op haar zeventiende jaar, bragt eene geheele verandering ook in haar geestelijk leven. De vrolijkheid en uitgelatenheid harer jeugd maakte plaats voor zwaarmoedige droomerij en steeds sterker werkende verbeeldingskracht. Zij vervolgde hare schilderstudiën niet zonder gelukkig gevolg, zooals blijken moet uit eenige proeven, die zich in het koninklijk paleis te Stokholm bevinden, maar sterker voelde zij zich aangetrokken door de zucht, om als schrijfster op te treden. In 1839 huwde zij met Professor Schwartz te Stokholm, een man van veel kennis, maar helaas! zonder eenig gevoel voor de kunst. Dat hierdoor Marie's kunstloopbaan voor goed eindigde behoeft geen betoog. Ook hare zucht om zich op het gebied der romantiek te wagen, vond weinig bijval bij haren gemaal, die haar echter veroorloofde, om in 1851, onder de letters M.S.S. eene novelle uit te geven. In 1853 begon hare medewerking, onder den naam van Tamor, in het feuilleton van het Zweedsche Dagblad en van het bekende Aftonblad. Het overlijden van haren echtgenoot in 1858 gaf haar volle vrijheid om zich geheel en openlijk aan hare zucht tot het volgen van de letterkundige loopbaan over te geven. Spoedig oogstte zij den ruimsten bijval in van hare landgenooten, en zag zij haren naam als dien van een begaafd en gevierd schrijfster ook in andere landen bekend worden.
In de ervaringen van een leven, zoo rijk aan treurige gebeurtenissen, aan wisselende lotsbestemmingen, aan strijd om een sluimerend talent, de verborgen eigen kracht, te doen zegevieren over uitwendige hinderpalen, aan inspanning om zichzelve te vormen en uit de duisternis van vergetelheid en verachting op te heffen tot eenen toestand waarin verdiensten erkend worden, mag wel de grond te vinden zijn van het eigenaardig karakter dat in hare schriften heerscht. Deze behooren allen tot het gebied der romantiek; 't zijn allen kortere of langere, meer of minder uitgewerkte romans, verhalen of novellen. Wij noemen daar-
{==281==} {>>pagina-aanduiding<<}
van: de Man van geboorte en de Vrouw uit het volk, een beeld uit de werkelijkheid; Arbeid adelt, een beeld uit de werkelijkheid; Schuld en Onschuld; de twee Familiemoeders; Bladen uit het Vrouwenleven; Wilhem Stjernkrona, of, is het Karakter van den mensch zijn Lot; de Vrouw van een ijdel man; de Weduwe en hare kinderen, een opvoedkundig verhaal; de Hartstogten; een Offer der wraak; de Kinderen van den arbeid, een behaagzieke Vrouw, enz. Men ziet reeds uit die titels, dat de meeste dezer geschriften eene bepaalde strekking hebben, zoogenaamde tendenz-schriften zijn. De mensch met zijne booze en goede neigingen staat daarin op den voorgrond, eene ziel- en zedekundige strekking is daarin de hoofdzaak, en juist hierdoor zijn deze schriften niet slechts bestemd of geschikt voor landgenooten van de schrijfster, maar ook voor grooter kring. En dit is zelfs dáár het geval, waar bepaalde Zweedsche toestanden worden behandeld en Zweedsche misbruiken met kracht bestreden. De beide eerstgenoemde geschriften toch, hare meest uitvoerige en die een aaneengeschakeld geheel vormen, behelzen een krachtigen aanval op de voorregten, op de aanmatigingen en vooroordeelen van den Zweedschen adel; zijn ijdele
trots en praal, zijn nutteloos en volkomen onbeduidend bestaan worden in de scherpste tegenstelling geplaatst tegenover onvermoeiden arbeid en rustelooze krachtsinspanning van ligchaam en geest. De vooroordeelen van den adel tegen elke nuttige bezigheid doen het geslacht Romarhjerta te gronde gaan, zijne goederen verkoopen en vervreemden; terwijl de kinderen des volks en van den arbeid, vooral voorgesteld in den persoon van Jacobo, daarmede weten te woekeren en zich uit hunnen verachten toestand op te heffen. Er is echter in die verhalen, vooral in het eerste, nog meer. De zedelijke nietswaardigheid, de boosheid en onchristelijkheid van zulke kasten-vooroordeelen, zooals die vooral uit de oude gravin Romarhjerta spreken, worden in tegenstelling gebragt met de edele vergevingsgezindheid, het heerlijke streven eener diep beleedigde vrouw uit den burgerstand, Stephana (Elin), om aan hare vroegere verachters en vervolgers deze groote waarheid te leeren verstaan, dat in onze zamenleving geen verschil van stand of geboorte meer schutsmuren tusschen den eenen mensch en den anderen mag opwerpen, maar dat het eenige wezenlijke verschil slechts dat is, 't welk uit zedelijke en verstandelijke meerderheid voortvloeit, op rustelooze werkzaamheid en waren christelijken zin gebouwd is.

{==282==} {>>pagina-aanduiding<<}

Schoon en treffend vindt men dergelijke gevoelens uitgedrukt in plaatsen als deze:
‘De arbeid veredelt, de luiheid vernedert. Hij, die niet om stoffelijk voordeel werken moet, behoort het nog ter wille zijns geestes te doen: om zijne gaven aan te wenden, zijn voorraad van kennis te vermeerderen, door zich met de natuur en hare wetten bekend te maken. Hij moet zichzelven daardoor veredelen, dat hij weldadigheid en vlijt tot zijne begeleiders maakt.’

‘Ik zoude mij, wanneer God mij uit adelijk bloed had doen ontspruiten, voor God en menschen schamen, wannneer ik mijne menschenwaarde zoo diep vernederde en mijne hoedanigheid van christen zoozeer vergat, dat ik niet vóór alles aan deugd en ware verdiensten mijne achting zoude schenken, ook waar ik die in de gelapte kiel eens bedelaars mogt aantreffen. Ik zoude mij trotsch en vereerd gevoelen, door mij te verbinden met het edele en goede ook al nam het eene nog zoo geringe plaats in de maatschappij in, wel wetende, dat ik mij door zulk eene vereeniging voor God zoude verheffen, in stede van mij te vernederen.’

‘Wij kennen geen anderen adel, als dien wij door eerlijkheid, arbeidzaamheid en ontwikkeling van alle hoedanigheden, die het gemoed veredelen, ons zelven verwerven. Ik heb getracht door beschaving, talenten, en een onophoudelijk streven die deugden te erlangen, die den mensch versieren, en hem waardig maken, in den schoonsten zin des woords, een Christen te zijn.’

‘Als men den geest van het Christendom juist opvat, zoo staat men verbaasd, dat wij Christenen dien zoo weinig verstaan, en ons zoo geheel aan gevoelens overgeven, die in volkomen weêrspraak zijn met de leer, waarvan wij belijdenis doen. Zoo zegt b.v. het Christendom: “Wij zijn allen gelijk voor God en zullen elkander liefhebben.” En toch koesteren zij, die in de maatschappij hoog geplaatst zijn, nijd tegen de nog hooger en verachting tegen de lager gestelden. Dit is de wijze, waarop wij ons Christendom in de maatschappij en ook in het particulier leven toepassen. Overal vinden wij wederkeerigen haat.’

Soms echter hooren wij de schrijfster een toon van verbittering en haat tegen kastengeest en adel aanslaan, die verder gaat dan

{==283==} {>>pagina-aanduiding<<}
christelijke beginselen schijnen te gedoogen, en die alleen te verklaren is uit de bejammerenswaardige toestanden, die zij in haar vaderland aanschouwt. Zoo laat zij hare heldin zeggen: ‘Ik heb van mijne vroegste jeugd af eenen aan afschuw grenzenden tegenzin tegen den adel gekoesterd.’ En deze verbittering tegen eene geheele klasse der maatschappij had zijn oorsprong niet in republikeinsche begrippen elders aangenomen, maar in de gelegenheid die zij had, om in Europa (in Zweden) het alles in en aan zich trekkende egoïsme te leeren kennen, hetwelk de hoofdtrek in het karakter des adels uitmaakt. ‘Deze menschen worden met eenen rang en met voorregten geboren, die hun reeds van de kindschheid af doen gelooven, dat zij betere en als het ware door God uitverkorene wezens zijn. Dit denkbeeld zoude men hun kunnen gunnen, wanneer het hen tot dat edele, zedelijke streven voerde, om door reinheid van zeden, verhevenheid van deugd en denkwijze God en het ideaal van menschelijke volmaaktheid nader te komen; maar juist het omgekeerde is het geval. Deze mannen en vrouwen met geërfde eer hebben zich ten allen tijde door de grootste zedeloosheid, door de grofste boosheden, door de afschuwelijkste misdaden, door het meest gewetenlooze en gruwzaamste egoïsme onderscheiden. Zij hebben ten allen tijde de voorregten, die de maatschappij hun had toegestaan, gebruikt, om het volk op barbaarsche wijze te onderdrukken, de menschenregten van niet-adelijken met voeten te treden en hen van alles te berooven wat heilig is. Zij hebben gemeend, in de schaduw van een schitterenden naam, zich aan alle mogelijke schandelijkheden te kunnen overgeven, en terwijl zij van hunne eer spraken, hebben zij bijna niets gedaan, dan wat hun tot schande kon strekken. Wanneer ik terug denk, aan wat de adel gedaan heeft, dan begrijp ik en versta de tot razernij geklommen haat van het Fransche volk in de
dagen van het schrikbewind, en ik vind het natuurlijk, dat het, in het gevoel van alles wat het sedert eeuwen geleden had, door een ongehoord bloedbad een' stand wilde vernietigen, die altijd een volksvloek geweest is.’ - Wij herhalen het met ernst: dit gaat te ver en kan zelfs noch door de vele boosheden en gruwelen, waaraan de Zweedsche adel zich in den loop der geschiedenis heeft schuldig gemaakt, noch door zijne tegenwoordige nietswaardigheid en zedeloosheid, waarvan ook Stokholm - eene der meest zedelooze hoofdsteden van Europa - wel het hare zal kunnen getuigen, genoegzaam geregtvaardigd

{==284==} {>>pagina-aanduiding<<}
worden. Het is niet de taal van democratische of republikeiusche gezindheid, maar van de bandelooze hartstogt der demagogie en der sociale revolutiezucht. Bejammeren wij de hevigheid van zulke ontboezemingen, wij moeten weder instemmen met hare bestrijding van het beweren, dat de adel de door beschaving en opvoeding meest veredelde klasse in den staat zoude zijn. Diepe waarheid is er toch in deze woorden harer heldin: de adelijken zijn niet veredeld, maar integendeel achteruitgegaan; zij zijn niet beschaafd, maar slechts verfijnd (geschaafd), of kan men wel menschen beschaafd noemen, die voor hunne zonen zeldzaam eene andere bezigheid kiezen, als die van den krijgsstand? Noem mij een voorbeeld, dat mannen van geboorte ook mannen van geest, van wezenlijke beschaving en verstand zijn geweest? Neen, zij bezitten hunne voorouders en verstaan slechts de kunst zich overmoedig boven de waarde van een ander te plaatsen. Waarin bestaat hunne kennis? In dansen, exerceren, en op de parade komen. Men beroove hen van hunne rijkdommen en zegge tot zulk een edelman: Zorg voor uzelven. Dan eerst zal men zien, hoe volkomen onbruikbaar hij is, welk een betreurenswaardig wezen!’ En hiermede is in onze eeuw, ook in Zweden, het oordeel zijner vernietiging uitgesproken, want hij eischt meer en meer in elken stand, in elk individu bruikbaarheid op eenig gebied, hetzij dan op dat van geestelijke, hetzij van meer stoffelijke ontwikkeling.
Moeten wij dus erkennen, dat de doorgaande strekking dezer verhalen eene in het algemeen schoone en echt zedelijke is, wij moeten tevens verklaren, dat de vorm hoogst boeijend kan heeten. Boeijend in dien zin, dat de belangstelling en aandacht van den lezer, door eene meestal zeer fijne en goed volgehonden intrigue, tot het laatste toe worden gaande gehouden. Vooral bewondert men dit in ‘de Man van geboorte en de Vrouw uit het volk,’ in ‘Schuld en Onschuld’ en in ‘de Hartstogten.’ Dat zij hierin en in hare schrijfwijze wel eenige overeenkomst met Bulwer heeft, kunnen wij aan Kretschmar toegeven. Zekerder echter is het, dat hare novellen zeer verschillen van die harer beide vrouwelijke landgenooten. Dezen toch hebben zich bewogen op het gebied der werkelijkheid, van het dagelijksche leven. Frederika Bremer bewoog zich daarbij niet alleen gaarne in de Zweedsche toestanden, zooals zij die dan bijv. ook in hare ‘Teckningar utur Hvardagslifvet’ (Schetsen uit het dagelijksche leven) schilderde, maar

{==285==} {>>pagina-aanduiding<<}
zij verkeerde daarbij gaarne te midden van de schoone, vaak eigenaardige natuurtooneelen van haar vaderland, herinnerde aan de minnen en sagen, aan de geschiedkundige bijzonderheden van den voortijd. Hoe bekoorlijk vindt men dit alles niet in hare Nya Teckningar ur Hvardagslifvet i Dalarna. 1) Als roman had dit geschrift zeker weinig te beduiden, kan het naast geen enkel verhaal van Schwartz geplaatst worden, maar hoe trekt het aan door de schoone en liefelijke schilderingen van dat merkwaardigste en bekoorlijkste gedeelte van Zweden, dat aan de boorden van het Siljan-meer, dat oog van Dalekarliën (Dalarnas öga), gelegen is! Uitvoerige, net gepenceelde natuurtooneelen vallen echter niet in den smaak van Schwartz. De natuur van Zweden of van andere landen, waarheen soms hare verhalen voeren, is geheel een bijwerk, een ruwe achtergrond, slechts door enkele trekken aangegeven. Evenmin bekommert zij zich om den mensch, zooals hij zich uitwendig, in de maatschappij, in het dagelijksch kleed voordoet, waarin levenstoestanden, gewoonten, gebruiken en mode hem hebben gekleed, soms verkleed, dikwerf voor anderen en voor zichzelven bijna onkenbaar gemaakt. In hare zucht om in de diepten van het menschelijk gemoed door te dringen, om de drijfveeren zijner handelingen op te sporen, gaat zij, naar onze meening, wel niet te ver - maar verliest zij het uitwendige wel eens te
veel uit het oog.
Wij komen hierdoor van zelfs op de gebreken in de werken dezer schrijfster, die wij te groot achten, om er niet met eenige uitvoerigheid bij stil te staan, waar men, in vele opzigten met volkomen regt, aan de voortbrengselen van haren geest ook onder ons meerderen invloed wil trachten te verschaffen. Meer gevoel voor de natuur en een ruimer gebruik maken van hare schoonheden in het beschrijvende gedeelte van romantische verhalen geeft eene liefelijke afwisseling, doet den geest des lezers soms rusten van den vermoeijenden strijd der menschen en menschelijke hartstogten, die men hem voor oogen stelt. Het heeft voor den lezer denzelfden weldadigen indruk dien men in de werkelijkheid geniet, wanneer men, na een dag in de ijlende drukte der groote

{==286==} {>>pagina-aanduiding<<}
stad te hebben doorgebragt, zich des avonds buiten hare omgeving op het stille land bevindt. Hoe sommige schrijvers, ook van bepaald mensch- en zedekundige romans, zich hiervan op de gelukkigste wijze hebben weten te bedienen, blijkt onder anderen uit het meesterwerk van George Elliot, Adam Bede. Onze schrijfster heeft daaraan geene behoefte en voert ons steeds in den kring van menschelijke bemoeijingen en menschelijke hartstogten rond. Maar in hare menschenwereld, bij de verschillende door haar opgevoerde personen, komt het ons voor, dat de werkelijkheid, het dagelijksche leven wel wat veel wordt voorbijgezien. Hare karakters en toestanden komen ons somtijds wat tooneelmatig, wat overspannen, wel eenigszins onnatuurlijk voor. Of kan men den dialoog harer personen altijd geheel natuurlijk heeten? Hij schijnt ons dikwerf al te wijsgeerig en doet meer aan het leerrijk vertoog denken dan aan gedachtenwisselingen, die, als uit de omstandigheden geboren, in ongekunstelde vormen uit het hart der sprekers opwellen. Of zijn de situatien geheel natuurlijk? Wij gelooven vaak het tegendeel: zoo bijv. wanneer, in het eerste der door ons genoemde geschriften, Jacobo, een bekwaam, edelgezind, in allen opzigte voortreffelijk man, met Stephana, de edele en voortreffelijke vrouw, voor wie hij eens eene vurige liefde opvatte, bij het vernemen dat zij eene verlaten en verstooten echtgenoot is, die liefde terstond onderdrukt, in hooge vriendschap verandert, terwijl hij in den meest dagelijkschen en vertrouwelijksten omgang met haar blijft verkeeren. Zijn in ditzelfde verhaal de benoeming van den edelen graaf Romarhjerta tot rentmeester van Ljungstafors, het landgoed der bekoorlijke Amerikaansche onbekende Stephana, zijn verblijven met haar onder hetzelfde dak, hunne eenzame sledevaarten en gesprekken tot laat in den nacht, genoegzaam voor den lezer verontschuldigd door de omstandigheid, die hem eerst aan het slot van
het werk duidelijk wordt, dat Stephana de echtgenoote van den Graaf is, welke laatste hiervan niets gemerkt of vermoed heeft? - Wij vinden dergelijke voorstellingen niet natuurlijk, ja, zij schijnen ons niet volkomen met algemeen - ook wel in Zweden - gangbare denkbeelden van welvoegelijkheid en kieschheid te strooken. Zeker is zulks althans niet het geval met de voorstellingen in de Hartstogten, in de betrekkingen en gesprekken tusschen Thora en Axel: welke laatste (een reeds gehuwd man) zich den toegang tot het slaap- en ziekvertrek der

{==287==} {>>pagina-aanduiding<<}
door hem aangebedene Thora weet te verschaffen en haar tracht overtehalen om met hem te vlugten, ofschoon zij den verleider weet te doen vlieden, zooal niet door hare zedelijke grootheid, dan toch door een nog overgebleven gevoel van betamelijkheid en eer.
Deze roman, zoowel als Schuld en Onschuld, berust daarenboven op eene intrigue, die, hoe kunstig ook, zamengeweven is met de vreesselijkste hartstogten, die de menschelijke ziel besmetten en verderven kunnen: vergift, moord en de schrikkelijkste familie-kuiperijen zijn daaraan verbonden. Ook dit bewonderen wij niet, vooral niet uit de pen eener vrouw. Moge men daarin de trekken van eene door eigene ervaringen en ziekte tot donkeren weemoed gestemde ziel zien, ons doet dat in het licht stellen van zedelijkheid en deugd door een zoo zwarten achtergrond en omgeving van menschelijke en maatschappelijke ondeugden en gebreken te veel aan de fransche methode denken. Eugène Sue in zijne Mystères de Paris, in zijn Juif errant, en Victor Hugo in zijne Misérables zijn hierin onovertroffen meesters, die helaas! echter overal, tot zelfs in Groot-Brittannie, op het gebied der romantiek navolgers beginnen te vinden.
Men tracht den smaak van het publiek te prikkelen door zeer aangezette spijzen. Het gewone, het dagelijksche, het natuurlijke voldoet niet langer, en men schetst geheel buitengewone toestanden, men schept engelen en duivelen in menschengedaante, men neemt zelfs, in een tijd dat men op elk gebied tegen het bovennatuurlijke ijvert, dat bovennatuurlijke als element, als sauce piquante in den roman op. Men raadplege slechts die ongelukkige voortbrengselen der laatste Britsche romantiek, de Woman in White van Wilkie Collins, en Bulwer's Strange Story.
Gelukkig, dat onze nieuwe Zweedsche Schrijfster dezen weg nog niet heeft betreden, dat er in de meeste harer romans, vooral in de beste en meest uitgewerkte, eene wezenlijk goede en zedelijke strekking heerscht, die der verheerlijking van den arbeid; van het leven aan beheersching van zich zelven en getrouwe pligtsvervulling besteed; van de waarheid, dat wij allen kinderen zijn van denzelfden Vader, onderling slechts te scheiden door het verschil onzer zedelijke en verstandelijke ontwikkeling. Mogt de schrijfster zich, bij hare diepe en dikwerf wijsgeerige inzigten in deze groote waarheden, laten leiden door naauwkeuriger waarneming der werkelijkheid, door studie der natuur

{==288==} {>>pagina-aanduiding<<}
op elk gebied, wij gelooven, dat hare schriften er door zouden winnen. Eene meerdere toenadering van dit eenigszins somber peinzend gemoed tot de eenvoudige en vriendelijke stemming van hare landgenoote Frederika Bremer zoude haar zeker geen minderen bijval doen vinden, noch aan de groote leeringen, waarmede zij eene hervorming van hoofdgebreken in den maatschappelijken toestand van Zweden voorbereidt, een minder gunstig onthaal bij hare landgenooten verschaffen.
Onze slotsom is, dat wij de pogingen van een bekwaam vertaler, om deze schrijfster bij ons meer bekend te doen worden, billijken niet slechts, maar toejuichen. Niet minder doen wij zulks zijne keuze, want zij viel voorzeker op de beste, op de meest uitgewerkte, geacheveerde harer letterkundige voortbrengselen. Niet allen toch achten wij even gelukkig of eene vertaling voor ons even waardig.

Utrecht, Feb. 1865.
Mr. W.R. Boer.



















{==289==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

Mylady Carlisle. Door h.j. schimmel (Guldens-editie) IV deelen, te Arnhem bij D.A. Thieme.



Den WelEd. Heere H.J. Schimmel!



Hooggeschatte Vriend!
Toen de smaakvolle uitgever der guldens-editie uwe ‘Mylady Carlisle’ aan de Redaktie der nieuwe ‘Vaderlandsche Letteroefeningen’ ter beoordeeling aanbood, heeft hij zeker niet vermoed, dat die beoordeeling zoo lang zou uitblijven. Een nederlandsche roman, door uw naam geteekend, heeft aanspraak op ieders belangstelling - dwingt tot belangstelling ‘par droit de conquète et par droit de naissance.’ Maar de Redaktie had mij die taak der kritiek betrouwd en ik deinsde er telkens voor terug. Vooral, omdat een puntig en geestig artikel van den vroegeren kronyk- en kritiek-schrijver in de ‘Gids’ mij daartoe allen moed had benomen. Na de geestige studie van Busken Huet vond ik niets nieuws meer te zeggen over uwe ‘Mylady Carlisle.’ Ik had hare geschiedenis vroeger in de ‘Gids’ gevolgd en nog geen aasjen van mijn geduld verloren, toen de laatste regelen er van vergezeld werden door uw bescheiden, maar volkomen ongegronde vrees, dat u waarschijnlijk maar zeer enkele lezers tot dat oogenblik waren trouw gebleven. Nadat ik later de kritiek van uw veel begaafden kollaborateur had genoten, begreep ik aanstonds, dat mijne opmerkingen en mijne geestdrift voor uwe schepping haar recht van bestaan verloren hadden.
En toch had ik er mij een feest van gemaakt u te zeggen, dat die geestdrift een resultaat was van mijne lektuur - van

{==290==} {>>pagina-aanduiding<<}
mijne dankbaarheid jegens u, die mij zooveel schoons te genieten gaaft. Uwe Mylady, uwe Rosetti en al wat met en om hen heen intrigeert, boeide mij het meest; uwe Jane en uw Robert in mindere mate. Inderdaad de traitre-rollen in uw boeijend drama werden met veel meer geest gespeeld, dan die uwer jeune-premiers en uwer ingenues. Maar we zouden onzer kritiek het zwijgen opleggen, daar onze armoede voor den rijkdom eener schitterender en kritischer pen, dan de onze, moest onderdoen.
Ik had alleen u nog een wensch te openbaren. Voor drie der grootste staatsomwentelingen in de geschiedenis zijt ge opgetreden als welsprekend dichter - dramatiesch of romantiesch dichter. Uw ‘Eerste dag eens nieuwen levens’, uw ‘Haagsche joffer’ en vroeger reeds uw ‘Joan Wouters’ met zoo menig novelle van kleineren omvang, waaronder ‘Een deugniet’ ons de liefste is, handelden in de dagen van onzen vrijheidskrijg tegen Spanje. Uw ‘Avond bij Mme de Stael,’ uw ‘Directoire,’ uwe ‘Achttien Brumaire,’ uw ‘Napoleon Bonaparte, als eerste consul’ - zijn aan de fransche revolutie-geschiedenis na het schrikbewind ontleend! En nu laatstelijk verplaatsten uw ‘Mary Hollis’ en uw ‘Mylady Carlisle' ons op britschen bodem, tijdens de heftige worsteling tusschen Parlement en Koning, tijdens het Protectoraat en de Restauratie. Er is nòg eene omwentelingsgeschiedenis, waaruit uw vernuft en fantazie wellicht uitmuntende stoffe voor eene dichterlijke schepping zouden kunnen lezen. Het is de geschiedenis der bataAfsche Republiek en wat haar onder den laatsten der Stadhouders voorafging. Ik zag uwe helden zoo dikwijls in fluweel en ijzer, ik zou ze zoo gaarne weder eens gepoeijerd en met hooge roode hakken zien optreden. En dan Prins Willem V met zijn goedig en gedwee karakter, met zijne aanvallen van drift en toorn, met zijne goede bedoelingen en ongelukkige omstandigheden!
Doch laat ik den maat der bescheidenheid niet te buitengaan. Wenschen is lichter dan vervullen. Génoeg, zoo het u uit deze regelen mocht gebleken zijn, dat, zoo ik ooit later tot de eer mocht geroepen worden, om eene nieuwe vrucht van uw talent in dit tijdschrift aan te kondigen, het mij zeker dan niet ontbreken zal aan een goeden voorraad belangstelling en hoogachting - eene hoogachting, waarmeê gij mij veroorlooven zult mij te noemen uw zeer dienstvaardigen
Dr. j. ten brink.

{==291==} {>>pagina-aanduiding<<}

Menschenwaan en christendom. Een roman en geen roman, door A.H. van der Hoeve, Predikant te Keppel, II Deelen. Tweede vermeerderde druk, Amsterdam, J. Gebhard en Comp. In gr. 12mo, 534 bl. Prijs ƒ 3,50.
De Keppelsche kerkleeraar van der Hoeve behoort tot die schrijvers, welke, zonder te maken wat men doorgaans eenen schitterenden opgang noemt, toch vele en degelijke lezers vinden. Gelijk dan ook zijn ‘Wereld in 't klein’ na betrekkelijk korten tijd herdrukt moest worden, is zulks ook het geval geweest met ‘Menschenwaan en Christendom,’ een boek dat in een opzettelijk zeer dun romankleedje op zeer heldere, aanschouwelijke en naauwkeurige wijze het zuivere, Evangelische Christendom plaatst tegenover hetgeen de menschen er van gemaakt hebben en nog maken. Geestesvrijheid en uitwendig gezag, Protestantisme en Romanisme, Formulierendwang en Kerkeenheid, oudere en moderne theologie - het wordt hier ter sprake gebragt op eene wijze, die des lezers belangstelling niet slechts wekt, maar ook veelzijds bevredigt. Wat er ons vooral in beviel, ook boven sommige andere werken van gelijksoortige strekking, is hetgeen we niet korter weten aan te duiden dan als: eerlijkheid van voorstelling. Iemand die over de godgeleerde en godsdienstige vraagstukken van den dag schrijft, en dan vooral een theoloog van rijpe studie, heeft zijne welgevestigde opvatting van het Evangelie, slotsom - ten minste het behoort zoo, en is klaarblijkelijk bij van der Hoeve het geval - van een kalm, zelfstandig, onbevooroordeeld onderzoek. Maar waar men polemiseert, waar men andere voorstellingen te berde brengt, waar men in spiegelgevechten van gesprekken de rigtingen in aanraking, in wrijving, in strijd met elkander brengt; daar is men zoo ligt onbillijk omtrent denkbeelden die men onjuist acht, daar worden de schermutselingen zoo ligt flaauw, doordien men der partij die 't verliezen moet, wapenen in de handen geeft, welke zij zelve of verwerpen of met andere vermeerderen zoude. Niet alzoo van der Hoeve: waar hij Roomschen en Protestanten bij en naast en tegenover elkander plaatst, wordt nergens met vinnigen geloofsijver het verkeerde in de kerk der eerstgenoemden en dat
verkeerde alleen eenzijdig uitgemeten, en waar de schrijver de zoogenoemde orthodoxie laat optreden, legt hij haar eerlijk en onpartijdig in den mond wat zij zelve niet aarzelen zou te onderschrijven. Nergens maakt hij eenige rigting bespottelijk door haar te overdrijven; overal vindt men dien waardigen toon, welke

{==292==} {>>pagina-aanduiding<<}
aan het ernstige onderwerp voegt. Min of meer schijnt zich die toon op te lossen in iets bitters, iets spotachtigs, waar het ‘spiritisme’ wordt behandeld, gelijk we dan ook van des schrijvers uitspraak daarover herziening vragen. De zaak heeft, als menige andere, in den grond haar grootste vijanden gehad in haar ijverendste voorstanders; maar terwijl men de kwakzalverij betreurt, waarmeê velen haar hebben behandeld en - bespottelijk gemaakt, worde daardoor geen inbreuk gemaakt op feiten, die èn onloochenbaar, èn nog geheel onverklaard zijn. Aprioristische redekavelingen over mogelijkheid of onmogelijkheid doen niets af tegenover feiten, die onder 't bereik van ieders waarneming liggen.
Doch - 't is niet zoozeer onze taak het boek te beoordeelen, als veelmeer er den tweeden druk van aan te kondigen. Die druk is ‘vermeerderd’ met een gesprek over het na de uitgave van den eersten in 't licht gegeven zoogenoemde ‘Leven van Jezus,’ door Renan. Na al wat over dat zonderlinge boek geschreven is, zal men er van der Hoeve ongetwijfeld nog met veel genoegen over hooren, ook omdat hij zijnen ‘modernen’ predikant Bergsman menige aanmerking in den mond legt, welke door anderen, immers zooveel ons bekend is, werd voorbijgezien. Met het volkomenste regt worden de verregaande inconsequentiën gegispt waaraan Renan zich schuldig maakt, het uit de lucht gegrepene zijner voorstellingen, het geven van onderstellingen voor feiten, en wat dies meer zij. Maar tevens doet hij - en hieraan ook blijkt de boven aangeduide eerlijkheid van voorstelling - uitkomen, dat Renan in zoover eenige wetenschappelijke waarde bezit, als hij, ‘wat vaak al te veel verzuimd is, ook uit andere bronnen wilde putten dan uit de Evangeliën, ofschoon hij welligt (wij zeggen: gewis) aan den Talmud te groot gewigt hecht en de brieven des Nieuwen Testaments te veel veronachtzaamt.’ En tegenover veel wat als beschuldiging tegen Renan ook door onze overtuiging beaamd wordt, laat van der Hoeve niet na op te merken, dat ‘Renan een Franschman is, die in de R.K. Kerk opgevoed, niet dat hooge zedelijke ideaal voor den geest kon hebben, hetwelk de vrucht is van een Protestantschen en Germaanschen geest.’
In 't kort: ‘Menschenwaan en Christendom’ verdient alle aanbeveling aan ieder, die, onbevredigd door de vaak oppervlakkige en onbekookte wijze, waarop de groote religieuse vraagstukken van den dag niet zelden worden besproken, en die, minder in de gelegenheid tot diep wetenschappelijk onderzoek, in de gewigtigste

{==293==} {>>pagina-aanduiding<<}
van alle zaken tot het bezit en ‘behoud van het goede’ wil geraken langs den weg van het ‘beproeven aller dingen.’
v.O.
Wilhelm's geheim. Door Mathilde Raven, de schrijfster van Galileo Galilei. In gr. 8vo. 259 bl. Prijs ƒ 2,70.
Dat dit net, maar zeer wijd en met uiterst slordige interpunctie gedrukt romantje te Nijmegen bij H.C.A. Thieme is uitgegeven staat niet op den gesteendrukten en van een redelijk vignetje voorzienen titel, maar op den omslag. De lezer verwachte geen ‘geheim,’ naar welks ontsluijering hij moet wachten tot nabij het einde - men weet het reeds na het lezen van eenige bladzijden. Daarom kunnen we ook gerust, zonder de bot voor den nieuwsgierigen lezer te vergallen, zeggen, dat het ‘geheim’ bestaat in de wroeging van den hoofdpersoon over het stelen van een rolletje goudgeld. Aanschouwelijk wordt voorgesteld, hier en daar zelfs met groote levendigheid geschilderd, hoeveel kwellingen uit dat verborgen gebleven misdrijf voor den dader ontstaan. Fijne menschenkennis stond daarbij blijkbaar ter beschikking van de schrijfster; en toch is het haar niet gelukt, van deze zijde den lezer tot het einde toe te bevredigen, gelijk haar dit uitnemend gelukte in het eerste gedeelte van haar verhaal. Er wordt wel omheen gepraat om wat reden Wilhelm, een vermogend man geworden, zijn geweten niet ontlastte door teruggave van het geroofde geld, hetgeen immers gemakkelijk kon geschieden zonder vrees voor ontdekking; maar dat niet kiezen van het onmiddelijk voor de hand liggende middel tot herstel is niet half gemotiveerd, en terwijl men eerst den gevallene beklaagt, haalt men later den schouder op over den dwaas; iets dat men minder zou doen, als de schrijfster meer had laten uitkomen, dat de zonde dit eigenaardige heeft, dat zij het oordeel verkloekt en het doorzigt benevelt. En dit zou te treffender gestaan hebben tegenover de vroegere schranderheid van den knaap in het verbergen van zijn misdrijf. Nú gaat de behandeling, des van deze zijde belangwekkenden onderwerps, ongevoelig over in die van het afgezaagde thema, dat uitwendige voorspoed geen geluk aanbrengt bij de vervolgingen van een beschuldigend geweten. De ontknooping is wat heel alledaagsch
en van het bankroet ware oneindig meer partij te trekken geweest. Kortelijk: het begin spant de aandacht, maar die aandacht wordt later slechts, en dat steeds afnemend, aan den gang gehouden, om ten slotte tamelijk te verflaauwen.
Z.B.



{==294==} {>>pagina-aanduiding<<}

II. Onderwijs en Opvoeding.





Middelbaar onderwijs en paedagogiek. Een tijdschrift-artikel door S.A. Naber. Zwolle, Tjeenk Willink. Prijs ƒ 0.50.

Een woord over de toepassing van de wet tot regeling van het middelbaar onderwijs, ten aanzien van de Hollandsche Taal- en Letterkunde, de Geschiedenis en de Aardrijkskunde door Anonymus. Nijmegen, H.C.A. Thieme.
Hoe verschillend er ook over de wet op het middelbaar onderwijs gesproken wordt, in één opzicht zal wel niemand er het nut van ontkennen. De aandacht is er door gevestigd op een onderwerp dat tot dusverre maar al te zeer verwaarloosd was: de paedagogiek. Wanneer wij de Raadt uitzonderen, zoeken we te vergeefs bij ons naar eenen paedagoog van naam. Nu en dan kregen we eene enkele brochure over dat onderwerp in handen, hier en daar hoorde men van eene proeve van reorganisatie van een gymnasium, maar over 't geheel bleef de toestand wat ze was, en we hebben gymnasiën gekend, waar het nog niet zoo heel veel beter toegaat dan op die latijnsche scholen van de vorige eeuw, die de Gelder ons beschrijft 1).
De wet op het midd. ond., door welke in eene lang gevoelde behoefte werd voorzien, heeft ons uit dien slaap gewekt. Niet langer zal ieder onderwijzer zijne lessen kunnen geven, tant bien que mal. Men begint in te zien dat bij het onderwijs een leidend beginsel, dat er harmonie en eenheid moet zijn in de inrichting eener school.
Dat ontwikkeling van geest en lichaam beide het hoofdprincipe moet zijn bij de opvoeding en dat hierin het onderwijs de opvoeding krachtig moet ter zijde staan, dat wordt wel door niemand betwist; men strijdt alleen over de middelen door welke men dit doel het best zal bereiken.
Twee partijen, als het ware, hebben zich gevormd en staan bijna vijandig tegen elkander over; wij kunnen ze kortheidshalve de literarische en de mathematische noemen. Terwijl in de vorige eeuw de literarische partij bijna uitsluitend in het onderwijs heerschte, heeft langzamerhand de mathematische voet voor voet terrein gewonnen en bij een gedeelte van het onderwijs (en

{==295==} {>>pagina-aanduiding<<}
wel datgene, dat op den duur op den voorgrond moet komen omdat het eene vrucht is van onzen tijd) schijnt zij werkelijk de overwinning behaald te hebben.
Het komt ons van gering belang voor, welke partij het overwicht bekome, daar toch iedere studie onder verstandige leiding tot ontwikkeling kan strekken, alleen zouden we uitsluiting van één der beide elementen verderfelijk achten, daar ze tot eenzijdigheid zou lijden. Dit echter betreuren wij, dat in dien strijd beide partijen zoo vaak dit groote doel miskennen, dat zoo vaak meer op tijdelijk materiëel voordeel gelet wordt dan op het blijvend nut, dat men antwoorden hoort als deze: ‘men moet de jongens toch klaar maken voor dit of dat examen!’ of wel: ‘wat heeft hij later aan Latijn of Grieksch, aan Mathesis?’ Zorgt in de eerste plaats dat de jongen een goed ontwikkeld denkend mensch worde en al het overige zal hem toegeworpen worden. Belangrijk is over dit punt het opstel van Dr. Ekker in het Meinommer van den Gids. Dr. E. stelt hier het Engelsche systeem, waarbij vooral ook op ligchamelijke ontwikkeling gelet wordt en het kunnen boven het weten wordt gesteld, tegenover het Duitsche waar het gezond verstand ondergaat in het veel weten. Dat de sympathie van den schr. voor de Engelsche methode wel wat overdreven is zal ieder inzien, die eenigzins met kweekelingen der public schools in aanraking is geweest. Uitvoerig is ook de schaduwzijde van het onderwijs in Engeland aangetoond in de Wetenschappelijke Bladen van Mei, naar aanleiding van een officiëel rapport in het parlement over de public schools uitgebracht.
Het groote bezwaar bij ons bestaat wel eensdeels in de menigte leervakken, die wij voor eene veelzijdige ontwikkeling noodig achten, aan de andere zijde in de strenge examina, die aan het einde van eenen bepaalden cursus wachten. Deze examina zijn hoofdzakelijk tweeërlei; voor de militaire inrichtingen en voor de polytechnische school. Van verschillende kanten wordt de vraag gedaan; zullen de hoogere burgerscholen gelukkiger slagen bij de opleiding voor Breda en Willemsoord dan tot dusver de tweede afd. der gymnasiën? Zullen niet nog altijd de instituten, die zich meer speciaal daarop toeleggen, de voorkeur verdienen? Met enkele jongelieden van meer bekrompen geestvermogens of die te lui zijn om zonder onophoudelijk toezicht te werken, moge dit het geval wezen, over 't geheel aarzelen wij niet, die vraag ontkennend te beantwoorden.

{==296==} {>>pagina-aanduiding<<}

De bewering van Dr. Naber 1): ‘Men heeft den wijn gegoten uit eene vierkante flesch in eene ronde’ berust op eene geheel onjuiste voorstelling. De burgerscholen hebben veel boven de vroegere tweede afd. voor: eenheid, zelfstandigheid, een harmonisch verband tusschen de verschillende leervakken, juist datgene wat die tweede afd. misten.
Het is, - ieder leeraar aan de koninkl. akademie zal het u bevestigen, - eene dwaling dat, om op die inrichting toegelaten te worden, eene afzonderlijke africhting wordt vereischt, dat aan iemand wien vele kundigheden machinaal zijn ingepompt de voorrang zou worden geschonken boven hem, wiens geest door goed onderwijs vrij en verstandig ontwikkeld is. En zelfs waar bij het toelatingsexamen de eerste een hooger nommer mocht krijgen, kan het niet missen of hij zal die plaats spoedig verliezen, terwijl het zijnen mededinger die op vaste grondslagen voortbouwt, niet moeilijk zal vallen hem voorbij te streven. Met de polytechnische school is het een ander geval. Het examen tot toelating aan die school omvat alle vakken die aan de hoogere burgerschool worden onderwezen, met uitzondering alleen van schoonschrijven en gymnastiek.
Het komt ons eenigermate vreemd voor dat, terwijl de regeering zich in andere opzichten b.v. in de toelating tot de rijks-burgerscholen zoo sterk verklaard heeft voor vrijheid in onderwijs, zij alleen bij de polytechnische school zoo strenge eischen stelt. Verlangt men werkelijk van den examinandus grondige kennis van die 16 vakken, dan is de cursus van 5 jaren veel te kort, dan zou weldra blijken, dat het lichaam lijden moet onder dat overmatig inspannen van den geest, dan zullen de nadeelen niet uitblijven waartegen Dr. Ekker en velen met hem zoo nadrukkelijk waarschuwen. Wil men dat strenge examen behouden dan zien we maar één weg: verlenging van den leercursus. Met korte woorden wenschen wij onze inzichten nopens de meest wenschelijke inrichting van ons voorbereidend onderwijs uiteen te zetten.
De verhouding tusschen het gymnasium en de hoogere burgerschool is niet overal dezelfde. Op de meeste plaatsen werd de hoogere burgerschool met zekere voorliefde georganiseerd en moest de oudere zuster achterstaan; men beschouwde deze bijkans als uitgediend. In andere daarentegen bestaat eenig verband

{==297==} {>>pagina-aanduiding<<}
tusschen beide. Zoo te Haarlem, zoo vooral in den Haag. (De inrichting van de scholen in de residentie is hier en daar vrij scherp afgekeurd, de tijd zal moeten aantoonen in hoeverre die proeve van vereeniging van beide soorten van voorbereidend onderwijs als mislukt te beschouwen is.) In vele plaatsen bestaat zelfs eene soort van animositeit tusschen beide. Van waar dit gebrek aan overeenstemming tusschen twee inrichtingen, van nature zoo uitmuntend geschikt om elkander te completeeren?...Het komt ons voor, dat de oorzaak vooral te zoeken is in de beginselen of liever de beginselloosheid die veelal in de gymnasien heerscht. In den regel is het hoofddoel, zooal niet het eenige doel: de jongelui na 5 of 6 jaar met eene goede dosis Latijn en Grieksch voorzien naar de Akademie te sturen. Op die scholen, waar het klassensysteem gevolgd wordt, gaat men nog verder; de praeceptor zorgt alleen, dat hij ze op tijd aflevert aan den conrector en deze doet ze op zijne beurt over aan den rector. In den regel bestaat er volstrekt geene eenheid, niet de minste harmonie, ieder docent gaat zijn gang juist zooals hem goeddunkt. Latijn en Grieksch! dat is het alleenzaligmakende geloof, al wie anders denkt is een ketter, een barbaar; de overige vakken worden hoogstens getolereerd, omdat de wet het beveelt, maar met een zeker aristokratisch dedain ziet men er op neêr. Die wet trouwens huldigt zelf dit begrip door slechts de laatste uren van den schooltijd, de overgeschotene brokken als het ware, aan de mathesis toe te wijzen. Geen wonder, dat de mathematische partij zich duchtig gewroken heeft over die jarenlange vernedering en dat gedeelte der literarische, dat zich onder hare vanen heeft moeten scharen, slechts noode gelijke rechten toekent. Zal er nu eenige samenwerking tusschen gymnasium en burgerschool mogelijk zijn, dan moeten beiden iets toegeven, maar bovenal moet men zich doordringen van het beginsel, dat wij voorop gezet hebben: dat ontwikkeling van den
geest het hoofddoel moet zijn bij het onderwijs, het eenige doel zelfs - totdat de geest genoeg gevormd is om eene bepaalde richting aan te nemen zonder gevaar voor eenzijdigheid. In den regel komen de jongelui op twaalfjarigen leeftijd op het gymnasium en op den duur zal dat ook op de H. Burgerschool wel het geval zijn. Nu zouden wij het zeer wenschelijk achten, dat de twee of drie eerste jaren allen hetzelfde onderwijs kregen, daarna pas zal men over den bijzonderen aanleg van den knaap

{==298==} {>>pagina-aanduiding<<}
kunnen oordeelen en op vijftienjarigen leeftijd, goed ontwikkeld en aan ijverige studie gewend, zal de gymnasiast in een vierjarigen cursus zeker even groote vorderingen maken als nu in 5 of 6 jaar, terwijl allerlei bijvakken die hem evenzeer nieuw zijn als de oude talen, zijne aandacht verdeelen.
Wat de vraag betreft: welk vak in die eerste jaren het meest op den voorgrond moet komen, hoofdzaak moet zijn?...zoo meenen wij dat geene heiliger rechten heeft dan de studie van onze moedertaal. Tot nog toe - het is herhaalde malen reeds gezegd, - ziet het er juist met deze allerjammerlijkst uit, bijna geregeld leert men vreemde talen grondiger, acht men ze noodiger dan de onze. En zal toch niet ieder toegeven, dat men voor alle dingen zich juist en duidelijk moet weten uit te drukken, wil men van eenig onderwijs, welk ook, profiteeren; dat men woorden moet weten te geven aan zijne gedachten, zullen die vruchtbaar zijn?...Ziet men eindelijk niet in, hoe eene meer algemeene bekendheid met onze literatuur, eene grootere belangstelling in onze taal, ons volksbewustzijn, ons nationaal gevoel, waarmede het ook al vrij ongelukkig gesteld is, zal opwekken en verlevendigen? 1)
Gaan wij nu over tot dat gedeelte der leerlingen, die hunne studiën op de hoogere klassen der burgerschool voortzetten. Hier eerst moet men noodwendig letten op de latere bestemming der jongelui, hetzij zij voor den handel dan wel voor industrie of polytechnische school worden opgeleid. Zooals we reeds zeiden, zal vooral voor het laatste geval spoedig blijken dat men den cursus een paar jaar moet verlengen; ook voor de jongelui zelve dunkt het ons niet kwaad dat ze niet te vroeg naar de polytechnische school overgaan; bij ondervinding heeft men toch aan de Delftsche akademie gezien hoe ongunstig een te jeugdige leeftijd werkt.
Eindelijk zouden we het nog zeer wenschelijk achten, dat in afwachting van eene wet op het hooger onderwijs aan de gymnasien een cursus werd toegevoegd om de juristen in staat te stellen terstond propaedeutisch te doen (daar waar gelegenheid is om Hebreeuwsch te leeren zou men dit ook tot de Theologanten kunnen uitstrekken) terwijl den aanstaanden medici de gelegenheid zou openstaan als toehoorders aan de hoogste klassen

{==299==} {>>pagina-aanduiding<<}
der burgerschool zich voor hun propaedeutisch te bekwamen. In menig opzicht is het toch voor den student van groot belang aan de akademie terstond met zijn vak te beginnen.
Wij bespraken hierbij reeds sommige van de grieven die Dr. Naber en de anonieme schrijver, wiens werkje we hierboven aankondigden, tegen de inrichting onzer middelbare scholen hebben. Dr. N. veroordeelt die in de scherpste bewoordingen. Geen wonder. Volbloed filoloog en vurig bestrijder van het vak-systeem, kan hij een onderwijs met zoo uitgebreide basis, waarbij dat vaksysteem noodwendig aangenomen moet worden, niet goedkeuren. Dat hij zich hierbij beroept op vreemde, bij voorkeur Duitsche paedagogen, doet bij ons weinig af; mogen al sommigen van hen waarlijk praktische ‘schulmänner’ zijn, daar zijn de omstandigheden geheel verschillend en over 't geheel kennen we de holle theorien 1) onzer Duitsche naburen te goed om er veel waarde aan te hechten.
Een enkel punt wenschen we nog in de brochure van Dr. N. te releveeren. Terwijl hij zoo ijvert tegen het te groot aantal leervakken wil hij het toch nog met twee vermeerderen: muziek (zang) en godsdienst. Wat het eerste aangaat, daarmede sympathiseeren wij ten volle, maar godsdienstonderwijs riekt wat al te zeer naar de Duitsche paedagogiek. Wij hebben goddank! te gezonde hersenen om te trachten van onze kinderen kleine theologantjes te maken, liberaal of orthodox. Godsdienstig zullen ze door een afzonderlijk uur onderwijs in de godsdienst (!) niet worden; wenscht men dat, dan is de eenige mogelijke weg, dat men bij alle leeraars lette of ze godsdienstig zijn, opdat het geonderwijs er den invloed van ondervinde. 2).
Aan Anonymus kan men zeker niet verwijten dat hij zich tevreden stelt met bloote theorien en pathetische ontboezemingen als: ‘men schildert voor geen blinde en maakt geen muzijk voor een doove; ik zie geen kans iemand de oogen te openen, als

{==300==} {>>pagina-aanduiding<<}
hij het kermisspel-element in deze uithangborden niet gewaar wordt.’ 1) Kalm en bezadigd bespreekt hij zijne bedenkingen. Het eenige, wat men hem zou kunnen tegenwerpen, is, dat ze voor een deel wat overijld zijn. Bij verscheidene scholen toch was de regeling, die hij bespreekt, eene voorloopige, dikwijls gewijzigd door plaatselijke en tijdelijke omstandigheden, die natuurlijk een tweede jaar vele veranderingen behoeft. Daaraan is ook het onvolledige van sommige programma's te wijten, waarover hij klaagt. Zijne grieven zijn hoofdzakelijk drie, welke wij achtereenvolgens willen bespreken.
Vooreerst vreest hij, dat het literarisch-historisch onderwijs zal achterstaan bij het mathematisch-filosofisch.
Als gronden voor die vrees haalt hij aan de benoeming van louter natuurkundigen tot inspecteurs, hij zou wenschen een' literator tot vierden inspecteur. Zoo ook de benoeming bijna uitsluitend van doctoren in de natuurfilosofie tot directeurs van de hoogere burgerscholen. Wij hopen, dat men hieromtrent op den duur meer onpartijdig zal te werk gaan, dan in den aanvang het geval schijnt geweest te zijn. Bij den directeur toch komt niet zoo zeer grondige geleerdheid alleen te pas, als wel nauwkeurigheid, tact, en algemeene ontwikkeling en die eigenschappen zal men bij den literator wel evenveel vinden als bij den natuurfilosoof.
Daarna bespreekt sch. uitvoerig het examen voor de acten tot het geven van middelbaar onderwijs en verscheidene van zijne opmerkingen schijnen ons toe, allezins behartiging te verdienen.
Alleen met het praktisch paedagogisch examen dat Schr. aanraadt, waarbij hij een tiental flinke Haagsche jongens ‘de rol van discipelen wil laten vervullen’ kunnen we niet geheel instemmen, al hebben we er een voorbeeld van in Pruissen. Wat toch zal zulk eene proef, die alles behalve prettig is voor den patient, bewijzen? Dat de docent eene goede methode heeft? Maar de methode die hij later moet aanwenden zal bij deze gelegenheid niet toe te passen zijn, hij moet zich wel bepalen tot het luchten van cene massa geleerdheid, daar hij niet weet wat zijne tijdelijke leerlingen reeds geleerd hebben. Ieder docent die tijdelijk eene les voor een' zijner collega's gegeven heeft, zal dit eigenaardige bezwaar kennen. Moet het eene proef verbeelden of de onderwijzer orde kan honden?...Maar de tegenwoordigheid der

{==301==} {>>pagina-aanduiding<<}
examinatoren belet van zelf alle wanorde. De verhouding ook van den examinandus tot die geïmproviseerde leerlingen is zoo exceptioneel, dat ze onmogelijk als maatstaf kan genomen worden van de manier, waarop de docent later met zijne leerlingen zal omgaan. Immers wanneer hij hen kent, dan zal hij zijne methode moeten wijzigen naar hun karakter en naar de mate van hunne ontwikkeling; een vaste regel bij het onderwijs dunkt ons onmogelijk.
De bevoegdheid van doctoren en candidaten in de letteren tot het geven van onderwijs in gesch., aardrijksk. en Ned. taal keurt Schr. in zeer sterke bewoordingen af; als we de zaak bedaard overwegen zullen we, dunkt mij tot een ander besluit komen.
Ontegenzeggelijk geeft bij eene grondige studie der Nederlandsche taal de kennis der klassieke talen een groot voordeel; men krijgt daardoor een veel beter inzicht in den aard der grammatika, in den samenhang der talen onderling. Evenzoo zal het wel niet betwijfeld worden, dat men aan de akademie ook eene veel betere gelegenheid heeft zich eene goede methode eigen te maken bij de studie der geschiedenis dan ergens elders. Dat niet ieder evenzeer van die gelegenheid profiteert ligt hoofdzakelijk aan de uitsluitend filologische richting der lit. fac. aan onze Hoogescholen; maar wij vernemen dat ten minste te Leiden de beide genoemde vakken bij de examina der literatoren nu wat meer beteekenen. Men moet ook in het oog houden, dat nog toe van alle literatoren, die aan de H. Burgerscholen geplaatst zijn niet één zuiver filoloog was Men kan dus veilig aannemen, dat de gemeentebesturen bij de aanstelling van leeraars in die vakken conscientieus genoeg te werk gaan, om niemand te benoemen alleen omdat hij een' akademischen graad heeft, maar waar men door informatiën van de geschiktheid der sollicitanten overtuigd is, geeft men te recht de voorkeur aan hem, die algemeene vorming zich heeft kunnen eigen maken, dat groote voordeel van het akademieleven. Zelfs waar de literator-historicus, bij eene mogelijke vereeniging van geschiedenis en Ned. taal nog geene bijzondere studie heeft gemaakt van de laatste, zal hij misschien in den beginne eenige moeilijkheden ondervinden, in een paar jaar zal hij die gemakkelijk te boven komen en dan dat vak veel beter doceeren dan hij, die den basis eener klassieke opleiding mist. Ten slotte moeten wij den Schr. nog opmerken dat, daar de wet op het hooger onderwijs den cand. in de letteren het recht geeft geschiedenis en Nederlandsche taal te doceeren

{==302==} {>>pagina-aanduiding<<}
het eene onbillijkheid zou geweest zijn hun dat recht te ontnemen.
Eindelijk geeft de Schr. nog een overzicht van de programma's der verschillende inrichtingen voor midd. ond. waardoor hij ook hen, die deze niet in extenso bezitten, in staat stelt die scholen ten minste eenigermate te beoordeelen. We hopen dan ook dat velen zich dit werkje znllen aanschaffen, opdat aan den eenen kant de nuttige wenken van den Schr. niet in den wind geslagen mogen worden, en ook velen een juister begrip van ons middelbaar onderwijs kunnen krijgen.
Deventer, Mei 1865.
Dz.

Na het afdrukken van deze regels kregen wij de brochure van den directeur der Haarlemsche Burgerschool in handen. 1) Dr. v.d. Ven wederlegt daarin, op grond der ervaring, die hij reeds in dezen korten tijd opdeed, de bedenkingen van Dr. N. Wij raden ieder, die in het midd. ond. belang stelt, sterk aan, deze brochure te lezen opdat alle vooroordeelen plaats mogen maken voor eene juiste bëoordeeling.
Overzigt der algemeene geschiedenis door dr. j.a. wijnne, rector van het stedelijk gymnasium te Groningen. Vijfde herziene druk. Groningen, J.B. Wolters, 1865. Prijs ƒ 1 25.

Beknopt leerboek der algemeene geschiedenis, door dr. j.a. wijnne. Eerste deel. Oude geschiedenis. Vierde, aanmerkelijk omgewerkte en verbeterde druk. Groningen, J.B. Wolters, 1865. Prijs ƒ 1,60.
Een handboek voor het onderwijs in de algemeene geschiedenis te schrijven, schijnt waarlijk nog al gemakkelijk te zijn. In den laatsten tijd hebben zich velen hieraan gewaagd. 't Succes van sommigen scheen aanstonds anderen op te wekken om in dit opzigt ook eens hunne krachten te beproeven. Ik wil niet eens de vertalingen in rekening brengen van buitenlandsche geschriften, zoo als van de Handleidingen van Assman en van Pütz. Oorspronkelijke nederlandsche Overzigten en Leerboeken, hebben Bosscha's Schets en Grashofs Leiddraad verdrongen. Het in vele opzigten zoo verdienstelijke werk van Pol, waaraan ik althans veel te danken heb gehad, ofschoon 't voor een handboek wel wat uitgebreid is, schijnt geheel vergeten. Thans zijn de

{==303==} {>>pagina-aanduiding<<}
boeken en boekjes van Lodewijk Mulder en de Klerck, van van Oordt en Wijnne aan de orde. Het zou de moeite wel loonen, indien iemand deze en dergelijke geschriften eens onderwierp aan een strenger kritiek, dan die ze gewoonlijk worden waard gekeurd. Meestal vergenoegt men zich met de aanwijzing van enkele feiten, met de opsomming van een zekere hoeveelheid onnaauwkeurigheden en onjuiste voorstellingen. Als of het plan, de geheele inrigting van zulk een handboek, de methode die de schrijver volgde, niet in de eerste plaats onze aandacht verdienden. De bruikbaarheid van een handboek hangt grootendeels, zoo al niet geheel van de methode af. Daar zijn er, waarop niets valt af te dingen wat aangaat de volledigheid en naauwkeurigheid in de mededeeling van feiten, maar die toch totaal ongeschikt zijn voor het doel waarmede ze geschreven werden, namelijk om het opkomend geslacht geschiedenis te leeren.
Een goed handboek voor het onderwijs in de algemeene geschiedenis te schrijven, is inderdaad zoo gemakkelijk niet. Ik houd dit zelfs voor eene bij uitnemendheid zware taak. Een afzonderlijk tijdperk door en door grondig te behandelen, het karakter van een groot staatsman te bestuderen en te doorgronden - dit zegt niets, in vergelijking van de schijnbaar zoo eenvoudige zamenstelling van een beknopt overzigt. De moeijelijkheden, waarmede men hier te kampen heeft, zijn oneindig grooter dan die men te overwinnen heeft bij het schrijven van een of ander wetenschappelijk historisch werk. In den regel worden ze niet geteld of men ziet ze niet eens. Sommigen maken er zich af met het compileren uit grootere werken. En - hadden ze nog maar met oordeel gecompileerd! Anderen gaan van het denkbeeld uit, dat het hier enkel te doen is om de korte opsomming van namen, feiten en jaartallen. Kortom, slechts zeer enkelen hebben zich het doel, dat zij bereiken wilden, klaar en helder voor den geest gesteld; niet weinigen hebben getoond, dat zij van de ware eischen der historiografie zelfs geen flaauw begrip hadden.
Uitgenoodigd om de nieuwe uitgaven der bovengenoemde handboeken van dr. Wijnne te beoordeelen, zal 't mij niet aan gelegenheid ontbreken om met weinig woorden uiteen te zetten, wat mijns inziens de eerste vereischten zijn voor zulk een geschrift. De werkjes van dr. Wijnne zijn genoeg bekend en reeds meermalen ter toetse gebragt. Ik zou dus kunnen volstaan met de vermelding, dat de Groninger rector zijn voordeel heeft gedaan

{==304==} {>>pagina-aanduiding<<}
met vroeger gemaakte aanmerkingen, zoodat deze nieuwe uitgaven werkelijk herziene en omgewerkte zijn. Maar, voor zooverre ik mij de opmerkingen van vorige recensenten herinneren kan, geloof ik niet, dat zijne methode tot hiertoe ernstig werd besproken. Het onderzoek naar de deugdelijkheid zijner methode is te meer wenschelijk en noodzakelijk omdat zijne boekjes zeer in trek schijnen te zijn. Van het Beknopte leerboek ziet reeds eene vierde, van het Overzigt reeds eene vijfde uitgave het licht. Voor den uitgever, die bij alles wat hij ter perse legt voor eene keurige uitvoering zorgt, verheugt mij dit. Maar voor den schrijver, die, door dit debiet verblind, blijft volharden bij de gebreken zijner eerste conceptie, doet het mij leed. En het spijt mij nog meer voor het geschiedkundig onderwijs, waarbij men op den duur een onbepaald vertrouwen blijft stellen in dr. Wijnne als gids. Ik kan dit alleen toeschrijven aan de weinige zorg, waarmede tot hiertoe dit gedeelte van het middelbaar onderwijs behandeld werd.
Met den zakelijken inhoud van dr. Wijnne's boekjes behoef ik mij eigenlijk niet in te laten. Gaarne geef ik toe, dat hierin weinig of niets te berispen valt. 't Zou ook al heel erg zijn, als ik bij een vierde en vijfde editie op grove fouten had te wijzen. Mijne beoordeeling gaat uit van hetgeen de schrijver zelf van zijne methode zegt, in de voorredens van deze en vorige uitgaven, ‘die veelal ongelezen blijven’ naar hij zegt. Want ook al de oude voorredens zijn op nieuw afgedrukt, iets dat mij tamelijk overbodig toeschijnt, maar waarmede dr. Wijnne ditmaal het publiek en mij geen ondienst heeft gedaan. Ik wil hem dus in de eerste plaats zelven het woord geven, met de aanhaling van eenige volzinnen uit genoemde voorredens.
‘Volgens mijn oordeel dient een leerboek der algemeene geschiedenis in een aaneengeschakeld verhaal de massa der hoofdgebeurtenissen zóó voor te stellen, dat men er eigenlijk geene geheel in mist. Ofschoon het nu wel van zelf spreekt, dat de historie van Assyrië niet even uitvoerig als die van Rome of Griekenland kan beschreven worden, noch ook elk gedeelte van de geschiedenis dezer beide staten een gelijken omvang behoeft te hebben, zoo mag er toch, mijns bedunkens, niets van eenig wezenlijk belang worden buitengesloten.....Ik reken het ongepast lange bespiegelingen, vermaningen of wijsgeerige betoogen in een leerboek te vlechten. Dewijl verder de geschiedenis eene overgroote menigte feiten bevat, welke den leerling ligt

{==305==} {>>pagina-aanduiding<<}
kunnen afschrikken of overstelpen, is het mij verkieslijk voorgekomen de politieke historie bij uitsluiting te behandelen. Ik geloof, dat hetgeen in vele leerboeken omtrent godsdienst en zeden, nijverheid en handel, kunst en wetenschap wordt gevonden, voor een eersten cursus te veel of te weinig aanbiedt. Te veel schijnt het mij daar, waar die voor den jeugdigen leeftijd doorgaans niet bijzonder geschikte stof met eenige uitvoerigheid wordt voorgedragen; te weinig echter, wanneer het zich, gelijk veelal geschiedt, tot eene opgave van eenige namen bepaalt.’
Dus schreef Dr. Wijnne in 1851, bij de verschijning der eerste uitgave van zijn Beknopt leerboek. Toen een der recensenten over dit laatste punt was gestruikeld en eenige bepaalde uitweidingen over beschaving enz. had verlangd, verwees de schrijver eenvoudig naar het voorwoord van 1851, en verklaarde - men schreef toen 1856 - dat zijn standpunt hetzelfde was gebleven. De derde druk was hier en daar wat omgewerkt, ‘ten gevolge van rustelooze studiën,’ maar even als de tweede in de hoofdzaak onveranderd gebleven. Bij dezen vierden druk is de schrijver teruggekomen op hetgeen hij vroeger gemeend had te moeten uitsluiten. ‘Daar waar ik het gepast oordeelde, heb ik het eene en andere ingevlochten over aardrijkskunde, godsdienst, zeden, wetenschap enz. of, wat er over die onderwerpen stond, uitgebreid.’ Want Dr. Wijnne was tot de verrassende ontdekking gekomen, dat er in zijn geschrift reeds meer over die stof voorkwam, dan hij vroeger had gezegd te zullen aanbieden, ‘welligt evenveel als in andere werken van dien aard en omvang, die voorgeven hierop inzonderheid te letten.’ ‘Wèl is het boek geene oude aardrijkskunde’ - zoo vervolgt hij - ‘noch geschiedenis der beschaving of letterkunde en zal dit nimmer worden; doch de hoofdpunten dier vakken zal men, vertrouw ik, nu althans, hier aantreffen, en wel zoo, dat hetgeen geleverd wordt niet in dorre opsommingen is ontaard.’
Ik zal straks nader spreken over hetgeen aldus omtrent beschaving, godsdienst, enz., der oudere en nieuwere volken in deze nieuwe uitgave voorkomt. Doch wat bewoog Dr. Wijnne ditmaal zijn boek in dezen zin uit te breiden? Alleen eene veranderde inrigting van het gymnasium te Groningen, ten gevolge waarvan zijne drie beknopte leerboeken over de oude, middel- en nieuwe geschiedenis, die vroeger in den eersten driejarigen cursus werden gebruikt, nu den leerlingen te Groningen in handen wor-
{==306==} {>>pagina-aanduiding<<}
den gegeven, wanneer zij in de laagste klassen de beginselen der historie uit een kleiner werk hebben geleerd. In dat ‘kleiner werk’ komen derhalve geene uitweidingen over de geografische gesteldheid der landen, over zeden, enz. voor. Ik vermoed, dat met dit ‘kleiner werk’ wel het Overzigt bedoeld zal zijn, hetwelk aan deze voorwaarden voldoet. Dr. Wijnne verklaarde bij de eerste uitgave (1855) van dit boekje, dat hij hierin had uitgedrukt wat hij zelf voor ‘eerste beginselen’ of een ‘schets der algemeene historie’ hield, dat hij zich daarom opzettelijk ‘tot de staatshistorie beperkt, en alle bespiegelingen en verhalen buitengesloten had.’ En bij deze laatste uitgave herhaalt hij: ‘Aan eene aanmerkelijke uitbreiding van dat, wat er van aardrijkskunde, beschaving, enz. in het boek voorkomt, viel, wegens de beperkte ruimte, niet te denken.’ Inderdaad staat onze Groninger rector dus nog op hetzelfde standpunt waarop hij voor meer dan tien jaren stond. Voor eerstbeginnenden acht hij alles overbodig wat niet tot de staatshistorie behoort. Verhalen komen nog niet te pas. Bespiegelingen over 't verband van oorzaak en gevolg, om het oordeel te scherpen, zijn hier volstrekt niet op hun plaats. De historie begint met niets anders dan geheugenwerk te zijn. De jongens moeten namen en feiten leeren. Of zij langs dezen weg niet 't minste begrip krijgen van historie, wordt niet
gevraagd. Zij hebben vooreerst aan een memoriaal van facta en data - want ik weet waarlijk geen beter titel voor dit onzamenhangend Overzigt - genoeg. Vitringa en anderen hebben het vroeger een excerpt genoemd. Dr. Wijnne heeft hun dat zeer kwalijk genomen en beweerd, dat hij noch het werk van Schlosser, noch dat van eenig ander had geëxcerpeerd. Heeft hij dan de feiten en jaartallen zelf verzonnen? Een Overzigt als het zijne, volgens zulk een methode en in dezen vorm zaâmgesteld, dat zich vergenoegt met de dorre vermelding van opeenvolgende gebeurtenissen, dat de namen van volken en vorsten aan elkander rijgt als kralen aan een draad - mij dunkt, dat is en blijft altijd een excerpt van welk ander historisch werk ge ook maar noemen wilt, al heeft de schrijver bij de vervaardiging nu juist geen bepaald boek zitten uit te schrijven.
Ik heb den vinger al gelegd op het hoofdgebrek van Dr. Wijnne's historiografische methode. Hij heeft als bijzaak beschouwd wat hoofdzaak is. Hij komt er rond voor uit, dat hij aan de omstandigheden, waaronder de volken zich hebben ontwikkeld, aan

{==307==} {>>pagina-aanduiding<<}
die ontwikkeling zelve weinig waarde hecht. Hier en daar heeft hij over aardrijkskunde, godsdienst, enz. zoo een en ander ingevlochten. Geen wonder, dat die invlechtsels vaak weinig te beduiden hebben. Zoo wordt in het Beknopt leerboek wel met eenige uitvoerigheid gesproken van het Brahmaïsme, hoewel op de gegeven voorstelling wel iets zou zijn af te dingen - maar de schrijver heeft het niet noodig geoordeeld iets te zeggen ter kenschetsing van het Bouddhisme, zulk een merkwaardig verschijnsel in de geschiedenis der godsdienst. Over de aardrijkskundige gesteldheid van een land wordt niet geheel gezwegen, maar het blijkt niet hoe juist de natuurlijke gesteldheid van den bodem en de eigenaardige ligging der landen hebben bijgedragen tot zulk eene verscheidenheid in de ontwikkeling der vroegste geslachten, zooals de historie haar ons leert kennen. In het Overzigt bepaalt zich hetgeen er over aardrijkskunde in voorkomt tot opmerkingen, die voor het grootste gedeelte achterwege hadden kunnen blijven 1). Uitweidingen over kunsten en wetenschappen, over handel en nijverheid worden wel niet gemist, maar niet zelden blijft de schrijver het antwoord schuldig op de vraag: waarom heeft het eene volk zich hierop toegelegd en hield het andere zich daarmede bezig. Het eigenlijke volk staat te veel op den achtergrond. Ik erken, dat het Beknopt leerboek zich werkelijk hierin gunstig onderscheidt van het Overzigt. Maar ik geloof, juist dat het Overzigt om dit gemis voor het doel, waarmede het geschreven werd, veel minder bruikbaar is. Reeds in de definitie, waarmede de schrijver zijne inleiding aanvangt, ligt de fout. ‘De algemeene geschiedenis’ - zegt hij - ‘is een zamenhangend
verhaal van de merkwaardigste gebeurtenissen, waaronder het menschelijk geslacht tot op onzen tijd gevormd en ontwikkeld is.’ Neen, de wetenschap der geschiedenis houdt zich met die ontwikkeling zelve bezig. Zij beschouwt de gebeurtenissen niet alleen als oorzaken maar ook als gevolgen dier ontwikkeling. Het menschelijk geslacht vormde zich niet enkel onder de gebeurtenissen, maar het riep ze ook te voorschijn. Wat men gewoon is onder historische feiten te verstaan, het zijn de beenderen van een geraamte. Maar een skelet is geen mensch. Evenmin bestaat de historie in de oppervlakkige vermclding van feiten, waarvan het verband en de beteekenis raad-
{==308==} {>>pagina-aanduiding<<}
selachtig blijven. Voorheen werd de geschiedenis algemeen opgevat in den zin van Dr. Wijnne. De Grieksche en Romeinsche antiquiteiten bijvoorbeeld, de geographie, de mythologie werden als zoo vele afzonderlijke vakken beschouwd, waarmede men zich bij het onderwijs in de oude geschiedenis niet inliet. De tegenwoordige geschiedschrijvers hebben begrepen, dat men de geschiedenis, door haar alzoo van hare meest integrerende bestanddeelen te berooven, verlaagde tot eene kroniek. De wetenschap der geschiedenis is de kennis der beschaving in de verschillende tijdperken der menschelijke ontwikkeling. Alle geschiedenis is Cultur-Geschichte.
Aan Dr. Wijnne's verkeerde methode schrijf ik het toe dat, zoowel zijn Overzigt als zijn Beknopt leerboek beide zoo onzamenhangend zijn. Beide boeken vormen geen geheel, maar bestaan uit deelen en onderdeelen, die geheel op zich zelf staan. Ik zie wel boomen maar geen bosch. Ik kom te weten, dat er Babyloniers, Grieken en andere volken zijn geweest, en wat er zoo al met hen gebeurd is, maar ik zoek vruchteloos naar eene algemeene geschiedenis. Of is het Overzigt eene algemeene geschiedenis omdat er alle volken in voorkomen, die op het wereldtooneel een rol hebben gespeeld? Ligt er de geschiedenis van een enkel volk uit, en het handboek zal alleen in volledigheid verliezen. Want Dr. Wijnne geeft ons wel schakels maar geen keten. Hij volgt bij de behandeling der oude geschiedenis wederom geheel de ethnografische methode. Eerst maken we kennis met de Chinezen. Alsof dit nu het belangrijkste volk was der oude historie. Een volk heeft dan eerst regt om in eene algemeene geschiedenis ter sprake gebragt te worden, wanneer het begint deel te nemen in het groote verkeer der volken. De Chinezen mogen eerst in de nieuwe geschiedenis optreden, als zij in aanraking komen met het Westen, en dan is het tijd om een blik op hun verleden slaan. Waarom in plaats van over de Chinezen, niet met een woord gesproken over de Arabieren, die ten minste reeds duizend jaren vóór onze jaartelling als handeldrijvend volk bekend waren, en een schakel vulden in den keten tusschen Aegypte en Indië; noch over de groote rijken in klein-Azië, waarvan ik alleen het Lydische wil noemen? Doch in plaats van dergelijke vragen te doen, wil ik liever kort uiteenzetten volgens welke methode mijns inziens de oude geschiedenis behandeld moet worden, bij het historisch onderwijs op onze gymnasiën en burgerscholen.

{==309==} {>>pagina-aanduiding<<}

Ik geloof dat het volstrekt noodig is, de historie van de onderscheidene volken aan die van één enkel volk vast te knoopen, en wel van dat volk hetwelk om verschillende redenen, 't gemakkelijkst de overigen kan doen kennen. De oudste zekere oorkonden bezitten wij ongetwijfeld van de Aegyptenaren. De beschaving van dit volk klimt minstens op tot drie duizend jaren vóór Christus. Maar Aegypte was, tot op de dagen van Psamtik, het Japan der oude geschiedenis. Bovendien, de bevolking van het Nyldal is allerwaarschijnlijkst van Azië uitgegaan. Ik zou dus de geschiedenis van een ander volk ten grondslag willen leggen, welks herinneringen ons onwillekeurig terugvoeren naar Azië, misschien wel naar het land, van waar voor ontelbare eeuwen de vertakkingen van het Kaukasisch ras in allerlei rigtingen zijn uitgegaan. De Israëliten hebben boven andere volken voor, dat zij ons van jongs af bekend zijn. Als levende getuigen van een grijs verleden verkeeren zij nog in ons midden. De oudste oorkonden hunner geschicdenis hebben zij zorgvuldiger dan andere volken bewaard en aan het nageslacht overgeleverd. Als ge met de Israëliten aanvangt, zijt ge met uw leerlingen aanstonds op een terrein, waarop zij zich te huis gevoelen. De eigenlijke geschiedenis van Israël als volk begint met Mozes en de verovering van Palaestina. Hier vinden wij aanstonds gelegenheid om over de Aegyptenaren te spreken. In Palaestina doet dit volk ons kennis maken met verwante volken. De voortzetting van Israëls geschiedenis vestigt onze aandacht op Phoenicië en Arabië. Daar waar de groote Aziatische rijken hunne aanvallen beginnen te rigten tegen dezen kleinen staat aan de kusten der Middellandsche zee, om eindelijk zijne zelfstandigheid voor altijd te vernietigen, hebben wij ons met Assyrië en Babylonië bezig te houden. Israël keert uit Babel terug, en nu treden de Persen op. Waar kwamen zij van daan?
Deze vraag dringt ons weder van de Mediërs en het oude Zendvolk te gewagen. De Persen brengen ons naar klein-Azië, en naar Aegypte terug, om ons straks naar het Westen te voeren. Zoo komen wij tot de Grieken, eindelijk tot de Romeinen. Alexander en Pompejus te Jeruzalem, ziedaar de aanknoopingspunten in Israëls geschiedenis met die der Westersche volken. - Ik geef slechts een zcer vlugtige schets, die echter, zoo ik hoop, voldoende zal zijn om aan te toonen, dat er toch wel eenig verband te vinden is tusschen de gegevens der oude historie.
Mijne bezwaren tegen Dr. Wijnne's behandeling der oude ge-
{==310==} {>>pagina-aanduiding<<}
schiedenis, waarover ik, met het oog op het Beknopt leerboek, meer in 't bijzonder heb gesproken, gelden natuurlijk ook voor zijne behandeling der middeleeuwen en der nieuwe geschiedenis. Ook hier mis ik eenheid en zamenhang. Men kan hier wel niet geheel denzelfden weg volgen, dien ik zoo even ten aanzien der oude geschiedenis voorstelde. Maar is 't dan niet mogelijk, de geschiedenissen der enkele volken en rijken te groeperen om groote personen en gewigtigtige gebeurtenissen, waarop ontegenzeggelijk het volle licht moet vallen? Karel de Groote, de kruistogten, de ontdekking van Amerika met de zeetogten der Portugezen, Karel V, de dertigjarige oorlog, Lodewijk XIV, zijn dit niet zoovele thema's, bij de uitwerking waarvan al het overige van zelf wordt opgenomen? Ik spreek natuurlijk van een overzigt der geschiedenis, waarbij alles gegeneraliseerd, zoo weinig mogelijk gespecialiseerd moet worden. Zulk een overzigt ontleent zijne waarde niet aan de veelheid, maar aan de keus der feiten. Het moet geen doolhof zijn, maar langs een bepaalden weg tot het doel voeren, dat men geen oogenblik uit het gezigt mag verliezen. Het moet een totaal-indruk geven, en even als eene goede schilderij in ieder tijdperk één sterk sprekend punt aanbieden, waarvan de details de aandacht niet afleiden mogen.
Hiermede meen ik van Dr. Wijnne's boekjes te kunnen afstappen. Ik zou nog kunnen wijzen op enkele minder juiste voorstellingen, zoo als op bl. 61, waar ik niet anders kan lezen dan dat de Oost-Gothen, geheel uit eigen beweging, Italië veroverden; op het niet zeer fraaije dier dikke letters van sommige eigennamen, waarbij de schrijver vrij willekeurig was in zijne keuze, zoodat Mazarin de eer geniet van aanstonds in het oog te vallen, terwijl de namen van Colbert en Louvois verborgen blijven. Maar ik wenschte alleen schrijver's methode te beoordeelen. En ofschoon ik deze niet goedkeuren kon, zoo wil ik gaarne erkennen, dat zij, die er vrede mede hebben, in zijne boekjes een naauwkeurig en volledig relaas zullen vinden van oorlogen en vredes, van vorsten en volken, van staatsomwentelingen en wetgevingen, kortom van alles wat er sedert de vroegste tijden tot op heden onder ons geslacht merkwaardigs gebeurd is.
R.

{==311==} {>>pagina-aanduiding<<}

1. Mr. O. van Rees, Hoogleeraar te Utrecht. Algemeene Geschiedenis. Tweede, herziene en vermeerderde uitgave. Amsterdam, Weytingh en Brave. 1863. 277 bl. Prijs 80 cent.

2. Algemeene geschiedenis. Leesboek voor de Volksschool. Te Groningen, bij F. Folkers, 1864. 118 bl. Prijs 25 cent.

3. Chronologische schets van de Algemeene Geschiedenis. Te Groningen, bij F. Folkers. 22 bl. Prijs 12½ cent.

4. J.L. Bolman, Onderwijzer te Maarssen. Verhalen uit de Geschiedenis des Vaderlands. Een Leesboek voor de hoogste afdeeling der tweede of de laagste afdeeling der hoogste klasse eener Volksschool. Tweede, vermeerderde druk. Utrecht, A.F. Blanche en Comp. 1864. 128 bl. Prijs 30 cent.

5. De geschiedenis van ons vaderland, ingerigt tot leesboek voor de hoogste klasse der lagere scholen. Te Delft, bij W.N.C. Roldanus, 1864. 121 bl. Prijs 30 cent.

6. W. Eekhoff, Arehivarius der stad Leeuwarden, enz. Korte beschrijving van de provincie Friesland, bevattende een overzigt van den tegenwoordigen toestand van dit gewest, toegelicht door statistieke berigten omtrent handel, nijverheid, scheepvaart, wegen en andere provinciale belangen.

Met eene kaart der kunst- en spoorwegen. Te Leeuwarden bij W. Eekhoff, 1864. 136 bl. Prijs ƒ 1. -

7. W. Eekhoff, Friesch schoolboek. I. Korte beschrijving van de provincie Friesland, of overzigt van den tegenwoordigen toestand van dit gewest. Te Leeuwarden, bij W. Eekhoff, 1864. 76 bl. Prijs 30 cent.

8. Redevoeringen en toespraken van Prins Albert van Saksen-Coburg (wijlen den gemaal der koningin van Engeland), benevens eene korte schets van zijn karakter. Uit het Engelsch vertaald door S. van Nes. Groningen, J.B. Huber. 1864. 176 bl. Prijs ƒ 1.50.

9. Mevrouw A. van Meerten, geb. Schilperoort. Beknopte schets der Mythologie of Fabelgeschiedenis. Gouda, G.B. van Goor. 1863. 59 bl. en 16 platen. Prijs 90 cent.
Een negental werken onderling zeer verschillende in inhoud, strekking en gehalte, doch door ons te zamen gebragt, deels omdat zij allen tot de geschiedenis in betrekking staan, deels omdat zij sedert geruimen tijd op eene aankondiging liggen wachten. Wij zullen ons tot eene korte vermelding moeten beperken, daar wij te veel kostbare plaats van de welwillendheid der redactie der Letteroefeningen zouden moeten vergen, wilden wij van elk dier werken eene uitvoerige beschouwing leveren.

{==312==} {>>pagina-aanduiding<<}

Van de drie werken over algemeene geschiedenis staat no. 1 ontegenzeggelijk verre boven no. 2.
Niettegenstaande de nederigheid van prof. van Rees, die zegt, dat zijn werk bestemd is ‘noch voor geleerden, noch voor het hooger onderwijs’ gelooven wij dat vele geleerden het met genoegen en vrucht zullen lezen; het is een handboek dat ieder kan gebruiken, zoowel hij die slechts een overzigt van de algemeene geschiedenis wenscht te krijgen, als hij die ook meer uitvoerige werken raadpleegt. Eene groote fout kunnen wij echter niet onopgemerkt laten voorbijgaan, t.w.: eene algemeene geschiedenis, waarvan de eerste uitgave in 1854 en eene tweede vermeerderde uitgave in 1863 het licht zag, is niet volledig, tenzij het geschiedverhaal voortgezet worde, minstens tot 1848; de heer van Rees gaat niet verder dan 1815; het ontstaan van de koningrijken Griekenland en België, de voorlaatste poolsche opstand, de fransche omwenteling van 1830 en andere feiten, welke tusschen 1815 en 1848 zijn voorgevallen, mogen in een boek getiteld: ‘Algemeene Geschiedenis’ niet ontbreken.
Niettegenstaande deze opmerking stellen wij ons voor, dat velen met ons een druk gebruik zullen blijven maken van 't genoemde werk.
Het spijt ons dat wij over no. 2 en 3, die volgens eene noot aan 't einde van no. 2 van denzelfden schrijver zijn, weinig goeds kunnen zeggen! Het is waar, 25 cents is weinig geld voor een boek van 118 bl. en dan nog wel een boek dat voor leerboek en leesboek beide moet dienen, doch voor leerboek is het, andere fouten daargelaten, al te oppervlakkig en aan de vereischten van een goed leesboek voldoet het in 't geheel niet. Taal en stijl zijn toch verre van onberispelijk; men leze slechts hier of daar een paar bladzijden, bijv. op bl. 108....‘dan geraakte niet zelden het volk in opstand, om door hun' aandrang de bevrediging hunner behoeften te verkrijgen.’ - bl. 109. ‘In den tijd, dien ons heugt,’ enz.
Dat in België de lagere standen verre ten achteren zijn in ontwikkeling bij die in ons land, zooals de schrijver op bl. 110 zegt, zal niet iedereen hem gewonnen geven.
De op zich zelf staande zin: ‘En in de britsche koloniën werd de slavernij afgeschaft,’ strijdt tegen alle begrippen van goeden stijl.
Het prul onder no. 3 genoemd, is beneden alle kritiek. Hoe iemand die eene chronologische schets schrijft, den italiaanschen

{==313==} {>>pagina-aanduiding<<}
oorlog, den slag bij Solferino en het vredesverdrag van Villafranca onder het jaartal 1849 kan brengen, is meer dan onbegrijpelijk.
Deze fout is zoo grof dat ons de lust tot nadere kennismaking met dat boekske geheel benomen is. In 't voorbijgaan zij opgemerkt, dat hier aan een erratum niet te denken valt, daar het jaartal 1849 geplaatst is tusschen 1848 en 1851, van welk laatste jaar de schrijver niets anders weet te vertellen, dan dat er eene tentoonstelling te Londen is gehouden. De staatsgreep van 2 Dec. was zeker in zijn oog te onbeteekenend.
De beide leesboeken over Vaderlandsche geschiedenis No. 4 & 5 zijn zeer bruikbaar. Beide hebben de verdienste, dat zij niet al te lang bij de grafelijke regering blijven stilstaan, eene fout welke zoo velen bij het onderwijs in de geschiedenis maken. Ware het boekje van den heer Bolman niet getiteld, ‘Verhalen’ enz., dan zoude men misschien de opmerking kunnen maken, dat de schrijver ietwat al te vlugtig over het grafelijke tijdperk heenglijdt. Zoo men echter in het oog houdt, dat het niet zijne bedoeling was eene doorloopende geschiedenis te leveren, dan kan men het niet anders dan goedkeuren, dat de verhalen bij voorkeur gekozen zijn uit een tijdvak toen het nederlandsche volk als zoodanig begon te ontstaan.
Daarenboven zijn de dien tijd voorafgaande verhalen met zeer veel oordeel gekozen. Bijzonder bevielen ons de beide stukjes getiteld: ‘Het Leenstelsel,’ en ‘De Kruistogten.’ Hoewel kort en zaakrijk, laten zij zich vloeijend lezen. Bij den derden druk hopen wij, dat de heer Bolman eene inhoudsopgave zal voegen. Dit is voor hem eene geringe moeite en voor onderwijzer en leerling een gemak.
Aan het andere boekje met den meer weidschen titel van ‘De Geschiedenis van ons Vaderland’ zou men hoogere eischen kunnen doen. Om dien titel te dragen kan men grootere volledigheid verlangen; wij moeten dan ook erkennen, dat de ongenoemde schrijver, de beknoptheid van zijn werkje in aanmerking nemende, in dat opzigt niet veel redenen tot klagen geeft, en in dat korte bestek zeer vele bijzonderheden vermeldt; alleen is o.i. de 18. eeuw wat stiefmoederlijk behandeld. Wat den stijl betreft zijn beide werkjes aanbevelenswaardig.
De zoo gunstig, ook door zijne ‘Beknopte Geschiedenis van Friesland’, bekende archivarius (lees: archivaris) der stad Leeuwarden, de heer Eekhoff, levert ons twee werkjes, of juister één werk, - want het ‘Friesch Schoolboek,’ is een overdruk van de ‘Korte

{==314==} {>>pagina-aanduiding<<}
beschrijving van de provincie Friesland,’ met uitlating van bijvoegsels, kaart en inhoudsopgave - dat voorzeker in Friesland, en wij vertrouwen ook in andere provinciën, grooten aftrek zal vinden. Zij die belang stellen, - en wie doet dat niet? - in dit in alle opzigten zoo merkwaardig gewest, zullen veel ter bevrediging van hunne weetgierigheid in deze korte beschrijving vinden.
In de eerste afdeeling wordt eene algemeene beschouwing der geheele provincie geleverd, terwijl in de tweede afdeeling de 43 gemeenten van Friesland afzonderlijk behandeld worden. In de 15 bijvoegsels vindt men een tal van statistieke opgaven, deze provincie betreffende.
Wij besluiten onze aankondiging, tevens aanbeveling, van dit werk, met eene vraag aan den uitgever; t.w.: zoude het schoolboek niet bruikbaarder zijn, zoo ook daarin de inhoudsopgave en het nette kaartje werden overgenomen? -
Een der edelste karakters, een der lichtpunten uit de geschiedenis der 19. eeuw, is voorzeker nu wijlen prins Albert van Saksen Coburg, een man, die in de zoo teedere en moeijelijke positie van prins-gemaal der koningin van Engeland, en daarenboven vreemdeling, de liefde, achting en dankbaarheid van de britsche natie heeft weten te verwerven. Een voorbeeld voor alle vorsten, die, zoodra zij slechts met de noodlottige traditiën der middeneeuwen weten te breken, van hem kunnen leeren, wat een vorst in eene beschaafde maatschappij moet en kan zijn, was hij tevens een der uitstekendste echtgenooten en vaders. 't Was dus een gelukkig denkbeeld om dien voortreffelijken man zelf sprekende in te voeren en hem aldus nog meer algemeen bekend te maken. Ook bij ons te lande verdient prins Albert meer en beter gekend te worden. Wij vereenigen ons dan ook geheel met den wensch der nederlandsche vertaalster, dat zij het door haar beoogde doel: ‘om eenen vorst, die op zoo uitstekende wijze aan de eischen zijner hooge bestemming beantwoordde, en wiens nagedachtenis door eene edele koningin en geheel een groot volk zoo hoog vereerd en diep en innig betreurd wordt, ook hier te lande te doen kennen en waarderen door een meer uitgebrelden kring van lezers dan het oorspronkelijke werk zou hebben gevonden,’ moge bereiken.
De overgang van prins Albert, wiens motto ‘Treu und Fest,’ zijner zoo waardig was, van de waarachtige geschiedenis van den waarheidlievenden man tot de Mythologie of Fabelgeschiedenis,

{==315==} {>>pagina-aanduiding<<}
waarin zoo weinig te vinden is dat ‘Treu und Fest’ kan genoemd worden, waar alles het voortbrengsel is van de verhitte verbeeldingskracht der oude dichters, is waarlijk een wat groote sprong, te meer nog in dit geval, daar in het voor ons liggende boekske alleen de meest zinnelijke mythologie, die der Grieken en Romeinen, behandeld wordt. Daar fabelgeschiedenis echter toch ook geschiedenis is, en zelfs een onmisbaar iets om tot de kennis der oude volken te geraken, meenen wij dien sprong maar te moeten wagen. Op het gevaar af, dat de schoolgaande jonge dames, die steeds o! zoo veel van mythologie houden, maar er toch gewoonlijk minder van weten en begrijpen dan zij zelve gelooven, met medelijden op ons neêrzien, moeten wij bekennen dat wij ons, niettegenstaande de naam van mevrouw van Meerten, geb. Schilperoort op het titelblad prijkt, slechts tot eene doorbladering van dit boekje bepaald hebben, want, om nog eens weêr eene mythologie door te lezen, daarvoor hadden wij, vergeef het ons, jeugdige lezeressen! waarlijk geen moed. Bij dit doorbladeren zagen wij echter met spijt, dat de noordsche mythologie daarin geen plaats vindt, en deze toch is o.i. voor ons, bewoners van het Noorden, minstens even belangrijk als die der zuidelijke volken.
Voor het overige zijn de platen middelmatig, bijzonder geschikt voor kinderen om te kleuren, de druk goed en de prijs niet zeer hoog. Wie dus een weinig van de grieksche en romeinsche fabelleer aan zijne kinderen wil laten lezen, kan dit boekje gerust koopen; de naam der schrijfster waarborgt ons, dat men in den inhoud niets onbehoorlijks zal vinden.

MONITOR.
Bijdragen tot de Geschiedenis der Omwenteling van 1813, uitgegeven door Theod. Jorissen. Groningen, J.B. Wolters, 1864. Prijs ƒ 1.25.
Gaf de heer Jorissen in zijn voorlezingen over de omwenteling van 1813 een gelukkige proeve zijner historische studiën, wij verheugen ons, dat deze den schrijver hebben opgewekt, om zijn schetsen op breeder schaal uit te werken. Een geschiedenis toch van het tijdperk, waarin Nederland na een bange worsteling aan zich zelf werd weêrgegeven, verdient in hooge mate onze belangstelling, waar wij de vruchten mogen verwachten van echt wetenschappelijk onderzock. De dagen zijn gelukkig voorbij, waarin

{==316==} {>>pagina-aanduiding<<}
onze vaderlandsche historie een arsenaal was, dat wapens leveren moest tot verdediging van geliefkoosde stellingen; eenzijdigheid heeft plaats gemaakt voor waarheidsliefde; de dwalingen van vroeger tijd hebben geleerd, dat voor een onpartijdige beschouwing der geschiedenis de studie der bronnen een eerste voorwaarde is. Terecht heeft dus de heer Jorissen, toen hij het plan opvatte, om een geschiedenis te geven van de jaren, die tusschen de inlijving in 't fransche keizerrijk en de oprichting van 't Koningrijk der Nederlanden verloopen zijn, alle bescheiden trachten op te sporen, welke betrekking hebben op dien merkwaardigen tijd.
Vernemen we, dat hij in veel opzichten is teleurgesteld, de belangrijke stukken ons hier medegedeeld bewijzen, dat zijn pogingen niet geheel en al vruchteloos zijn geweest. In de eerste plaats vinden we hier de briefwisseling door Mr. B. Donker Curtius en diens zoon, Mr. D. Donker Curtius, gevoerd met de Stassart, toen de jeugdige advokaat krachtens 't keizerlijk dekreet van 5 April, door den Prefekt werd opgeroepen, om als Garde d'honneur te verschijnen. De edele en mannelijke taal des vaders, 't krachtig en fier verzet van den zoon vervullen ons met bewondering en vinden weêrklank in ons hart. - Ook hier is de Stassart de ijverige dienaar van den machthebbende. Het beginsel door hem gehuldigd teekenen de woorden tot D. Donker Curtius gericht: vous devez savoir mieux que personne, qu'on doit d'abord obéissance à l'autorité établie, lors même qu'on aurait des motifs de réclamer contre une de ses décisions. - Moge de Stassart door zijn tijdgenooten onbillijk zijn beoordeeld, de bijzonderheden hier opgeteekend, de wijze, waarop Mr. B. Donker Curtius hem in zijn ‘afscheid van de wereld’ 1) heeft geschetst, stellen den prefekt in geen beminnelijk licht.
Toeu de met recht verbitterde vader den prefekt in een bijzonder gehoor verweet, dat hij de argumenten uit de wet, die voor beiden verbindend waren, geheel liet liggen, beriep de Stassart zich op zijn bijzondere instruktiën. Op de vraag van Donker Curtius om die instructiën te mogen zien, geraakte de driftige prefekt geheel buiten zich zelven. ‘Toen stond, - zoo

{==317==} {>>pagina-aanduiding<<}
verhaalt de S. verder - mijnheer de Prefekt op: als een dolleman liep hij door de kamer, nam papieren, wierp die weder weg en toonde mij eindelijk een geschreven stuk (zonder dat ik er eenige onderteekening onder vond), waaruit ik zag, dat hij tegen réfractaire gardes d'honneur de gendarmerie kon gebruiken. Ik antwoordde, dat ik daarin wel kracht, maar geen recht zag. Toen begon hij het op een hoogen toon te zetten, dreigde mij met 's keizers ongenade, mijne ruïne, die mijner gansche familie enz. Ik zweeg nog, en zag hem slechts met verontwaardiging aan. Zijn aangezicht zwol op, zoodat hij wel een blazenden trompetter geleek. Hij lag aan 't einde der tafel, met dat gezwollen hoofd op zijne armen (mij dunkt ik zie het nog) en vroeg, of ik niet Curtius heette, er met scheldwoorden bijvoegende: Comment, vous vous appelez Curtius. Vous voulez faire le Romain! Ah, je 't apprendrai à faire le Romain! Ja, toen vloog ik op, greep mijn stokje uit den hoek, en wat er kon gebeurd zijn, weet ik zelf niet. Maar tot zijn en mijn geluk verliet hij zijn insultante positie, en toen duwde ik hem toe, mijn stokje onder den arm nemende, om het niet in drift soms te gebruiken: tu es trop au dessous de moi, vil reptile flatteur, pour oser m'insulter. Je te méprise trop pour te donner ce que tu mérites. Ik wierp de battants open en vertrok.’ -
We konden ons niet weêrhouden, deze episode mede te deelen uit de merkwaardige bijdrage, waarmede de stukken eindigen, welke op Mr. D. Donker Curtius betrekking hebben. Met den uitgever prijzen wij 't volk gelukkig, dat in dagen van diepe vernedering op zulke mannen kan bogen.
De volgende bijdragen behelzen twee brieven door de Stassart aan den Hoogleeraar Kemper gericht. In den eersten, geschreven in 1819, verdedigt de ex-prefekt zijn handelingen gedurende de laatste maanden der Fransche heerschappij, en tracht hij de wijze te rechtvaardigen, waarop hij zich op den Hoogleeraar Cras had gewroken. - Hoewel 't elogium Meermanni des laatsten door zijn scherpe uitvallen den toorn van den Baron niet zonder reden had gaande gemaakt, mocht men van hem, die zich als zederechter had opgeworpen, iets anders verwachten dan de honende aanteekening, waarmeê hij een zijner fabelen illustreerde en den grijzen hoogleeraar aan de bespotting der lezers prijs gaf. Dat overigens de opinie omtrent de Stassart nog niet veel gunstiger was dan 't oordeel door van der Palm

{==318==} {>>pagina-aanduiding<<}
uitgesproken, getuigen de stukken, welke naar aanleiding van zijn verkiezing tot lid der tweede kamer, in de Arnhemsche courant van 17 Julij 1821, worden gevonden, en de recensie, welke in den jaargang 1821 van dit Tijdschrift voorkomt. Nadat de schrijver dier recensie heeft verklaard schier te moeten blozen als hij de Stassart onder de letterkundigen moet plaatsen, zegt hij, iets verder, zelf onderzoek gedaan te hebben naar 't geen omtrent het overbrengen van een doodzieken conscrit naar Rotterdam werd verhaald. ‘Dit geval is waar,’ voegt de S. er bij, ‘dus heeft de Stassart een moord op zijn geweten, dien al zijn ordekruisen en ridderteekenen niet zullen bedekken.’ Tegen deze beschuldiging vooral komt de ex-prefekt op in den tweeden der door ons vermelde brieven, en geeft een gedetailleerde beschrijving van 't geen er met den conscrit heeft plaats gehad. Heeft de zaak zich zoo toegedragen, als de Stassart vermeldt, dan was er reden tot verontwaardiging te over voor hem, die door Cras reeds met de Celles was gelijk gesteld en met zwarte kleuren geteekend door v.d. Palm dien hij, naar zijn eigen verklaring, in 1813 aan de vervolging der ‘haute police’ onttrokken had. ‘J'étais loin d'attendre un semblable témoignage de reconnaissance de la part d'un homme tel que lui’ schrijft de ex-prefekt niet zonder bitterheid. Intusschen kon hij van 't toen levend geslacht moeilijk een billijk oordeel verwachten. ‘L'opinion publique me vengera tôt ou tard de l'injustice de certaines côteries’ zoo lezen wij in den eersten brief. - Gelijk men weet, is die profetie reeds vervuld.
Het laatste gedeelte der door ons aangekondigde bijdragen heeft alleen op November 1813 betrekking. Behalve eenige brieven en andere bescheiden, bevat het de verslagen der Commissarissen-Generaal te Amsterdam aan het Algemeen bestuur te 's Hage, benevens eenige stukken, de omwenteling in Utrecht en Friesland betreffende. Van genoemde verslagen konden slechts de concepten gegeven worden, de oorspronkelijke stukken schuilen nog in 't duister.
Dat ook deze bijdragen voor de kennis dier dagen van angst en spanning van hoog belang zijn, behoeft wel geen betoog. Te betreuren is het, dat de geestdrift die bij 't herdenken, van Neêrlands verlossing de gansche natie bezielde, zoo weinig heeft aan 't licht gebracht, dat historische waarde bezit. Doch vooral is het te bejammeren, dat sommigen den heer Jorissen inzage

{==319==} {>>pagina-aanduiding<<}
van bescheiden geweigerd hebben, uit vrees, dat zijn onpartijdigheid daardoor zou worden ondermijnd. In hun oog moet deze verzameling wel hoogst gevaarlijk wezen. Vertrouwen wij, dat er slechts weinigen gevonden worden, voor wie de eischen eener grondige en heldere studie der historie zulk een diep geheim zijn, we wenschen, dat velen zich opgewekt gevoelen om, waar ze kunnen, aan de uitnoodiging van den schrijver gehoor te geven. Ook hier geldt wat Guizot schreef voor zijn Essais sur l'histoire de France: c'est un devoir de regarder de près aux plus petits détails, toutes les questions ont leur importance, toutes les recherches leur valeur.
K
C.J.S.
De slag van Waterloo 1815-1865 door David J.A. Samot. Bij W. Wenk, te Rotterdam.

1815. Schetsen en tafereelen. Een Feestgeschenk, tevens dienstig als leesboek voor de hoogste klasse eener lagere school, door O. Baas. Purmerende, J. Schuitemaker. Prijs ƒ 0.20,
Wij leven in een gulden tijd - voor poetasters. De gelegenheden verdringen elkander, bij welke hunne Muze zich lucht kan geven in hoogdravende of sentimentele rijmelarij; we zijn nauwelijks een beetje hersteld van den zondvloed der watersnoodpoezie of op alle mogelijke wijzen en maten jubelen onze dichters en dichtertjes bij de herinnering van den vrijheidsoorlog tegen Frankrijk. En ziet, nog zijn onze ooren vervuld van het Oranjebovengeroep, of daar begrijpen die heeren - onvermoeid als ze zijn, dat we den slag van Waterloo moeten herdenken, en ons publiek zal zeker, geduldig als het is, ook dat slikken; - 't is een ware epidemie.
Zoo zat een zekere heer Samot ‘op een' nacht bij den tijdstroom neêr’ - ten minste zoo verhaalt hij zelf ons de genesis van zijn gedicht - toen de ‘zoete poesie’ hem verscheen en hem beval ‘eene lier te nemen’ en ‘de snaren te slaan.’
Wij herinneren ons niet, reeds eerder iets van dien heer gelezen te hebben en, van het gedicht, dat wij hierboven noemden...kunnen wij juist niet zeggen:

Die perzik smaakt naar meer. 

De heer S. is hoogstwaarschijnlijk rederijker; dat getuigen ons de ‘stalen vloeden’ die ‘de Gal ter neêrstort op den dappren Brit,’ dat getuigen die ‘oorlogskarren, bevracht met roof

{==320==} {>>pagina-aanduiding<<}
en dood en moord;’ die men ‘ak'lig over beend'ren knarren hoort;’ dat getuigt vooral dat interessante gesprek tusschen Oranje, Blucher, Wellington vóór den slag, eene belangrijke bijdrage voor de geschiedenis; ‘een (wie? Blucher?) spreekt:

‘Gewis! het zij dan zoo: 
Bij gindschen vuurbal en zijn luister, 
Bij 't woord des mans (de hechtste kluister) 
Gij ziet mij weêr bij Waterloo!’ 

Als rechtschapen en oprecht rederijker is de heer S. dan ook geboren en getogen in zekere school, die zich vooral ten doel schijnt te stellen minder door den zin dan door den klank der woorden effect te maken. Hier en daar wordt dan eens een nieuw woord gevormd, niet altijd even gelukkig, en vooral op nieuwe, onbegrijpelijke en klinkende epitheta is eene premie gezet. Ook in het gedicht van den heer S. ontmoeten wij menig voorbeeld van dat streven.
Zoo vertelt hij, dat een zekere Adelaar ‘zijn roem voor 't laatst aan 't harte drukt’ en hem ‘bevocht met den traan der smarte;’ zoo spreekt hij van ontflik'ren en van vaderlandbevrijders en Wellington is ‘op 't vlammend oorlogspaard gezeten,’ terwijl ‘Hollands Prins aan 's Hertogs zij rijdt’ - ge zoudt verwachten op een schimmel of een vos, maar de dichter bespaart u eene nieuwe verrassing; de kroonprins wordt ‘door de straal der hoop gedragen.’
Intusschen, al is de heer S. op een slechten weg, het ontbreekt hem niet aan eenig talent van versificatie.
Er zijn wezenlijk vloeiende verzen onder al dien bombast. Nu en dan is een gelukkig gebruik gemaakt van de alliteratie en op eene enkele uitzondering na, waarop wij zoo aanstonds terugkomen, zijn de verzen, wat den vorm aangaat, onberispelijk. Maar niet genoeg kan den dichter het ‘nonum prematur in annum’ op 't hart gedrukt worden. Het publiek heeft er recht op, dat men het maar niet zoo onbekookt, rijp en groen voorzet; daardoor bezondigt men zich aan den goeden smaak. Een enkel van de beter gelukte gedeelten wil ik nog citeeren:

‘Zij zweeg, - verdween. - 't Was niet meer duister, 
De nacht trok zijnen sluier weg; 
De zon verrees in al haar luister, 
En goot haar licht op veld en heg. 
De lier was op mijn schoot gebleven, 
'k Voelde in mijn ad'ren 't nieuwe leven, 

{==321==} {>>pagina-aanduiding<<}

Dat Poezie in 't harte giet. 
'k Sprong op en greep de gouden snaren, 
'k Zong stout van strijd en doodsgevaren: 
De Toon werd Taal, de Taal een Lied! -’ 

We hopen intusschen, dat de heer S. voortaan wat minder ‘stout’ zal wezen en vooral zijne verzen wat beter aan 't gezond verstand zal toetsen, voor hij ze uitgeeft. Een bewijs ten slotte van de slordige wijze, waarop hij hierbij te werk gegaan is, geeft het hinderlijke hiaat:

‘Hij is zijn bivak uitgetreden, 
Een hoogte op - staart naar beneden.’ 

De heer Baas slaat een' verstandiger weg in om ‘den echten volksgeest op te wekken, te verlevendigen en te versterken.’ Hij acht niet noodig, in hoogdravende en bombastische verzen te vertellen dat Napoleon een meineedige schurk en de Franschen onze natuurlijke vijanden zijn. Veeleer wil hij ons opkomend geslacht een' klaren en onbevangen blik doen werpen op een roemrijk punt in onze geschiedenis. Hoewel vervuld van rechtmatige geestdrift voor onzen heldhaftigen kroonprins doet hij daarbij toch hulde aan de talenten van Napoleon, aan de dapperheid van Ney. Over het geheel voldoet hij volkomen aan wat hij in zijn voorbericht belooft: ‘Ik heb mij, zooveel mogelijk, voor oogen gesteld voor wie ik schreef; dit is, de feiten en beelden naar der kinderen bevatting weêr te geven, zonder tot het kinderachtige af te dalen. Ik hoop dit op eene onpartijdige, onopgesmukte wijze gedaan te hebben, zonder door een belagchelijken volkstrots geleid te zijn. Bij de zamenstelliug heb ik daarom verschillende schrijvers geraadpleegd.’
Eene enkele opmerking houde hij ons ten goede. Het zal hem zeker niet onbekend zijn dat, terwijl Napoleon nog op Elba was, de verbonden mogendheden te Weenen reeds over zijne verbanning naar St. Helena of eenig ander meer verwijderd eiland spraken, zonder zich daarbij, om het met den keizer gesloten tractaat te bekreunen. Dit zal ongetwijfeld zijne terugkomst in Frankrijk verhaast hebben en wanneer we deze omstandigheid in 't oog houden, zal ook ons oordeel over dit laatste gedeelte van de loopbaan des grooten keizers noodzakelijk verzacht worden.
Intusschen juichen we de poging van den heer Baas van harte toe en zouden wenschen, dat nog meerdere punten van onze geschiedenis op dezelfde wijze behandeld werden.
Deventer 9 Mei 1865.
Dz.

{==322==} {>>pagina-aanduiding<<}

Handleiding bij het rekenen uit het hoofd in de lagere scholen door l. bouwman. Te Groningen, bij F. Folkers. 1865. XVI en 60 blz. 8o. Prijs 60. cts.

De vormleer in de lagere school. Eene handleiding bij het onderwijs en tot zelfoefening voor aankomende onderwijzers, door h. bouman, onderwijzer aan de Normaalschool te Beerta. Met 120 houtsneê figuren. Vierde, vermeerderde druk. Groningen, J.B. Wolters. 1865. XIV en 199 blz. 8o. Prijs ƒ 1.

Vragen over de meetkunde ten dienste der leerlingen en van zelfoefenaars, door p.h. geist, Leeraar in de Wiskunde aan het Gymnasium te Kampen. Te Groningen, bij F. Folkers. 1865. 92 blz. 8o. Prijs 60 cts.
De ‘Vragen’ van den Heer Geist hebben naar het voorbericht ten doel, ‘den leerling zelven te doen oordeclen, of hij zich eene wiskundige (lees: meetkundige) les naar behooren heeft eigen gemaakt’; ‘de beantwoording dier vragen moet hem dan voldoening geven voor zijne moeite’ ‘en hij zal niet ontmoedigd worden, als hij meent zijn best gedaan te hebben, en toch op de hem gedane vragen niet kan antwoorden.’ Het boekje moet dus dienen, even als dergelijke over geschiedenis, enz., om een meer werktuigelijk aanleeren van de meetkunde te bevorderen: maar is dit het doel van de beoefening der meetkunde? Ja, het moge voor een zeker soort van leerlingen gemakkelijk (?) zijn, de antwoorden op zulke vragen van buiten te leeren, vooral wanneer daarvan eene geijkte verzameling oplossingen bestaat; - het moge voor een zeker soort van onderwijzers aangenaam (?) zijn, zulk een stel vragen voor zich te nemen, om die den leerling voor te lezen; - toch meen ik, dat een goed onderwijzer ze niet noodig heeft, ze ook geenszins verlangt; dat hij zijne leerlingen bij voorkomende bezwaren in het beantwoorden van vragen den weg zal wijzen, om het antwoord zelve te vinden; dat dan eerst het onderwijs waarlijk vruchten zal dragen; en dat den leerling alsdan geene ontmoediging, maar het leeren kennen en gebruiken van eigen krachten wacht.
Naar het oogpunt des schrijvers zijn derhalve deze ‘Vragen’ aan den onderwijzer en den leerling beide ten zeerste af te raden: maar zij kunnen toch ten deele haar nut hebben.
Na de ‘vragen’ toch, (blz. 5-33, § 1-19), 501 in getal, en een aanhangsel (blz. 34-37, § 20), over de bekende betrekkingen tusschen de zijden der in- en omgeschreven n- en 2 n- hoeken, volgen in § 21 (blz. 38-67), 387 ‘gemengde vraag-
{==323==} {>>pagina-aanduiding<<}
stukken’ en in § 22 (blz. 67-91), 250 vraagstukken als ‘algemeene herhaling.’ Dit laatste gedeelte dus (blz. 38-91,) kan door den onderwijzer, zoo als hij boven geschetst werd; gebruikt worden tot het opgeven van vraagstukken ter toepassing van het behandelde. Het moet hier evenwel in het midden worden gelaten, of het aan de eischen van eene goede verzameling voldoet, daar het boek niet uit dit oogpunt door den Schr. werd in 't licht gezonden.
Niet zoo verre verschillend in leerstof is de ‘Vormleer in de lagere school’ van Bouman, (4e druk), als de titel wel zoude doen vermoeden. ‘Vormleer’ wordt thans wel geheel anders opgevat, dan vroeger het geval was; doch de nieuwe opvatting is alles behalve standvastig dezelfde, en Ref. moet te kennen geven, - de regtvaardigheid bij het aankondigen eischt de opmerking - dat hij 's Sch. opvatting niet deelt.
Een vierde druk bewijst daarentegen, dat vele onderwijzers dit anders begrijpen, of ook: - dat zij geen beter leerboek nog kennen.
De Schr. meent in het voorberigt, ‘dat de lagere school geen tijd vindt, om de Meetkunde als afzonderlijk leervak te behandelen,’ (hij had kunnen zeggen, dat zij geene plaats daarvoor vindt, omdat het leervak daar niet te huis behoort); ‘daarom kieze men met oordeel die gedeelten er van, welke voor de praktische toepassing vatbaar zijn,’ en wel ‘door de oefening van de aanschouwing hoofdzakelijk bij zulke meest geschikte hoofdeigenschappen der uitgebreidheden te bepalen.’ Alles goed, mits slechts het leeren gebruiken van het aanschouwingsvermogen en ‘niet het pronken met ijdele praal van kennis’ het gevolg zij: en hierin, meent Ref., schiet de Schr. te kort, hetgeen dan ook bij zulk eene behandeling van die leerstof wel niet anders kan. Een voorbeeld.
Schr. zegt blz. 77, dat twee gelijkvormige driehoeken gelijke hoeken zullen hebben: later, dat zulke driehoeken evenredige zijden zullen hebben. Beide eigenschappen kan de leerling afzonderlijk uit de aanschouwing begrijpen, wanneer hij daarbij van standpunt verwisselt: maar het noodzakelijk verband daartusschen, waarop het hier in het vervolg juist aankomt, kan hij niet aanschouwen. Hij neemt het aan, op het gezag van den onderwijzer of van het boek; het wordt hem eene schijnbare aanwinst, en dit is juist uitnemend geschikt, om hem met betrekking tot al of niet weten op het dwaalspoor te helpen.

{==324==} {>>pagina-aanduiding<<}

En daarom moet Ref. ook volstrekt ontkennen ‘dat die Vormleer een grondige (!) en zeer gewenschte (!) voorbereiding is voor de leerlingen, die zich later op de beoefening der wiskunde (meetkunde?) zullen toeleggen’: evenzeer, dat zij zoude te huis behooren op ‘de middelbare scholen’ zoo als Schr. meent.
Maar, al staat Ref. dan niet op het standpunt van den Schr., het is er verre van af, dat hij daarom het boek in zijn geheel zoude afkeuren.
De eerste afdeeling, ‘Voorbereidende Oefeningen,’ Blz. 6-29, handelt over ‘A, het schoolvertrek’, in § 1, ‘de wanden of zijden,’ § 2 ‘de hoeken,’ § 3 ‘de hoeken van platte vlakken’; terwijl in B, § 1-4, bij een regelmatig ligchaam, waartoe een zuil of balk [die juist tot de niet-regelmatige ligchamen behoort!] wordt gekozen dezelfde oefeningen worden herhaald. Voorzeker, een zeer geschikte leergang, om het aanschouwingsvermogen krachtig te versterken: eerst het schoolvertrek, waarbinnen de leerling zich bevindt, dan een ligchaam van dergelijken vorm, dat door den leerling van buiten wordt waargenomen.
Hierop konden gevoegelijk volgen de hoofdbeschouwingen der Derde Afdeeling ‘de eenvoudigste meetkundige ligchamen’ blz. 146-195. (na het weglaten der 16 bladz. met kleine letter); waar onder A ‘de zuilen en piramiden’ (waarom hier niet naalden, zoo als later blz. 169?) § 1-8, B ‘de regelmatige ligchamen’ § 1-6, C ‘de ligchamen met gebogene oppervlakten’: de cilinder (hier liever rol), kegel en bol, § 1-6, worden behandeld.
Hier vindt men dan ook veel minder, dat geen vormleer meer is, omdat het niet door bloote aanschouwing wordt geleerd, dan wel in de tweede Afdeeling ‘Bijzondere eigenschappen van de grenzen der ruimte’, blz. 30-145; welke titel toch niet gelukkig gekozen is, evenmin als die van A, ‘Punten en lijnen’, van B, ‘gesloten figuren’: onder B toch komen er verschillende eigenschappen voor van regte en gebogen lijnen, terwijl die van de punten met regt geheel in A worden gemist.
Hiervan bevatten § 1-6, blz. 30-57, over de rigting en snijding van regte lijnen en de hoeken, die zij onderling vormen, zeer geschikte oefeningen voor vormleer; in § 7 (kleine letters) volgen dan ‘Algemeene beschouwingen’, die hier niet te huis behooren; in § 8 wordt de gemeene maat tusschen twee lijnen, later tusschen twee cirkelbogen gezocht; en hier geraakt Schr. - al-
{==325==} {>>pagina-aanduiding<<}
tijd naar Refs. meening, - geheel van het regte spoor. Het geldt hier toch hetzelfde beginsel, als dat van het zoeken van den grootsten gemeenen deeler: en leerlingen, die deze bewerkingen volkomen begrijpen, zal men in de lagere school, althans in de middelste klassen, wel te vergeefs zoeken. Zoo gaat Schr. voort in B, § 1-17, met het vermengen van bewezen (of liever te bewijzen) eigenschappen met zulke, die uit de aanschouwing zelve voortvloeijen. En dan gaan de kleine letters dikwerf nog verder de theorie in (bv. blz. lll, het middendoordeelen van een willekeurigen vierhoek door ééne lijn uit een der hoekpunten te trekken); soms echter vindt men daar juist zeer geschikte oefeningen voor de vormleer zelve, b.v. blz. 89, de constructie van (a + b)2, enz.
Uit het berigt voor dezen vierden druk blijkt, dat hetgeen door Ref. tot Vormleer wordt gebragt, sedert den eersten druk niet wezeulijk is veranderd: maar dat integendeel juist in het gedeelte bl. 59-144 veel is bijgevoegd, en dat kon ook niet anders, ja zal bij iederen druk alligt toenemen. Schr., hier op het veld der meetkunde verdwaald, zal daar ieder keer bloemen te over vinden, die hij gaarne in zijn tuin der vormleer zoude willen verplanten: of zij daarbij zullen gedijen, en vooral of zij daar nut zullen doen, is zeer te betwijfelen. Zoude dit onbestemde gevoel van onvolkomenheid ook juist daarop wijzen, wat Ref. wil: op het misplaatste dezer zaken in de vormleer? Omtrent de ware vormleer heeft de Schr. van dat gevoel geen last.
En nu de slotsom. Onderwijzers, die het met Ref. eens zijn, kunnen het boek met vrucht en nut gebruiken op de boven aangegeven wijze. Zulke, die in des Schrs. rigting gaan, - en zulke zijn er, vrees ik, vele - zullen het geheele werk, dat ook in den vorm zooveel aanbevelingswaardigs heeft, gretig gebruiken. Dat deze slechts mogen blijven stilstaan op dien weg, wanneer de ondervinding hun het nadeel dier behandelingswijze mogt aantoonen!
De ‘Handleiding’ van Bouwman stelt zich een schoon doel voor oogen, dat in het voorberigt zeer helder en juist wordt uiteengezet. ‘Aanschouwelijk, schriftelijk en 't uit het hoofd rekenen behooren elkander wederkeerig te bevestigen en te ondersteunen,’ maar het zuiver rekenen uit het hoofd moet ook ‘een zuiver denkrekeneu’ zijn, zonder van aanschouwing of van cijfers, enz. tot gemakkelijker voorstelling gebruik te maken. ‘Zóó komt het rekenen uit het hoofd in den regel in het dage-
{==326==} {>>pagina-aanduiding<<}
lijksche leven voor: zoo behoort het daarom in de lagere school beoefend te worden.’ ‘Het brengt ook voor het praktische leven meer voordeel aan, dan het cijferen, dat aan de meeste menschen alleen bij uitzondering te stade komt.’
In dat voorberigt komen blz. VII-XVI eenige goede aanwijzingen voor, hoe hij dit rekenen opvat.
Daarop volgen 40 §§, ieder met 25 voorstellen. Om ze in hoofdstukken te verdeelen, gaat niet wel aan. In § 33 komt nog eene enkele aftrekking van geheele getallen voor, in § 2 reeds eene deeling: maar toch zal ieder onderwijzer er spoedig den weg in vinden, en daarbij op regt aardige opgaven stuiten. Antwoorden, soms oplossingen, beginnen eerst bij § 17.
Is het boekje dus aan te bevelen? Die zulk een vraag door Ref. beantwoord wilde hebben, zoude, meen ik, weinig paedagogischen tact verraden. Vooreerst toch is het meer of minder geschikte van zulke voorstellen eerst door het gebruik te bepalen; maar, vooral de bruikbaarheid van zulk werk hangt in geen geringe mate af van de bruikbaarheid van hem, die het gebruikt. Mijn raad is dus: gebruikt en oordeelt! mijn wensch: is het oordeel gunstig, beveelt het aan, opdat het veel gebruikt worde!
H.
Practisch-theoretische handleiding ter vervaardiging van opstellen in de moedertaal. Ten dienste van Instituten, Gymnasiën en andere inrigtingen van onderwijs. Door W.F. Carlebur. Tweede druk. Met een voorwoord van dr. W.G. Brill. Tiel, Wed. D.R. van Wermeskerken. 1864. 206 blz.; Aanhangsel 35 bl. Prijs ƒ 1,10.
Een voorwoord, waarin onze beroemde taalkundige, dr. Brill, een werk als het bovenstaande aanprijst, is reeds voldoende om dat werk met ingenomenheid ter hand te doen nemen. Ook de voorrede van den, nu helaas ontslapen, schrijver, maakt een gunstigen indruk, vooral ook door de openhartigheid waarmede de schrijver de bronnen noemt waaruit hij geput heeft, - eene openhartigheid, welke bij de toenemende slechte gewoonte van velen om den door hen in tal van werken geroofden buit, dikwijls slechts weinig omgewerkt, voor eigen werk te doen doorgaan, den meesten lof verdient.
Wij zijn het met den schrijver geheel eens, dat er op eene doeltreffende, regelmatige wijze onderwijs dient te worden gegeven

{==327==} {>>pagina-aanduiding<<}
in het schriftelijk uiten der gedachten door middel der moedertaal. Dat onderwijs, zal het op volksbeschaving van invloed zijn, moet echter niet alleen op ‘alle Instituten en Gymnasiën’ (waarbij de schrijver thans Burgerscholen zou gevoegd hebben), maar ook op alle lagere scholen worden gegeven, indien men de algemeene volksbeschaving eene groote schrede voorwaarts wil laten doen. Zoo dit werk op Hoogere Burgerscholen en Gymnasiën den leerlingen zelven misschien in handen kan worden gegeven, op de lagere school kan dit bezwaarlijk geschieden; de onderwijzer bestudere het des te vlijtiger, hij zal er bij zijn onderwijs de goede vruchten van plukken. Het komt ons ook voor, dat deze handleiding bijzonder bruikbaar is voor Normaallessen en Onderwijzers-gezelschappen. Vooral aan de laatsten bevelen wij de kennismaking er mede uit volle overtuiging aan.
Monitor.


{==328==} {>>pagina-aanduiding<<}

Buitenlandsche letterkunde.

Losse schetsen.

Edmond About.

Beurtelings kleinzoon van Voltaire en een Voltaire in miniatuur genoemd, is Edmond About noch het een noch het ander, en, die zijn naam niet kunnen schrijven of uitspreken zonder er dien van den voorbereider van 1789 mede in verband te brengen, hebben, zij houden ons dit harde oordeel ten goede, weinig idée van den geest en den gang der letterkunde sedert den grooten wijsgeer. Dat de werken van beiden in 't uitgezochtst Fransch geschreven zijn, dat beiden geestig, somtijds al te geestig zijn, dit zijn te algemeene punten van overeenkomst dan dat men volgens deze den eenen met den anderen zou kunnen vergelijken. Na Voltaire is de geestigheid in de Fransche letterkunde merkbaar veranderd en gewijzigd.
Bestond zij vroeger in de zaken die verteld werden, heden ten dage moet men haar zoeken in de woorden waarin men vertelt. Onder Voltaire droeg men zorg, zoo men aardig of geestig wilde zijn, dat het onderwerp van het verhaal koddig was; nu legt men er zich op toe den vorm zoo verassend mogelijk te maken. Tegenstelling in woorden 't springen van den hak op den tak, gelijk men zegt, en 't onvoorziene en onverwachte, door snaaksche uitdrukkingen aangebragt, ziedaar wat het hoofdbestanddeel uitmaakt van de geestigheid in de hedendaagsche letterkunde.
Nadat deze aanmerking door ons voorop gezet is, verklaren

{==329==} {>>pagina-aanduiding<<}
wij zonder aarzelen, dat Edmond About de eerste onder de jongere Fransche schrijvers en de geestigste tevens is. Nogthans zouden wij, om de geestigheid in de letterkunde van de vorige eeuw te onderscheiden van die in de tegenwoordige, niet verkeerd handelen, indien wij de laatste aardigheid, koddigheid of ook wel potsierlijkheid noemden. Wanneer b.v. About op de eerste bladzijde der Question Romaine zegt, dat de Roomsch-Katholieke kerk 139 millioen leden telt zonder den kleinen Mortara er bij te rekenen, dan is dit eigentlijk niet geestig, want tot geest behoort eenige zin en die ligt in die uitdrukking volstrekt niet; 't is aardig gezegd, 't doet lagchen. Denk er niet over na, ontleed de kwinkslagen van den schrijver van Madelon niet, want het gaat hun als een vuurwerk, dat gij ziet, dat u betoovert en verblindt en....uit is.
Ziedaar reeds vrij lang, dat wij ons, naar aanleiding van den bijnaam aan 't begin van ons opstel genoemd, met eene der hoofdeigenschappen van About's talent bezighouden, zonder den schrijver zelven bij u te hebben geïntroduceerd. Haasten wij ons dit verzuim te herstellen. Edmond-Francois-Valentin About werd geboren te Dieuze in 't departement van de Meurthe op den 17den Februarij 1828. In 't land der centralisatie, waar al de kracht en luister zoowel op intellectueel als op materieel gebied in de metropolis worden geconcentreerd, kon 't niet anders of de jeugdige knaap werd, zoodra de ouders den veelbelovenden aanleg van hun kind hadden opgemerkt, naar Parijs gezonden, waar hij in 't Collége Charlemagne weldra blijken gaf van een buitengewonen geest, van groote bevattelijkheid en memorie. Na in 1848 den eereprijs voor zijn studiën in de wijsbegeerte te hebben ontvangen, werd hij opgenomen als leeraar in de normaalschool, van waar hij in 1851 bij de Fransche school te Athene overging. Gedurende zijn verblijf in Griekenland redigeerde hij een dagboek onder den titel: ‘'t Eiland Aegina’, dat later, in 1854, te Parijs het licht zag. Dan About kon zich niet bepalen bij werken van louter studie, en weldra had hij tot over de ooren genoeg van 't professoraat. De Coup d'état van 1852 scheen hem een geschikte gelegenheid te zijn om zijn ontslag te nemen. Hij greep ze aan en zette zich te Parijs neêr, waar hij in 1853 in de letterkunde debuteerde met een klein boekje: ‘La Grèce Contemporaine’ dat, eerst in de spoorweg-bibliotheek verschenen, weldra bij herhaling in Frankrijk werd overgedrukt en in den

{==330==} {>>pagina-aanduiding<<}
vreemde vertaald. In ‘La Grèce contemporaine’ treedt About op in al de goede en minder prijzenswaardige hoedanigheden van zijn talent. Een levendige en losse, echt Fransche stijl; een rijkdom van afwisseling in den vorm; een groote mate van die geestigheid, waarvan wij hierboven spraken en die niet zelden niets meer dan would-be-spirit is; een zekere wrevel en hatelijkheid tegen hen zelfs, die een oogenblik te voren zijn lof mogten verwerven; en dus een sterk geprononceerde luim en een degelijke studie van menschen en gebeurtenissen au fonds, ziedaar de hoofdelementen van zijn talent, die men in de ‘Grèce contemporaine’ en 't meerendeel zijner volgende geschriften terugvindt. De arme Grieken wier Attisch zout sedert Aristophanes zoo deerlijk gesmolten is, werden door About op de strengste wijze beoordeeld, en misschien vergat de jeugdige schrijver, toen hij, in 't vuur zijner eerste improvisatie en onder 't verkwistend uitstrooijen van aanmaningen en berispingen, de medeburgers van Alcibiades in de pan hakte, wel wat al te zeer, dat hij van Alcibiades een les geleerd had, die later met gunstig gevolg door hem in praktijk zou gebragt worden, namelijk, dat het soms goed zijn kan een hond den staart af te kappen, zelfs al heeft hij een mooijen.
Niet alleen dus omdat About, van Athene uit, de waarheid had leeren erkennen van het niet zeer loffelijk principe, dat onder ons menschen het succes zelden kan bereikt worden, tenzij het schandaal dit vooraf ga of voorbereide; maar ook omdat in Griekenland door den professeur der Fransche school de stof is bijeenvergaard en 't idee ontworpen voor de meeste zijner werken, kan men hem van ondankbaarheid niet vrijspreken, nu hij in zijn ‘Grèce contemporaine’ 't land, waaraan hij zooveel te danken had, met de zwartste kleuren heeft afgeschilderd. Niettegenstaande deze kritiek, die ook reeds bij het verschijnon van zijn eerste boek niet achterbleef, werd About door de meeste dagbladen en tijdschriften aangemoedigd en als medewerker gezocht. Zoo nam de Revue des deux Mondes in 1855 een Roman van hem op, Tolla genaamd, vol beschrijvingen van zijn eigen persoon en leven, en bewerkt naar een weinig bekend werk van Vittoria Savorelli, onder den titel van Storia del Secolo XIX, dat in 1841 te Parijs het licht had gezien. Ofschoon hij zelf deze bron had opgcgeven, werd hem door de gansche pers een beschuldiging van plagiaat naar het hoofd geworpen; maar About toonde bij die gelegenheid een vermetelheid te bezitten, die men

{==331==} {>>pagina-aanduiding<<}
in het vak der letteren zoo dikwijls noodig heeft om zich niet te laten ontmoedigen, en hij bood, nog vóór het onweêr, dat boven zijn hoofd was uitgebarsten, bedaard was, aan het Théatre Français een comedie aan. Deze, wier titel eerst l'Effronté geweest was, werd onder den naam van Guillery den ln. Februarij 1856 ten tooneele gevoerd en uitgefloten. Wij komen hierop later terug en gaan voort met het opsommen van de werken des schrijvers, die een paar maanden later zijn revanche nam op het publiek door het uitgeven van zijn ‘Voyage à travers l' exposition des beaux arts’ en een reeks van aardige novellen ouder den naam van: ‘Les mariages de Paris.’ Deze laatste verschenen in den Moniteur, waarvan About sedert een der meest gelezen redacteurs geweest is. Hoewel de kritiek door deze werken ontwapend was, nam de auteur van Tolla en Guillery ten overvloede nog gedurende eenigen tijd onder den pseudoniem van vicomte de Quévilly een plaats in onder de redactie van den Figaro, waarin hij een polemiek, vol bijtende scherts, tegen de verkleiners zijner zoo evengenoemde geschriften gevoerd heeft.
Hij was hier geheel in zijn element, en 't bleek alras, dat het beter was About tot vriend dan tot vijand te hebben. Zijn satyre was doodend, en de kriticus, die zich aan hem vergrepen en zijn toorn opgewekt had, herstelde zich moeijelijk, zoodra hij tot onderwerp van een artikel en tot mikpunt der scherts van Valentin de Quévilly had gediend. ‘Rien ne tue comme le ridicule’ was het motto, het devies, waaronder About zijn antagonisten bestreed. Inmiddels verschenen van hem achtereenvolgens eerst in het feuilleton van den Moniteur, en later als boekdeelen: le Roi des montagnes (1856), Germaine (1857), Les Echasses de maître Pierre (1857), en Trente et Quarante in 1858, terwijl nog bovendien jaarlijks een beschouwing door hem gegeven werd over de tentoonstelling der werken van levende artisten (schilders, graveurs, beeldhouwers), een beschouwing, die in de laatste jaren (1864 en 1865) in het Petit Journal voorkomt en uitmunt door helderheid van voorstelling, onpartijdigheid en juistheid van beoordeeling. Men vindt ze onder zijn volledige werken, onder den titel van Salon de 1857, nos artistes au Salon de 1858, en Nouvelle revue de Peinture, terug. About wordt door de artisten zelven als een kenner van scherpen blik en fijnen smaak gewaardeerd en zijn kritiek is voor de kunstwereld, zoowel als voor het publiek, van groot gewigt. ‘Le nez d'un

{==332==} {>>pagina-aanduiding<<}
notaire,’ ‘Le cas de m. Guerin’ en ‘Madelon’ volgden als romans elkander onmiddelijk op, waarna de vruchtbare schrijver naar Italië vertrok, niet, gelijk men zou kunnen vermoeden, om Raphaël, Paul Veronése en andere geniën der schilderkunst te gaan bewonderen, maar om de Italiaansche quaestie in loco te bestudeeren. De Moniteur, die in vertrouwelijkheid met den geimproviseerden staatkundige leefde, gaf wekelijks een bulletin uit van zijn gezondheid en kondigde tot ieders verbazing weldra een politiek pamflet van hem aan onder den titel van La Question Romaine. Voorzigtigheidshalve, (le Pape a le bras si long) een voorzigtigheid, die spoedig bleek onnoodig geweest te zijn, deed About deze lijvige brochure te Brussel verschijnen. De Opinion Nationale, in haar sympathie met den antipauselijken toon van dit geschrift, plaatste van zijn auteur wekelijks een chroniek in denzelfden geest, en ‘La nouvelle carte d' Europe’, waarin Europa 't onderst boven wordt gekeerd en een meer billijke deeling van dit werelddeel wordt voorgesteld, zoowel als ‘la Prusse en 1861’ zijn andere eluerubaties of uitspattingen op politiek terrein van het fantastiesch brein des euvelmoedigen schrijvers der question Romaine, die door Dr. Jan ten Brink in zijn houtskool-schetsjens met den naam van staatsman-dichter wordt begiftigd, al is hij minder dichter dan Cats en meer onkundig aan staatszaken dan drie vierde onzer ministers van buitenlandsche zaken, ce qui est juré gros! Op het theater, waar iedere proeve van About mislukt is, werd nu en dan nog een aanslag op het succes door hem gedaan. Na Guillery, Risette, ou les millions de la mansarde. Na Risette, Gaëtana, een drama, waarvan de val een luiden echo had, die zoolang aanhield, dat de auteur, om hem te ontvlugten, Parys verliet en zich bij Bordeaux op zijn landgoed neêrzette. Daar ontdekte hij een nieuw
soort van forellen, en doopte ze Gaëtana-forel en beschouwde de bijenfokkerij als zijn meest geliefkoosde uitspanning. George Sand schudde hem wakker uit dit landleven en bragt hem op 't idée een werk te schrijven, waarin van alles zou voorkomen, waarvan hij eenig begrip had. Van daar het boek: Le Progrès, dat in 1863 met een opdragt aan Sand het licht heeft gezien, en waarin het gezond verstand en de paradoxe, de stoutste ontwerpen en de grootste tegenstrijdigheid op de geestigste wijze en in den meest boeijenden stijl zijn verward. Sedert heeft About in de ‘Vie Parisienne van Marcelin’ losse schetsen gegeven over onderwerpen uit het

{==333==} {>>pagina-aanduiding<<}
dagelijksch leven gegrepen, en verschijnt van hem in het feuilleton van den Moniteur du Soir een nieuwe roman, getiteld: ‘La vieille Roche’ die in vier deelen kompleet zal zijn. In den laatsten tijd echter legt About zich bijzonder toe op de studie der staathuishoudkunde, der maatschappij en haar kwalen, en zoo gaf nog voor een paar dagen de Opinion Nationale een artikel van hem, over de ‘Grève’, dat onze belangstelling in hooge mate opwekte. Of wij bedriegen ons zeer, of About baant zich een weg tot het wetgevend ligchaam. Ridder van het legioen van eer sedert 1858, gehuwd met eene erfgename uit een der oudste geslachten van Frankrijk sedert 1864, bezitter van een aanzienlijk vermogen, door zijn pen verzameld, in 't genot van de beste gezondheid, gevreesd door zijn vijanden, vereerd door zijn vrienden en beroemd bij al wat de letteren mint, is Edmond About een van die bevoorregte stervelingen, aan wie alleen de eerzucht nog wenschen kan geven, en, indien men gelooven mag wat verteld wordt, is de jeugdige staats-hervormer tegenwoordig met het Fransche gouvernement in een betrekking, waaruit nog veel glorierijks voor hem kan geboren worden, ofschoon wij voor ons, die het liefst About als letterkundige zien optreden, een en ander met de volmaaktste onverschilligheid en zelfs met weêrzin zullen begroeten, daar de schrijver van Madelon, tot staatsdienaar gepromoveerd, welligt den domper zal moeten zetten op zijn vrolijkheid, en de heerlijke gaven van zijn stijl en geest aan protokollen en redevoeringen ten beste geven.
Nadat wij alzoo kortelijk de letterkundige loopbaan van Edmond About hebben gevolgd, door zijn werken op te sommen, en zijn leven hebben nagegaan, dat, hoewel nog zeer kort, reeds zoo rijk is aan roem en geluk, en 't ons dus niet bijzonder verwonderen mag, waar wij nietswaardigen zoo dikwerf een hoogen toon hooren aanslaan, dat hij, in 't volle bewustzijn van zijn eigenwaarde, vorsten en volken lessen geeft, en den scepter der wereld in zijn handen niet misplaatst zou rekenen; zullen wij eenige boeken van hem ter hand nemen en doorbladeren met de aandacht, die zij verdienen, en voor zoo verre 't ons hier mogelijk is. About toch is een letterkundige Proteus. Hij steekt zich in alle vormen, in elk gewaad. Heden tooneelschrijver, morgen romancier en bij afwisseling oeconomist, geschiedschrijver, physiologist enz., heeft hij geen genre van studie en schrijven onbeproefd gelaten, hors le genre ennuyeux, dat hij zelfs niet schijnt te kennen. Nogthans denke men niet, dat hij in alle genres geslaagd is, want wanneer wij hem b.v. als too-
{==334==} {>>pagina-aanduiding<<}
neelschrijver volgen, zien wij, dat niet een zijner dramatische voortbrengselen gunstig onthaald is. Hebben de Franschen der negentiende eeuw geen goed begrip van de eischen der dramatische kunst, gelijk About beweert, of wel ontbreekt hem zelven de noodige kennis van het tooneel? Wij vreezen voor den auteur van Guillery, dat het laatste het geval is. Zoo dikwerf About zijn gedachten in een boek neêrlegt, is hij komiek, ofschoon scherp: maar daar hij zich alsdan alleen met den lezer onderhoudt, lacht deze, en die lacht, is ontwapend. De lezer behoeft niet te bloozen, wanneer hem een piquanterie wordt gezegd. Hij is alleen. Op 't tooneel evenwel verandert dat komieke in satyre en hatelijkheid, en daar men het onaangenaam vindt in groot gezelschap, hoe aardig de manier ook zijn moge, teregt te worden gewezen, lacht men niet meer, maar grijnst en eindigt met fluiten. Dit is, naar ons inzien, de voorname
reden, waarom About van het tooneel wordt geweerd, terwijl hij als boekschrijver schier vergood wordt. Niemand toch heeft, gelijk een Fransch schrijver teregt zegt, meer talent dan hij om in ieder hoofdstuk als 't ware een tooneel op te rigten, om er personaadjes in te brengen, een dialoog, een actie en bij wijlen zelfs een ontknooping. Alles leeft en spreekt in zijn werken, zoo helder en levendig is zijn voorstelling. 't Is dus niet de vorm, die in About als tooneelspeler mishaagt, 't is de geest, die niet alleen dikwijls onaangenaam, maar tevens in vele zijner tooneelstukken losbandig is. Tegenwoordig stapt men over dit bezwaar ligter heen dan eenige jaren gelcden, maar toen About zijn Guillery met een groote luxe en door de beste acteurs van Parijs liet opvoeren, vond men dat de acteur wel wat al te zeer over het hoofd gezien had, dat niet alles, wat gelezen of geweten mag worden, voor 't tooneel dienstig is, en mag worden gehoord. Was dit met zijn Guillery het geval, die eenigzins naar Molière was geschoeid, zijn Education d'un Prince, en Le chapeau de Sainte Catharine, voorkomende in het boekdeel, dat hij zelf later: ‘Theatre Impossible’ heeft genoemd, zijn, voor kostschoolmeisjes ten minste, zelfs niet leesbaar. Een comedie, waaraan wij dit verwijt niet kunnen doen, maar die om een andere reden zelfs niet de eer eener opvoering heeft mogen genieten, getiteld ‘l'Assassin,’ ontleden wij kortelijk, omdat zij in ons oog het geestigste en meest onschuldige der tooneelgeschriften van About is.

{==335==} {>>pagina-aanduiding<<}

Een jong schilder, Alfred Ducamp, vol levenslust en schulden, bedenkt, om van de laatsten bevrijd te worden, een list, die hem wordt ingegeven door de opmerking, die hij dikwijls in de gelegenheid geweest is te maken, dat de werken van overleden schilders meer opbrengen dan die van levende. Van daar zijn plan om zich voor dood te laten verklaren, en zoodoende van zijn sterven te profiteren. Zonder aan zijn vrienden of kennissen iets te zeggen, gaat hij naar de omstreken van Rouaan, waar hij ontboden was, om een kasteel te dekoreren en verdwijnt plotseling. Hij had namelijk de dienstmeid van een zekere mevrouw Gerard, een jong weeuwtje van even 25 jaar, weten over te halen, hem voor een paar weken een schuilplaats te leenen in het pavilloen, dat bij de woning harer meesteres behoorde. Angelique, zoo is de naam der soubrette, verstopt hem met zorg tegen 100 francs per week. Zoo leeft wijlen Ducamp drie weken, waarin hij dagelijks mevrouw Gerard in den tuin onder zijn venster zag wandelen, zonder dat het hem vergund was, zich te vertoonen. Na die drie weken was onze schilder smoorlijk verliefd en op het punt zich uit het pavilloen voor de voeten zijner gastvrouw te werpen, toen Angelique hem congé kwam geven, gelijk zij zeide, omdat mevrouw Gerard het pavilloen wilde gaan bewonen, maar in waarheid, omdat er in de omstreken allerlei verontrustende geruchten in omloop waren, en zij haar beschermeling, die zich bij haar den naam van Philippe Roquet gegeven had, met een wantrouwend oog begon aan te zien. Zij vond het, na zich drie honderd francs te hebben laten uitbetalen, eindelijk vreemd, dat een jong mensch, indien hij zich niets te verwijten had, gedurende twintig dagen het daglicht schuwde. Alfred smeekte zijn vrouwelijke voorzienigheid hem toch niet aan de deur te zetten, daar hij alsdan van mevrouw Gerard zou gescheiden zijn. In 't vuur zijner rede wordt er aan de deur geklopt. 't Is Jan de tuinman en minnaar van Angelique, die met een bedrukt gezigt zijn
belle komt vertellen, dat een ontsnapte booswicht, die reeds van zijn vrijheid gebruik heeft gemaakt, om den schilder Ducamp te vermoorden, zieh in de buurt moet hebben verborgen, en dat de gendarmen hem op het spoor zijn, en tot staving van 't geen hij zegt, laat hij weggaande de Echo de Quevilly achter, waarin het volgende verhaal wordt gelezen door Alfred, die na 't vertrek van Jan terstond weder uit zijn schuilhoek was te voorschijn gekomen: ‘Een misdaad, nog omringd

{==336==} {>>pagina-aanduiding<<}
van 't diepste geheim, heeft groote ontsteltenis in ons vreedzaam arrondissement verspreid. De Heer Alfred Ducamp, de eerste genreschilder der hoofdstad, is sedert vijftien dagen verdwenen, zonder dat de ijverigste nasporingen zijn lijk hebben kunnen doen vinden. Hij had juist de dekoratie van het kasteel Craqueloup, een der zeven wonderen van onze schoone provincie, geëindigd. Hij verliet het kasteel des dingsdags den 11den ten drie ure des namiddags; sedert dien tijd heeft men slechts een blaauwen kiel en baret gevonden, met zijn bloed bevlekt. Toevallig is juist een gevaarlijke boosdoener, Corbillon, uit de gevangenis van Rouaan ontsnapt. Men vreest, dat deze ellendeling, door een lage hebzucht gedreven, een nieuwe misdaad heeft gevoegd bij de reeds zoo lange lijst zijner euveldaden. De justitie doet onderzoek. Middelerwijl hebben de vrienden van den jeugdigen en reeds beroemden artist de meesterstukken in zijn atelier voorhanden en zelfs de geringste schetsen en ontwerpen van zijn bevallig en zuiver penseel bijeenverzameld. Deze kostbare collectie zal eerstdaags in eene der zalen van het hôtel Drouot verkocht worden. Al de kunstenaars van Frankrijk en het buitenland bereiden zich voor de laatste meesterstukken van den ongelukkigen Alfred Ducamp met goud te bedekken.’
Een leve Corbillon! Bravo! Traderi, déra! en andere uitroepen van vreugde volgden onmiddelijk op de lezing van dit nieuwtje; - zelfs werd Angelique omhelsd. Wat deed het er toe? 't Was maar door een doode. Angelique, die meende vrij slim te zijn, omdat zij haar Jan om den pink kon winden, begreep niets van die vrolijkheid over den moord van een schilder van naam. ‘Wel onschuldig kind’, kreeg zij ten antwoord, ‘weet gij dan niet, dat met den dood van een artiste als mijn vriend, want Ducamp was mijn vriend, eerst de dageraad voor zijn fortuin en roem begint aan te breken? Dic arme jongen, van wien wij lezen, was niet zonder talent en in de tien jaren, waarin hij vrij aardige schilderijen had ten toon gesteld, had hij niets dan schulden kunnen overhouden! Och ja! twee en twintig duizend franks schuld, zonder de loopende huishuur er bij te rekenen! Op eens sterft hij! De voorzienigheid doet hem een weldoener als Corbillon ontmoeten! Nu is hij beroemd en rijk! De dagbladen bazuinen zijn lof en zijn minste werken worden met schatten betaald. Van daar dat men zegt, onnoozele Angelique! dat een groot artist nooit sterft, en ook Ducamp is niet dood.’ ‘'t Geen niet wegneemt,’

{==337==} {>>pagina-aanduiding<<}
valt Angelique hem in de rede, ‘dat Mevrouw hem dagen achtereen beweend heeft’. Bij deze woorden gelooft Alfred zijn ooren niet, en wij laten hem in dien staat van bedwelming, om te wijzen op de groote dramatische bekwaamheid, die in deze comedie doorstraalt en op de zoo onmerkbare wijze, waarop de verschillende toestanden en ideeën er in voorkomende, in elkander loopen. Ook vinden wij hier verscheidene voorbeelden van die geestigheid, waarvan wij aan het begin dezer schets spraken en die bestaat in antithesen en het zamenkoppelen van woorden, die eigenlijk beide een tegenovergestelden zin aanduiden als ‘économiser des dettes’ en dergelijke, te veel om te noemen, maar die bij de lezing onwillekeurig onze lachspieren moeten prikkelen.
De reden, waarom deze comedie nooit ten tooneele is gebragt, is, dat op het punt, waarop wij nu met ons verhaal gekomen zijn, een personaadje wordt opgevoerd, dat in Frankrijk van gouvernementswege met een aureole van heiligheid wordt omgeven, maar door About als een vrij bespottelijke figuur is voorgesteld, namelijk een procureur impérial, (onze officier van Justitie). Ducamp, opgetogen door de woorden van Angelique, dat haar meesteres twee schilderijen van hem in haar Salon heeft en den kunstenaar zelven als een Magdalena beweent, krijgt plotseling een douche, als dezelfde Angelique hem vertelt, dat zij de tafel moet gaan dekken voor Mevrouw en den Heer Lecoincheux, den prokureur, met wien zij binnen een paar maanden in het huwelijk zal treden, en werkelijk toont zij hem den man der wet, die, gevolgd door een brigadier der Gendarmen, het huis van Mevrouw Gerard nadert. Het tijpe dezer twee menschenjagers is meesterlijk geteekend, gechargeerd wel is waar, maar de hoofdomtrekken zijn juist. De manier, waarop de prokureur, met witten das, stijve houding, zaamgeperste lippen het huis zijner aanstaande echtgenoot binnenkomt, rondziende of er ook iets is, wat hem kan compromitteren en overal neuzende en zoekende of Corbillon zich ook ergens verstopt kan hebben; de methode der heeren van de Justitie, die in alles een bewijs meenen te zien, tot zelfs in een haar; hun dwalingen; het afgemetene hunner spraak en het opgeblazene, soms ledige en tot vervelends toe omschrijvende hunner taal; het onophoudelijk vooropstellen van hun pligten jegens de maatschappij en het zich opwerpen als wreekers dier maatschappij; dit alles is in l'Assassin behandeld op

{==338==} {>>pagina-aanduiding<<}
een satyrischen toon, die 't ons doet bevreemden, dat deze comedie in Frankrijk heeft mogen verschijnen.
Wij behoeven niet te zeggen, dat het slot van l'Assassin het huwelijk is van Ducamp, wiens schilderijen een verbazende som hebben opgebragt, met Mevrouw Gerard, en dat de prokureur zich verwijdert met dit exkuus over zijn al te grooten ijver:
‘Pardonnez moi mes vivacités, Monsieur: elles me coûtent assez cher. C'est égal, vous êtes bien heureux d'être tombé sur un magistrat francais! Je connais plus d'un pays où la justice n'aurait pas l'esprit de reconnaitre son tort.’
't Zou mij verwonderen indien About, zelfs nadat hij door dit einde de pil nog een weinig heeft trachten te vergulden, wel bijzonder de vriend is van 't openbaar ministerie, waarom wij hem aanraden, geen aanleiding tot représailles te geven.
Wij kunnen ons bij About als tooneelschrijver niet langer ophouden. Gelijk wij zeiden, worden zijn comedies gelezen; zij zijn nooit opgevoerd, tenzij één of tweemaal, gelijk Guillery, Gaëtana enz. Het laatste is een groot drama, dat in Italië speelt en ongetwijfeld prachtige bladzijden bevat. Het werd in 1862 uitgefloten in 't Odeon, zonder dat iemand er een woord van heeft gehoord, omdat de studerende jeugd een lesje wilde geven aan den schrijver, die, volgens haar, zonder politieke principes was, en de publieke opinie getrotseerd had door van den Moniteur tot de Opinion Nationale en van deze weder tot den Constitutionnel over te gaan, toen zijn eerzucht hem het ridderkruis voorspiegelde. Hoe 't ook zij, wij kunnen niet beweren, dat Gaëtana, zelfs al ware het aangehoord, meer succes zou gehad hebben, dan de overige werken, die About voor het tooneel vervaardigde en die, gelijk wij zagen, vol zijn van dien scherpen geest, die in hatelijkheid ontaart, zoodra hij niet door eenige bonhomie wordt gemaskeerd. 't Publiek wil, zoodra men het amuseert, wel gekastijd worden, maar naauw merkbaar, opdat niemand zich voor zijn buurman in 't parterre behoeve te schamen. Wij zouden ons dus kunnen resumeren door te zeggen, dat About als tooneelschrijver den noodigen tact mist, om zijn publiek, terwijl hij het boeit, niet te kwetsen.
Als Romanschrijver, in welke hoedanigheid wij hem in de tweede plaats moeten leeren kennen, kan About tot geen school gebragt worden. Hij heeft geen methode. Reactionnair in zijn ‘Roi des Montagnes’, reisherinneringen uit Griekenland, in zijn ‘Grèce contemporaine’ en ‘Germaine’,

{==339==} {>>pagina-aanduiding<<}
volgt hij iets later, hoewel op losser toon, het genre van Eugène Sue en geeft ‘Le Nez d'un Notaire’ en ‘le Cas de M. Guerin,’ waaraan zoowel als aan Germaine de physiologie ten grondslag ligt. Germaine is de teringachtige vrouw, die op wonderbaarlijke wijze, door 't gebruik van arsenicum, herstelt. Guerin heeft de manie, voor vrouw te willen passeren, en zich zwanger te wanen, waardoor aan een behendigen kwakzalver de gelegenheid wordt gegeven hem van een kind te verlossen, dat hij, de Aesculaap, bij een jong meisje in den meest onechtelijken staat had gewonnen, en waarvan hij zich op die wijze allerlistigst ontdoet. Le Nez d'un Notaire eindelijk is de geschiedenis van een notaris, die in een duel zijn neus heeft verloren. Millionnair, jong, geëerd en gezien bij 't schoone geslacht is de absentie van dit sieraad voor hem erger dan de dood. Wel heeft hij gehoord, dat, volgens de leer der rinoplastiek, de neus weder terstond had kunnen worden aangenaaid, maar ongelukkiger wijze heeft een kat er zich op vergast. Nog, zegt een beroemd chirurgijn, blijven er twee methoden over, volgens welke een nieuwe neus kan worden opgerigt, de Indiaansche en de Italiaansche. Volgens de Indiaansche moet uit het vel van het voorhoofd een stuk gesneden worden, groot genoeg voor een neus; volgens de Italiaansche uit het vel van den arm. Beide methoden hebben de eer den notaris bijzonder te mishagen, daar hij er tegen opziet zich nog meer te laten kerven. Waarom niet iemand's neus gekocht? De doctor weigert een gezonde te verminken; en 't eenige waartoe hij zou kunnen en willen overgaan, is een stuk vel uit iemands arm te snijden en dien arm gedurende een maand aan het gezigt van den patient te hechten, opdat de bloedsomloop worde geregeld en de neus wortel schiete, twee noodzakelijke voorwaarden. Men zoekt en vindt een Auvergnaat, een dikken gezonden waterdrager, die een stuk vel van zijn arm en een maand van zijn tijd voor 2000
franks verkoopt. Deze vuile, onwelriekende en onbeschaafde savoyaard wordt verbonden aan den beschaafden, hoogst fatsoenlijken en trotschen notaris. Men stelt zich dat paar voor slapende, etende, ja doende wat niet al, aan elkander geklonken. De minste ruwe beweging, en de operatie is mislukt. Eerst, gedurende drie dagen, voelt de notaris cenige erkentelijkheid voor het vleeschelijk offer van den Auvergnaat, daarna begint hij een walg van hem te krijgen en eindelijk verafschuwt hij hem. De scène is allerkomiekst. Daar

{==340==} {>>pagina-aanduiding<<}
komen de elegante heeren en dames der groote wereld den notaris een bezoek brengen. Algemeene vrolijkheid! En het fouchtra door den waterdrager heeft groot succès bij de aristocratie van den faubourg St. Germain. Eindelijk is de maand verstreken; de neus heeft wortel geschoten, en de notaris jaagt zoo spoedig mogelijk den Auvergnaat zijn huis uit, met den wensch, dat hij hem nooit mogt terugzien. De chirurgijn is voldaan over zijn kuur en de notaris over zijn neus; weg met den man, aan wien de een zijn roem en de andere het rustpunt voor zijn gouden bril te danken heeft. Dan, men rekende zonder een verschijnsel, dat zich weldra openbaarde, namelijk dat de toestand van den neus geheel afhankelijk was van het gedrag of de gezondheid van den man, uit wiens arm het vel was genomen. Zoo werd hij rood, als de Auvergnaat zich te buiten ging; bleek, als hij ziek was. De jagt van den notaris op den vader van zijn neus, zoo dikwijls deze hem een poets speelde, is allerkluchtigst. Nu eens was de ongelukkige notaris verkouden, en sprak door zijn neus, natuurlijk niets anders dan 't Auvergnaatsch, zoodat ieder hem voor gek hield en aan de deur zette, dan weder vielen al zijn gouden brillen stuk, want de Romagné werkte bij een spiegelmaker en stipte zijn arm in kwik en tin, 't geen op 't goud van des notaris' bril een ontbindenden invloed had. Eindelijk ging alles goed en stond de notaris op het punt een mooi huwelijk te doen, toen hij op den dag zijner verloving ontwaakte, zonder neus. De docter zeide, dat Romagné zeker dood was. 't Huwelijk werd verbroken en de notaris liet zich een zilveren neus maken, maar was woedend, toen hij weinig later den Auvergnaat ontmoette met één arm. Hij had namelijk den arm, die aan den notaris verwant was, in een fabriek, waarin hij uit geldgebrek had moeten werken, verloren en met den arm was ook de neus verdwenen. Zoo was de gierigheid van den notaris de reden, waarom hij zijn huwelijk had
misgeloopen, en waarom hij geen duizend angsten meer had uit te staan voor den Auvergnaat, dien hij uit dankbaarheid liet afranselen. Dit is het onwaarschijnlijk, maar aardig verzonnen en geestig beschreven verhaal van den Nez d'un Notaire, dat door zijn oorspronkelijkheid en potsierlijke scènes voor een der beste en meest geprezen produkten van About wordt gehouden.
Wij zouden te uitgebreid worden, indien wij Madelon, een lijvig boek in prachtigen stijl en zelfs hier en daar met gevoel,

{==341==} {>>pagina-aanduiding<<}
iets wat men bij About zelden aantreft, geschreven, eveneens wilden ontleden. Noch dit, noch zijn Echasses de maître Pierre, noch zijn Trente et Quarante hebben daarenboven zoozeer de aandacht van 't publiek tot zich getrokken als zijn twee, deels staatkundige, deels socialistische werken, la Question Romaine en le Progrès. 't Eerste is te dikwijls besproken en te goed bekend, dan dat ook wij nog het behoeven te doorloopen, waarom wij deze schets besluiten zullen met een paar woorden over About als denker en wijsgeer, naar aanleiding van zijn jongste geschrift dat den pompeusen titel draagt van le Progrès. Verdient dit boek dien naam? Wordt er een geschiedenis, een overzigt in gegeven van den toestand, waarin de menschheid trapsgewijze sedert haar ontstaan verkeerde, zoodat wij er uit leeren kunnen in hoeverre de wereld volmaakt is en of zij inderdaad, en waarin, is vooruitgegaan? Neen, le Progrès is niets dan een verhandeling over al de questiën van den dag, zoowel politieke als maatschappelijke. About vraagt niet, wat er vóór 1864 geweest is; hij zegt, wat zijn wij, en wat moeten wij doen om gelukkig te zijn? Tot gelnk behoort geld. Hoe komen wij aan geld? Door associatie. Wat is associatie? Een vereeniging van individus, onafhankelijk van den staat. About ontkent de kracht van 't individu, ofschoon hij zijn waarde hoogschat, als hij hem toespreekt: ‘Mensch, groot of klein, rijk of arm, zwak of sterk, geleerd of onwetend, edelman of man van 't volk, Bourbon of Durand, ik verklaar u, misschien tot verbazing van uw zotheid en schrik uwer lafheid, dat gij noch meester, noch hoofd, ja niemand boven u hebt en dat uw persoon en uw goederen alleen van u zelven afhankelijk zijn. Uw ligchaam, hoe broos en leelijk de natuur het ook gemaakt hebbe, is meer onschendbaar dan het palladium der Trojauen en de heilige ark der Hebreën. Geen gezag, noch magt, geen leger kan wettig een haar van uw hoofd
aanraken, of u noodzaken te gaan zitten, als het u behaagt te blijven staan, of u regts doen draaijen, als gij verkiest links te gaan, of u dwingen te zeggen, dat tweemaal twee vijf is, als gij van een andere meening zijt. Indien gij een dwerg zijt, gevonden op een stoep, opgevoed op straat en tot alle bezitting niets bezittende dan twee stuivers, en een rens u nadert, geboren uit een koning en omringd door honderd duizend soldaten, en deze zich die twee stuivers zonder uw vergunning wil toeëigenen, verdedig u en dood hem, zoo gij

{==342==} {>>pagina-aanduiding<<}
't hem op geen andere wijze kunt beletten, gij zijt in uw regt.’ Volgens About heeft de mensch geen pligten. Wat hij doet, is vrije wil. Pligt veronderstelt een meester en dien heeft de mensch niet, tenzij hij zelf zich er een geve. Hij bestrijdt de leer van het bestaan der Godheid niet, hij wacht, totdat zij hem bewezen worde. De mensch stelt zich zelven een wet. Die wet is de arbeid. Ondankbaar hij, die, zich verheugende in den arbeid zijner voorvaderen, werkeloos blijft, en voor de nakomelingschap niet doet, wat het voorgeslacht voor hem gedaan heeft. Dat de mensch slechts een boom plante en hij zal niet nutteloos geleefd hebben, want het nakroost zet zich neêr in zijn schaduw. De eigendom is de vrucht van den arbeid. Hij is onschendbaar als de eigenaar, die er gebruik en misbruik van kan maken naar willekeur. De grootste glorie voor den mensch moet zijn de onwaarden uit de wereld weg te nemen, zoowel die der aarde als die der maatschappij. Alles is onwaarde, wat niet opbrengt naar vermogen. De meeste vrouwen zijn onwaarde, omdat zij niet genoeg geëmancipeerd zijn en omdat haar diensten te laag geschat, te karig betaald worden. Van daar de prostitutie en haar gevolgen, de verbastering van ons geslacht, moreel en physiek. 't Leger, de diplomatie, justitie enz. zijn onwaarden die, nu nog noodzakelijk, met den vooruitgang moeten verdwijnen, als ieder in 't genot is van stoffelijk welzijn en er vrede zal zijn over de gansche aarde, De belastingen worden verkeerd geheven. Iemand, die nooit reist, moet niet gedwongen kunnen worden, tot het betalen van geld voor het aanleggen van wegen, noch een Jood tot het bouwen van Roomsche kerken en omgekeerd. De kerk moet van den staat gescheiden worden. 't Beginsel der nationaliteiten en niet dat der natuurlijke grenzen is het ware.
Zoo wisselen in Le Progrès duizende paradoxen, schrandere opmerkingen, sophismen en waarheden elkander af. Van 't bestaande blijft niets overig. In al de maatschappelijke instellingen slaat hij rond met den hamer der verwoesting. Hij breekt af, en geeft, 't geen meer zeldzaam is, tegelijk iets nieuws aan de hand. Is dit nieuwe beter? Soms, maar altijd valt er iets uit zijn gedachten over te nemen, wat kan dienen tot verbetering van 't geen hij omver wil werpen. Materialist in de beste beteekenis van dit woord, dat is, in de overtuiging, dat alleen stoffelijke welvaart het moreel van den mensch versterkt, gaat

{==343==} {>>pagina-aanduiding<<}
hij welligt te ver in zijn scepticisme en twijfel aan 't bovennatuurlijke. In zijn staatkundige gevoelens is hij democraat, maar onder een gouvernement, waarvan hij dit alleen verlangt, dat het hem vrij late in al zijn spreken en handelingen, en hem en zijn eigendom bescherme. Voor 't overige zal hij zelf wel zorgen. De bemoeizucht van den staat is hem een doorn in 't oog, en al wat bureaucraat, ambtenaar of soldaat is, staat onophoudelijk ten doel aan zijn spotzucht. Volgens hem zijn deze de Heeren van Frankrijk, die aan zijn vaderland de vrijheid onthouden, omdat zij haar vreezen. Daarom tracht hij hun die sympathie te ontnemen, die zij onder zekere klassen in Frankrijk nog ondervinden en hij doet dit op de volgende ironiesche wijze:
‘Quand par malheur une jeune fille est reduite à épouser un beau garçon, riche, instruit, honnête, bien élevé et gagnant vingt mille écus par an dans le Commerce, elle prend de longs détours pour expliquer cette déchéance à son amie de couvent: - Mon mari est dans le Commerce, mais dans le haut Commerce; il fait les affaires en grand, il ne s'occupe pour ainsi dire de rien, à peine s'il se montre à son bureau une demi heure par jour. Du reste nous comptons nous retirer bientôt.
L'amie qui doit épouser un Sous-préfet à 4,500 fr., l'embrasse avec effusion et lui dit: - Pauvre belle! Je serai toujours la même pour toi. Mon mari n'a pas de préjugés. Tu nous présenteras le tien, lorsqu'il sera sorti des affaires!....’
Ziedaar een Satyre over de weinige achting, die men den arbeid nog heden ten dage toedraagt en tevens een persiflage van de aristocratie der staatsbeambten, die den lezer een luid bravo afpersen. Trouwens About is rijk aan dergelijke charges. Hij amuseert bij het verhalen en het verklaren van de droogste onderwerpen, die, door anderen beschreven, ons zouden doen indommelen. De ontginning van een stuk land, het omhakken van een bosch, de staat van een budget worden in alle détails door hem op aantrekkelijke, op aangename wijze verteld. Hij heeft daarenboven de gave van alles waarover hij schrijft, begrijpelijk en bevattelijk te maken, en hij schrijft over alles! Botanie, regten, geneeskunde, politiek, schoone kunsten, muziek, landbouw, geen vak werd door hem onaangeroerd gelaten. Zijn kennis strekt zich uit over alle takken der wetenschap. About weet veel en wat hij weet, weten de lezers zijner werken ook. Dit is de grootste lof, dien men een schrijver kan geven, dat

{==344==} {>>pagina-aanduiding<<}
hij zijn gedachten zoo helder heeft weten uit te drukken, dat niemand ze leest, zonder ze te begrijpen. Men kan 't met deze gedachten niet eens zijn, de denker verdient onze bewondering. Ook meene men niet, dat de kennis van About eene vlugtige, eene oppervlakkige, ik zou haast zeggen, eene Fransche is. Zij is in tegendeel degelijk en zeker en de auteur van le Progrès mag in dit opzigt het verwijt niet deelen, dat Victor Hugo en Alexander Dumas zoo dikwijls moeten hooren, van over dingen geschreven te hebben, waarvan zij niet de minste notie hadden. Eerder zou men de anecdote op hem kunnen toepassen, die aangaande Voltaire verteld wordt: Een beroemd Duitsch regtsgeleerde had met den Franschen wijsgeer een onderhoud gehad, waardoor hij letterlijk overbluft was. ‘Wat een man,’ zeide hij tot d'Alembert, den bekenden wiskundige, ‘is die Voltaire toch. Hij weet alles en dat tot in de fijnste puntjes. Alleen in de regten vind ik hem een weinig zwak.’ Waarop d'Alembert hervatte: ‘En ik in de wiskunde.’ -
Evenmin als Voltaire behoeft ook About in kennis voor iemand onder te doen, dan voor de specialiteiten in iedere wetenschap. Van daar 't onmetelijke nut, dat hij door zijn boeken sticht. Hij wekt door de smakelijke wijze, waarop hij den droogsten kost weet toe te bereiden en op te disschen, den weetlust op van 't publiek, waarom wij ook den lezers van deze losse schets eenige uren van genot en indien zij, 't geen wij zonder aarzelen aannemen, het kaf van het koren weten te scheiden, ook van nuttige leering kunnen voorspellen, wanneer About de eer mag hebben onder hun oogen te verschijnen.






















{==345==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

Druktypen voor een overoud schrift.

Catalogue raisonné de types Égyptiens hiératiques de la fonde n. tetterode à Amsterdam. (,) dessinés par w. pleyte Leide. E.J. Brill. 1865. 4o.
Voor de lezers van de Vaderlandsche Letteroefeningen kan het nuttig zijn, dat ik de aankondiging van het boven aangeduide werkje door eenige toelichtende opmerkingen doe vooraf gaan, opdat zij de behoefte eenigszins beoordeelen kunnen, waarin de heer Pleyte getracht heeft te voorzien, en zich een juister denkbeeld vormen van de wijze waarop en den uitslag waarmede hij, in bond getreden met den heer Tetterode, daartoe is te werk gegaan. De studie der oud-aegyptische taal- en schriftkunde is in ons vaderland, ofschoon het sedert bijna 40 jaren daarvoor eene der rijkste hulpbronnen bezit, te zeer eene vreemdelinge gebleven, dan dat een onderwerp, zoo geheel en al en onmiddelijk uit den eigenlijken kring harer bemoeijingen ontleend, zonder eenige voorafgaande bekendmaking, zich veilig bij het Nederlandsche publiek zou kunnen aanmelden.
Dat de toegang tot de geheimen van de oud-aegyptische taal en van haar schrift ons door Champollion geopend, dat door hem het eerst de sluijer is geligt, die het beeld der Saïtische Neith zoovele eeuwen had bedekt, zal wel niet behoeven vermeld te worden. Minder algemeen bekend - maar daarover is het onnoodig thans te spreken - is, hoe enkele geleerden na Champollion in den waan verkeerd hebben, dat de ontdekking nog niet of niet langs den waren weg was geschied; dat zij een beteren, een meer proefhoudenden gevonden hadden. Wij denken hier

{==346==} {>>pagina-aanduiding<<}
aan Seyffarth, diens leerling Uhlemann, aan de Paravey, Pater Secchi, enz., mannen wier overige verdiensten ik niet wil ontkennen, doch wier zonderlinge afdwalingen, met betrekking tot de aegyptische oudheidkunde mij onverklaarbaar voorkomen.
Maar wat met regt mag bevreemden en mij meermalen ergernis gaf, is, dat wetenschappelijke mannen, dat vaderlandsche geleerden ook in de laatste jaren, mij in allen ernst wel eens afvroegen: of wij dan waarlijk met Champollions stelsel tot de ontcijfering der aegyptische teksten genaderd waren? Het is zelfs zoolang nog niet geleden, dat een hoogleeraar, aan wiens naam op het gebied zijner bijzondere studie door velen een overwegend gezag wordt toegekend, in mijne tegenwoordigheid als zijne overtuiging uitsprak, dat pogingen tot lezen en verklaren van oud-javaansche opschriften even vruchteloos zouden zijn, als die welke op teksten in spijkerschrift en hiëroglyphen waren toegepast. En dat oordeel werd uitgesproken, toen wij niet alleen reeds van oud-javaansche opschriften van vrij grooten omvang de vertalingen, met uitvoerige toelichtingen en taalkundige bewijsvoeringen, van de hand van Dr. Friederichs hadden ontvangen; toen althans twee der drie soorten van spijkerschriftteksten, in onafhankelijk van elkander arbeidende geleerden van verschillende landen, bewerkers hadden gevonden, wier uitkomsten tot eene in alle hoofdzaken overeenstemmende opvatting van den inhoud hadden geleid; maar toen voor de taal van de oude bewoners van het Nijldal reeds lang eene geregelde spraakkunst in druk bekend was gemaakt, en het, natuurlijk met den voortgang der studie in bijzonderheden gewijzigde, stelsel van Champollion, door de geleerden van verschillende landen op de verklaring van ontelbare opschriften toegepast, voor geschied- en letterkunde dag aan dag nieuwe en gewigtige ontdekkingen geleverd had, en nog voortdurend in klimmende mate bleef aanbrengen. Waarlijk, toen ik die vreemde meening hoorde verkondigen, wist ik niet, wat meer verbazing moest wekken: de roekeloosheid, waarmede de bedoelde geleerde, op een hem blijkbaar geheel vreemd gebied van studie eene beslissende uitspraak durfde te doen hooren, of - de volstrekte onbekendheid, waarin een man van wetenschap
was blijven verkeeren met betrekking tot onderzoekingen, die zoovele geleerden van verschillende landen in talrijke geschriften wereldkundig hadden gemaakt.
Maar ik zou gevaar loopen, om van ons hoofdonderwerp af te

{==347==} {>>pagina-aanduiding<<}
dwalen, of althans aan mijn opstel eene grootere uitbreiding te geven, dan ik in den aanvang bedoelde of ook noodig achtte. Laat ik mij bepalen tot hetgeen meer bijzonder op het aangekondigd nieuw verschenen werkje betrekking heeft.
De Aegyptenaren hadden drieërlei schrift: het hiëroglyphisch, dat meer uitsluitend voor de gedenkteekenen, en ook, vooral in de vroegere tijden, voor de heilige teksten gebezigd werd op papyrus-rollen, die, gewijde voorstellingen, gebeden enz. inhoudende, aan de dooden werden medegegeven op hunnen togt door en bij hun verblijf in het rijk der schaduwen; het hiëratisch of het schrift voor het dagelijksch leven, voor geleerden, voor staatsstukken enz., ook voor godsdienstig gebruik, en even als het hiëroglyphisch, voor de zoo even genoemde doodenteksten gebezigd; eindelijk het demotisch, dat in lateren tijd, sedert de eerste helft van de VII eeuw vóór onze jaartelling, in gebruik kwam (de oudste der overgebleven teksten althans klimmen niet hooger op), en eerst nevens, vervolgens al meer en meer in de plaats van, het hiëratisch gebezigd werd.
De teekens van het hiëroglyphisch schrift lieten eene meerdere of mindere uitvoerigheid van teekening toe, zoodat dikwerf niet alleen de omtrek, maar ook de onderscheiden deelen der afgebeelde voorwerpen werden uitgedrukt; dikwerf echter teekende men alleen den buiten-omtrek, en dezen wederom zeer vlugtig en slechts met behoud van de meest kenschetsende trekken; zoodat als het ware eene soort van loopend hiëroglyphisch schrift ontstond, waarin echter de oorspronkelijke vorm der afgebeelde voorwerpen meestal vrij duidelijk bewaard en herkenbaar bleef. Van dat loopend schrift werd het hiëratische afgeleid, en aan dit laatste had, door nog meerdere vereenvoudiging der teekens, het demotische zijn oorsprong te danken.
Voor eene eerste uitgaaf van opschriften en andere teksten zijn goede, met de meeste naauwkeurigheid bewerkte en wat men noemt palaeographisch getrouwe teekeningen onmisbaar. Bij de menigvuldige twijfelingen, waaraan het vaststellen van eene juiste lezing onderhevig is, moet ieder zich op de uitgegeven teekening kunnen vergewissen omtrent hetgeen het oorspronkelijk aanbiedt. Eene eerste behoefte was dus en blijft ook nu nog, dat de teksten, die in openbare of bijzondere verzamelingen bewaard liggen, of nog uit de plaatsen, waar zij zoo vele eeuwen lang verholen bleven, te voorschijn komen, in zulke getrouwe afbeeldingen wor-
{==348==} {>>pagina-aanduiding<<}
den bekend gemaakt. Daarmede worden de onontbeerlijke bouwstoffen geleverd, waarop elke poging tot verklaring en toelichting moet worden toegepast; daardoor wordt de gelegenheid geopend voor de geleerden van verschillende en ook de verst verwijderde landen, om hunne krachten tot dit doel te vereenigen. Frankrijk, het voormalige Groothertogdom Toskane, Pruissen hebben, door de kostbare uitgaven der afteekeningen van de gedenkteekens, die op de door de Regeringen dier landen verordende wetenschappelijke ontdekkingsreizen verzameld waren, op eene luisterrijke wijze eenen rijken voorraad aangebragt. Sedert een dertigtal jaren blijft de Nederlandsche Regering het gebruik der schatten, die het Museum van oudheden te Leiden bevat, in getrouwe afbeeldingen voor het algemeen toegankelijk stellen. De bestuurders van het Britsche Museum te Londen hebben, door eene met niet mindere zorg en naauwkeurigheid bewerkte uitgaaf der talrijke hiëratische teksten in die verzameling, der wetenschap eene niet genoeg te waarderen dienst bewezen. Beschermers van geleerde onderzoekingen en geleerden zelven hebben op eigen rekening die goede voorbeelden nagevolgd; men denke aan den Graaf van Belmore, den hertog van Northumberland, Wilkinson, Burton, Rhind, Bonomi, Sharpe, Prisse en zoovele anderen. Zoo is van lieverlede een rijkdom van bouwstoffen
beschikbaar gekomen, en wordt die voorraad nog voortdurend door nieuwe bijdragen vermeerderd en uitgebreid.
Het spreekt van zelf, dat onder zulke begunstigende omstandigheden ook het aantal van geleerden allengs aangroeide, die zich het vertalen, verklaren en toelichten van de teksten tot doel stelden. Het bekend maken der vertalingen was aan geene zwarigheden onderworpen; maar dit was wel het geval met de toch zoo onmisbare toelichtingen en betoogen, waardoor de juistheid der vertalingen moest bewezen worden; en niet minder met het uitgeven van werken, waardoor beginnenden op den weg geholpen moesten worden, om zich tot deelneming aan het onderzoek voor te bereiden. Woordenboeken en spraakkunsten konden niet achterblijven; en in de behoefte aan aanhalingen van teekens, woorden en zinnen moest volstrekt worden voorzien. Men trachtte zich te behelpen - en ik heb mij zelf steeds nog van die hulpmiddelen moeten bedienen - door vereenigd gebruik van letter- en steendruk, of door het naar een vast stelsel wedergeven van de Aegyptische teekens met de letters van ons eigen of ook van het Koptisch alphabet; men nam zijne toevlugt tot autographiën, die dan

{==349==} {>>pagina-aanduiding<<}
op steen of zinkplaten werden over- en vervolgens afgedrukt. Maar al die hulpmiddelen waren om meer dan eene reden ongenoegzaam. Slechts wanneer een volledig stel losse druktypen voor de onderscheiden teekens van de drie bovengenoemde schriftsoorten der oud-aegyptische teksten vervaardigd werd, zou er in de behoefte van de studie voorzien kunnen worden. Het groote aantal dier teekens scheen lang een onoverkomelijk bezwaar te leveren, dat slechts door krachtige ondersteuning van staatswege geheel kon worden uit den weg geruimd. Voor het hiëroglyphenschrift kwam de door zoo velen geuite en zoolang gekoesterde wensch te Parijs tot vervulling, toen, op het voorstel van den beroemden Letronne, de Fransche Regering de noodige typen deed vervaardigen, die in verschillende afmetingen, naar zeer zuivere en getrouwe teekeningen gesneden, een geheel leveren, even uitstekend door volledigheid als door fraaije vormen, en dat onder de voornaamste schatten mag gerekend worden, op welker bezit de keizerlijke drukkerij zich beroemt. Jammer maar dat voor werken, die niet bij die drukkerij worden uitgegeven, het gebruik dier typen aan zoovele bezwaren onderhevig is, en, zelfs voor verdienstelijke ondernemingen, vaak ronduit geweigerd wordt.
Te Berlijn werd, door toedoen van Lepsius, voor de koninklijke akademie van wetenschappen een uitmuntend stel hiëroglyphentypen vervaardigd. Die akademie huldigt eene meer onbekrompen zienswijze dan de zoo even genoemde keizerlijke drukkerij te Parijs. Waar laatstgemelde aan den franschen geleerde, den heer F. Chabas, zijn verzoek weigerde, toen deze zich tot haar had gerigt om in zijne behoefte aan typen voorziening te erlangen, werd hem dit door tusschenkomst van Lepsius te Berlijn met de meeste bereidwilligheid toegestaan. Ook in Weenen is de keizerlijke drukkerij in het bezit van hiëroglyphische typen, maar minder gelukkig in de keuze van goede voorbeelden en juiste vormen, kan zij niet gezegd worden met die uitbreiding van haren voorraad hare inrigting verrijkt, of haren roem vermeerderd te hebben; die typen zijn in alle opzigten afschuwelijk. Iets gunstiger, maar op verre na nog niet gunstig kan geoordeeld worden over de typen van Hinrich te Berlijn, door Brugsch gebezigd; zij zijn vrij wat beneden die van Longman te Londen, waarvan Birch voor zijne laatst verschenen werken gebruik maakte, en die wederom achter staan bij de beide eerstgenoemde van de keizerlijke bibliotheek te Parijs en die van Lepsius.

{==350==} {>>pagina-aanduiding<<}

Uitmuntend en als proeve van voortreffelijke bewerking mag het stel demotische typen genoemd worden, dat naar teekeningen van Brugsch door Theinhardt te Berlijn gesneden en gegoten is, voor de in 1855 te Berlijn in het licht gegeven Grammaire Démotique, een werk waarmede reeds alleen, zoowel om de belangrijkheid van den inhoud, als om de prachtige uitvoering, Brugsch zich eene eerzuil heeft gesticht.
Hiëratische druktypen bleven nog altijd ontbreken, althans een eenigszins volledig stel, waarmede men aan de behoefte van aanhalingen en bewijsplaatsen, en ook voor de uitgave van reeds in plaat als fac-similé's bekend gemaakte teksten, zou kunnen voorzien. Wèl waren te Berlijn ook hiëratische typen voorhanden, die, even als de hiëroglyphische, onder opzigt en door toedoen van Lepsius vervaardigd waren, en waarvan zich onder anderen ook Brugsch in zijne Grammaire Démotique bediend heeft; maar zoover mij bekend is geworden, leveren zij volstrekt geen volledig stel, waarmede aan de boven bedoelde vereischten eenigszins zou kunnen worden voldaan.
De heer Pleyte, die zich sedert de laatste twee jaren als een ijverig beoefenaar der oud-aegyptische taal- en schrift-wetenschap heeft doen kennen, heeft zich bijzonder verdienstelijk gemaakt, door de, naar mijne meening voorloopig zeer gunstig geslaagde poging, om in de tot dnsverre onvervulde behoefte te voorzien en ook tot het drukken van hiëratische teksten de gelegenheid te bieden. Van de daarvoor in de bekende lettergieterij van den heer Tetterode te Amsterdam gegoten typen, levert hij, in zijne bovengenoemde Catalogue raisonné de types égyptiens hiératiques, de proeven met eenige toelichtende aanmerkingen, waardoor het gebruik gemakkelijker gemaakt wordt, en, waar het vereischt schijnt, het gezag waarop de vormen der teekens rusten, en de redenen waarom een bepaalde vorm de voorkeur erlangde, in het kort worden aangewezen.
Eene eerste moeijelijkheid leverden de gedurende een zoolang tijdperk van meer dan 20 eeuwen, en door zoovele omstandigheden van lieverlede gewijzigde vormen van de teekens van het hiëratische schrift, en daarbij ook de onzekerheid, of de wijzigingen een gevolg waren van bijzondere eigenaardigheden van den schrijver, dan wel of zij zamenhingen met de eigenaardigheden van het schrift voor eenen bepaalden tijd. Er moest eene keuze worden gedaan, en ik geloof dat Pleyte wèl deed, door

{==351==} {>>pagina-aanduiding<<}
te beslissen voor de vormen die zich onder de XXe dynastie geldig hebben gemaakt, en tot een tijdperk, waaruit de fraaiste kalligraphische proeven tot ons gekomen zijn.
Eene andere moeijelijkheid door Pleyte, volgens zijne verzekering ondervonden in de beperktheid der hulpmiddelen, - hij bedoelt hier de hiëratische teksten, die hem ter raadpleging beschikbaar waren, - kan ik niet zoo gaaf, en in ieder geval slechts onder voorbehoud en in zeer betrekkelijken zin, laten gelden. Immers de uitgegeven teksten van elders bewaarde papyrussen, meest alle in Leiden aanwezig, en de rijke reeks van oorspronkelijke HSS. in het Museum van Oudheden te Leiden voorhanden, leveren een voorraad, rijk genoeg, om op de voor het doel beschikbare hulpmiddelen het ‘bien limités’ minder toepasselijk te achten. Wanneer wij althans die hulpmiddelen nemen in betrekking tot het geheele aantal der tot dusverre aan het licht gekomen, maar nog niet alle bekend gemaakte of binnen het bereik van den schrijver zich bevindende Papyrussen.
De modellen zijn door den heer Pleyte zelven geteekend, en daarnaar, onder zijn bijzonder toezigt de patrijzen gegraveerd; aan den heer Tetterode bleef de taak om de matrijzen te doen vervaardigen, die thans ten getale van 391 de noodige typen leveren en, naar ik hoop tegen billijk gestelde prijzen, aan iedere aanvraag kunnen voldoen.
De typen zijn in de lijst met doorloopend nummer gemerkt, en in twintig verschillende klassen gerangschikt, waarvan een viertal wederom zijne verschillende onderverdeelingen heeft. Die klassen zijn gegrond op den aard der oorspronkelijke voorwerpen, die door de hiëroglyphen, waarvan de hiëratische teekens zijn afgeleid, worden voorgesteld. Van vele hiëroglyphen is het. voorwerp, dat zij vertegenwoordigen, heden nog niet of niet met zekerheid bekend, waaruit van zelf volgt, dat dit met de daarvan afgeleide hiëratische teekens evenzeer het geval moet zijn; terwijl bovendien de bezwaren vermeerderen door den twijfel omtrent de afleiding van vele teekens, zoodat voor die vele het regt, om in de klasse waartoe zij gebragt zijn, eene plaats in te nemen, slechts voorloopig, onder voorbehoud of alleen bij schikking of conventioneel, kan worden toegekend. Intusschen ben ik het eens met den heer Pleyte, dat eene rangschikking overeenkomstig het voorgestelde voorwerp de voorkeur verdient boven eene alphabetische, die zeker aan vrij wat meer bezwaren en twijfel onderworpen zou zijn.

{==352==} {>>pagina-aanduiding<<}

De typenlijst is in 4 kolommen afgedeeld, waarvan de eerste, zooals wij zeiden, het doorloopend nommer bevat, de tweede voor het teeken of de type bestemd is, de derde voor de omschrijving van het voorwerp, dat door het teeken voorgesteld of waarvan dit laatste afgeleid is, en de vierde den oorspronkelijken tekst aanwijst, waarin een goede, en dus ook hier overgenomen vorm van het teeken gevonden wordt; eenige toelichtende aanmerkingen met verwijzing op de achter het werk gevoegde plaat met de daarop afgebeelde hiëroglyphen, vinden wij aan het slot van elke klasse. Op de typenlijst volgt eene lijst van teekens, waarin het afgebeelde voorwerp nog niet met zekerheid herkend is; daarna de typenpolis, met aanwijzing van het aantal exemplaren van elke type voor een volledig stel; dan eene plaat met proeven van tekstdruk van aanhalingen uit een veertiental papyrussen van verschillende tijden en handen; en eindelijk de laatste plaat met diezelfde aangehaalde plaatsen, doch naar de oorspronkelijken gefacsimileerd, en eenige toelichtende hiëroglyphische en hiëratische teekens, waarop in de aanteekeningen verwezen is.
Het zal wel niemand bevreemden, wanneer ik betuig, dat ik in vele gevallen mij niet met de zienswijze van den heer Pleyte vereenigen kan; de indeeling der teekens, het bepalen van den vorm die de voorkeur verdient, de aanwijzing van het oorspronkelijke voorbeeld, waaraan het teeken ontleend werd, dat alles en nog veel meer laat te veel ruimte van opvatting, onzekerheid en twijfel toe. Onderscheiden teekens uit de lijst van zulke, wier oorspronkelijk als onbekend of onzeker wordt opgegeven, zouden van die lijst met veiligheid tot de bekende overgebragt kunnen worden; teekens van geheel verschillenden oorsprong en vorm worden wel eens verward of voor elkander in de plaats gesteld; (bijv. teeken 170 voor dat van het getalm. 200; teeken 281 voor dat van het getalmerk 60); enkele teekens, uitsluitend voor de getalmerken van de dagen der maand bestemd, komen mij voor geheel vergeten te zijn; in de met druktypen wedergegeven tekstgedeelten stoot ik op enkele uitlatingen. Wanneer de tijd mij niet ontbrak om alle bijzonderheden en aanhalingen naauwkeurig na te gaan en te vergelijken, zou ik zeker op menige plaats een vraagteeken moeten invoegen. Wat mij in dit opzigt bij een oppervlakkig doorloopen van het werkje reeds onder de aandacht kwam of bedenkelijk toescheen, behoeft hier niet vermeld te worden, en zal bij de mannen van het vak buitenslands (in ons vaderland

{==353==} {>>pagina-aanduiding<<}
durven wij op het gebruik van de typen vooreerst niet veel uitzigt vestigen) wel van zelf in het oog vallen. De heer Pleyte zal zelf bij voortgezette studiën de noodige verbeteringen kunnen aanbrengen, en heeft zich in zijne inleiding bereid verklaard, om door het vervaardigen van nieuwe typen aan elke gegronde aanmerking en aanvraag te voldoen.
Bij de keurige uitvoering der typen, ook van den druk en het geheele uiterlijk van het werkje, dat de pers van den uitgever, den heer Brill, tot eer verstrekt, is het jammer dat voor het fransch, naar het althans schijnt, niet de hulp is ingeroepen van iemand met die taal genoegzaam bekend, om de meening van den schrijver steeds duidelijk genoeg en zuiver uit te drukken. De proeven zijn misschien wat overhaast en vlugtig nagezien; zoodat bijv. onder no. 281 een teeken met een nederlandsch woord Mat wordt bestempeld, waar niet anders dan het fransche Natte kan gemeend zijn; voor buitenlanders kunnen diergelijke vergissingen vrij lastig zijn. Onder 290 wordt een Aegyptisch woord usex gespeld, waar useχ (d.i. oesech) moet gelezen worden.
Ik sluit mijn vertoog, dat misschien door zijne uitbreiding de perken der bescheidenheid en van de voor zulke onderwerpen in dit tijdschrift beschikbare plaats, wel wat te ver overschreed, met het uitspreken van mijne overtuiging, dat de heer Pleyte een verdienstelijk werk verrigt, en een zeer belangrijk hulpmiddel tot bevordering der oud-aegyptische taalbeoefening heeft aangebragt. Gaarne vereenig ik mij met zijnen wensch, dat zijne typen eene goede ontvangst genieten, en aan het doel dat hij zich voorstelt beantwoorden mogen.
Leiden, Mei 1865.
C. Leemans.
Guldens-editie No. 55. Derde vervolg op de brieven en uitboezemingen van den Ouden Heer Smits. Te Arnhem bij D.A. Thieme. Prijs ƒ 1.
‘Een derde vervolg’ mag reeds bij voorraad als bewijs worden aangemerkt, dat de ‘brieven en uitboezemingen van den ouden heer Smits’ wel vallen in den geest en smaak van het lezend publiek. Deze opmerking ontleent bovendien nog eene bijzondere waarde hieraan, dat zij reeds vroeger elders verschenen en thans in de Guldens-editie herdrukt zijn. Hoezeer dus enkele dier stukken geacht kunnen worden in actualiteit te hebben

{==354==} {>>pagina-aanduiding<<}
verloren, worden zij toch met graagte voor de tweede maal ontvangen en genoten. Een genot voor 't minst noemen wij het, sommige toestanden uit 't maatschappelijk leven met geestige pen geteekend - ja! vaak met den scherpen geesel der satyre gekastijd- te zien, gelijk zij het verdienen. Eene proeve hiervan is reeds 't eerste opstel in dezen derden bundel, waar de nietbenijdenswaardige positie eener gouvernante als een ‘niemand’ met treurige waarheid wordt geschetst. ‘Iemand van belang,’ dat vermoedelijk als tegenhanger dienen moet, spreekt zich zoo krachtig niet uit en schijnt soms wel wat ‘gezocht.’ Eene eerste en laatste liefde is niet zoozeer ‘eene zeer sentimenteele’ als wel eene algemeen-ware ‘geschiedenis.’ Vooral 't slot van dit stukje is verrassend schoon. Aangenaam en boeijend te lezen is de daaropvolgende brief van en over een parvenu. De ‘zoölogische studie daarentegen bevat variatiën op hetzelfde thema, doch het thema is niet nieuw en de variatiën zijn niet afwisselend genoeg, om bijzondere belangstelling te wekken. De ‘blik in de geleerde wereld’ getuigt van een scherp gezigt en is waard, bij eene eventuele wet op 't Hooger Onderwijs in 't oog gehouden te worden. Een klein foutje (bl. 46) in de voorstelling van den gang der oppositie bij eene publieke promotie vermindert niets aan den tendenz van dit stukje. ‘Hoegenaamd geen ploerten’ heet eene schildering van eenige nietswaardige wezens in de studentenwereld. Dat ‘er zoo zijn’ is, helaas! waar. Dat er nogthans ook ‘eene betere soort van jongelieden’ gevonden wordt, geeft de schrijver gelukkig nog bij tijds te kennen. Men mogt zijne portretten of photografiën anders eens voor typen aanzien.
‘Zoo moederziel alleen’ is zeer verdienstelijk geschreven en dient om aan te toonen, hoe men bij een schijnbaar dolce far niente met zijne gedachten druk kan bezig zijn. Wij lazen het met genoegen; - vooral 't slot is goed gegrepen. Beschrijvingen van fabrieken, musea, kabinetten en soortgelijke inrigtingen zijn in den regel onuitstaanbaar-vervelend, doch de beschrijving der fabriek te Seraing onder den titel van ‘een warme dag’ maakt eene uitzondering op dien regel. Zij boeit van den beginne tot het eind en is een meesterstuk van descriptieven stijl. Wij zouden zeggen, dat zij een modèl is, indien elk schrijver het vernuft bezat van den ouden heer Smits. De daarop volgende ‘inval’ doet waarlijk niet vermoeden, dat wij op een kritische lijst van allerlei lezers onthaald worden. En toch is dit 't geval. Achtereenvolgens wordt de onverschillige, de

{==355==} {>>pagina-aanduiding<<}
driftige, de geduldige, de nijdige, de onnoozele, de eenzijdige, de benaauwde en de geachte lezer gekarakteriseerd. Dit geschiedt op eene wijze, der puntige teekenpen van den auteur waardig. ‘Het begin van de lente’ is eene korte en kunstige beschrijving van de wijze, waarop 't voorjaar in ons vaderland zijn intrêe doet en van de eigenaardige verschijnselen, die het vergezellen. ‘Een stille stad’ schetst ons naar waarheid het geestdoovende van 't verblijf in een of ander landstedeken. Wie ooit gedoemd is geweest, om dit bij ervaring te leeren kennen, zal toestemmen, dat de voorstelling van den heer Smits evenmin overdreven als het onderwerp uitgeput is. De personen, - of gelijk hij ze spottenderwijze noemt, de lions - der plaats zijn goed gekozen, van den voerman af tot den rentenier en notaris toe. De bewegingen dier figuren zijn juist omschreven. ‘Een wanhopig besluit’ moet dienen, om de schaduwzijde van ‘het leven op kamers’ te doen uitkomen. En hoezeer dit stukje bepaald aan eenzijdigheid lijdt, laat het zich toch wel lezen. ‘Morgen’ is eene scherpe boetpredicatie op den geest van uitstel waardoor niet weinige menschen bezield zijn. Zij is wel wat gezocht hier en daar, en dus over 't geheel wat gerekt; doch dit is met variatiën op zulk een thema zeer goed te verklaren. Dergelijke vernufts-spelingen zijn als de Syrenen, wier noodlottigen invloed Smits zelf (bl. 129) vermeldt. In ‘eenige maatschappelijke hommels’ doet hij zijne lezers een blik werpen op die soort van menschen, welke niet veel uitrigt maar leeft òf van anderer arbeid òf van geërfde schatten - een opstel, geheel in den trant van....den ouden Heer Smits. ‘Zeer waterachtig’ levert ons eene vergelijking tusschen eeu kapitein van een
rivierstoomboot en dien van een zeeschip, - inderdaad regt boeijend. Jammer, dat 't slot zoo abrupt is. ‘Eene zoete mijmerij in de warmte,’ dit opschrift doet zeker den inhoud van deze ‘uitboezeming’ over 't zelfbedrog niet gissen, terwijl dit integendeel wel het geval is met 't volgend stukje, getiteld: ‘eenige zeer bonte zeepbellen’ een oud en bekend onderwerp, doch dat onder de handen van dezen bewerker nieuw leven, frischheid en gloed erlangt; ‘Een gelukkige dag te Scheveningen’ is eene proeve van het talent, dat door schijnbaar kleine opmerkingen, die den scherpen en geoefenden blik van een menschenkenner verraden, aan iets zeer gewoons eene bijzondere belangrijkheid weet bij te zetten. Om slechts iets te noemen, verwijzen wij naar de Seitenhiebe (bl. 178 en 179) op het Noord-
{==356==} {>>pagina-aanduiding<<}
Hollandsche boertje te paard of het fraaije ruiterstandbeeld vóór het Paleis in de hofstad. - ‘Peripatetische wijsbegeerte’ is een verdicht verhaal, maar vol levenswijsheid, - een verhaal, dat door gehalte en vorm menig bondig zedekundig vertoog verre overtreft. Vooral de toepassing bl. 198 is prachtig en waard, om van de daken verkondigd te worden. Menigeen, die thans voor de maatschappij verloren is, zou behouden gebleven zijn, indien men deze les van den peripatetischen wijsgeer wat minder uit 't oog verloren en wat meer in praktijk gebragt had. Het bundeltje wordt besloten met zes ‘brieven van een Japanschen dwarskijker’ waarin de dwaasheden der tegenwoordige maatschappij op de geestigste manier worden ten toon gesteld en gekastigeerd. Toen zij indertijd voor de eerste maal in 't licht verschenen, maakten zij grooten opgang en vonden teregt veel sympathie. De waarheid, op zulk een toon gepredikt, wil wel gehoord worden. Het ‘ridendo dicere verum’ is dan ook de sterke kracht
van den auteur, in wien wij één onzer zeldzame humoristen van den tegenwoordigen tijd bezitten en wiens vierde vervolg op zijne ‘brieven en uitboezemingen’ door ons beschaafd publiek zonder twijfel met graagte zal ontvangen worden.
Een woordje ten slotte: De oude heer Smits spreekt van recensiën en recensenten, - eens op bl. 162 en nog eens op bl. 213. Hij zal mij wel niet te laste leggen dat ik mij schuldig gemaakt heb aan hetgeen hij op de laatstvermelde plaats den mannen van Aristarchus verwijt. Hij houde zich tegelijk overtuigd, dat de eerstgenoemde periode, noch wat mijn lof noch wat mijne kleine aanmerkingen aangaat, op hem in ernst hare toepassing vindt.
Besluiten kunnen wij niet, zonder ook den ondernemenden, wakkeren uitgever een woord van hulde te hebben gebragt.
v.E.
De hypotheek op wasenstein door G. Keller. Te Leiden, bij A.W. Sythoff. 1865. Prijs ƒ 1.80.
Wij hebben van dit boeksken niet bijzonder veel en veel bijzonders te zeggen. Het bevat een verhaal, zoo als wij van onzen bekenden novellist Keller kunnen verwachten, namelijk: met eene intrige, welke zeer goed gevlochten is en met karakters, die zeer natuurlijk zijn en consequent worden doorgevoerd. De dialogen hebben een geleidelijken gang en worden hier en daar

{==357==} {>>pagina-aanduiding<<}
door een pikant woordje gekruid, terwijl de vorm onberispelijk verdient te heeten.
De hoofdzaak van dezen roman zullen wij in weinige woorden pogen weêr te geven. Zij betreft 't Huis en Goed van Wasenstein, hetwelk aan den baron v. Bernhelm toebehoort, doch waarop een hypotheek gevestigd is, die de waarde van dit landgoed overtreft. De gelden dezer hypotheek zijn verstrekt door den neef des eigenaars, den dommen rijkaard Binnenslijn. Dit is evenwel geschied tegen zulke lage rente, dat zij gemakkelijk uit de pachtsom kon gekweten worden, terwijl er dan bovendien nog zooveel restte, dat de arme edelman genoeg overhield, om er met zijne eenige dochter Nelly op fatsoenlijken voet van te kunnen leven. Op eenmaal komt er aan dezen rustigen toestand een einde. De hypotheekhouder Binnenslijn wordt door eerzuchtige plannen geprikkeld. Zonder openbare betrekking zijnde, strekt hij zijne ambitie uit naar 't lidmaatschap der Prov. Staten. Om dit te verkrijgen heeft hij de stemmen der boeren noodig en ten einde zich deze te verzekeren, dient hij grondbezitter te wezen. Geen beter middel, dan door 't opzeggen der hypotheek zijn neef v. Bernhelm in de engte te drijven en diens grondbezitting magtig te worden, - zij 't ook, dat de fiere edelman en de lieve freule op deze wijze van alle bestaanmiddelen verstoken en tot de bedelstaf gebragt worden.
't Spreekt van zelf, dat dit booze doel niet wordt bereikt, maar 't kwaad zich zelf straft. Dit is - meenen wij - dan ook de tendenz van 't verhaal. Het ligt tevens voor de hand, dat deze hoofdzaak door onderscheidene kleine scènes geïllustreerd wordt; en 't zijn vooral die détails, welke waarde aan 't boeksken bijzetten. Met drie huisgezinnen, die onderling zeer verschillen, maken wij kennis: allereerst dat van Ludeman, een oud en eenvoudig ambtenaar, die zijn werktuigelijken arbeid zeer naauwgezet verrigt. Zijn zoon Otto is de hoofdpersoon van 't verhaal. Hij introduceert ons bij v. Bernhelm en diens dochter, een paar edelaardige menschen, - en bij Binnenslijn met zijne snibbige orthodoxe vrouw, gelijfstaffierd door twee dweepzieke dochters. Daar leeren wij tevens den adelijken losbol, den ex-student jhr. Louis de Watte kennen, benevens Ds. Inheijer en den zendeling von Schmächtl, die ‘bijna door de Alfoeren was opgegeten.’ Maar vooral één persoon trekt de aandacht, zekere Vink namelijk, huisgenoot der Ludemans, een vrolijke oude man, een

{==358==} {>>pagina-aanduiding<<}
grappenmaker, die de reddende engel van baron v. Bernhelm wordt. Kortom: aan karakteristieke personen ontbreekt het niet. Zij zijn bovendien flink geschetst. Ook de handeling marcheert goed. Toch zijn ons een paar vragen onbeantwoord gebleven: b.v. wàt toch de zoon van Vink heeft gedaan, dat hij 't vaderland moest verlaten? Ook ligt er wel wat vreemds en gezochts in dit sterven van dien zoon te Parijs met al wat er bijkomt en opvolgt, - terwijl het plotseling intrekken van het aan Ludeman Sr. toegezegde ontslag toch altijd eene daad blijft, die in een commissaris des konings wat beter gemotiveerd mogt worden, dan de auteur dit deed.
Doch aanmerkingen genoeg. 't Kan ligt mogelijk zijn, dat de schrijver deze bezwaren met een enkel woord opheft. In elk geval: zij hinderen niet zooveel, of de lektuur van zijn werk zal ieder, die zich dit genot schenkt, nuttig en aangenaam zijn.
v.E.
M.A. Perk. Uit Opper-Italië. Schetsen, ontmoetingen, indrukken. Met platen. Bij H.A.M. Roelants te Schiedam 1864. Prijs ƒ 3.60.

Dr. D. Harting en Dr. G. Vissering. Eene maand op reis in Noord-Italië, Savoye en Zwitserland. Met plaatjes. Bij Kemink en Zoon te Utrecht, 1864.
Hildebrand heeft indertijd beweerd, dat de mensch een huisdier is en dat de natuurlijke kring zijner genoegelijke gewaarwordingen zich niet verder uitstrekt, dan zijne voeten hem brengen kunnen. Maar dat schreef Hildebrand, toen hij in zijn ruimen lederen leunstoel, in zijn wijden kamerjapon, bij zijn lustigen haard zat. Niettegenstaande zijne beweering, vertoont ons iedere zomer eene volksverhuizing in 't klein. En onder de lezers der ‘Letteroefeningen’ zijn er voorzeker, die reeds een reisplan hebben vastgesteld. Naar Opper-Italië? Naar Savoije of Zwitserland? Of de hierboven vermelde boeken u eenige dienst kunnen bewijzen?
Wat zal ik u zeggen van het eerste? Vergun mij u iets meê te deelen uit het voorberigt:
‘Het leveren eener goede reisbeschrijving is mijns inziens geen gemakkelijke zaak. Een groot aantal bezwaren van allerlei aard zijn daaraan verbonden. Een goede, onderhoudende, levendige stijl, een niet gewone bekendheid met geschiedenis, aardrijksen volkenkunde, fijne smaak, juistheid van opmerking en daarbij

{==359==} {>>pagina-aanduiding<<}
de gave om zijne indrukken en denkbeelden op natuurlijke wijze weder te geven, ziedaar in mijn oog de eischen, die men regt heeft te doen aan wie dergelijke taak op zich neemt.’
Aldus de heer Perk; maar - hij bekent openhartig, die vereischten niet te bezitten, ‘zijn boek - zegt hij - maakt ook geen aanspraak op den naam van reisbeschrijving. Hij wil slechts mededeelen, wat hij op een uitstapje - met twee zijner vrienden gedaan - zag en dacht en hoorde en opmerkte. Niets meer.’ - Dat zou zeker veel kunnen zijn. Het komt er maar op aan wàt, en vooral hoe men ziet, denkt, hoort en opmerkt. Verder: ‘men zal geen aardigheden vinden in dit boekske (gr. 8o. 325 bl.) Het maakt geen aanspraak op schoonheid van vorm of wetenschappelijkheid van inhoud.’
Waarom hij dan toch.....?
‘Waarom ik mijne schetsen uitgeef?’ zegt de schrijver: - sommigen wilden ze gaarne bezitten. Diegenen ook, die er toe in de gelegenheid zijn, wenschte hij op te wekken om die heerlijke streken te bezoeken, ‘waar hij zoo onbeschrijfelijk veel genoot en zulke genoegelijke dagen doorbragt.’ En wie daarheen gaat wenschte hij ‘van dienst te wezen met eene enkele opmerking omtrent reisgelegenheden, hôtels, enz. enz.’ - Dat is zeker een nederig doel. Gij zoudt het niet zeggen, want wat vorm en uitvoering betreft, maakt het boek nog al pretensie. Overigens - het voorberigt is eene degelijke captatio benevolentiae. Of het boek u, wat reisgelegenheden, hôtels en dergelijken betreft, van dienst kan zijn? Ik veronderstel van ja, maar ben in dezen geen bevoegd beoordeelaar. Hendschel's Telegraph wordt door Perk zeer geroemd.
‘Maar is Perk's boek voor 't overige een recommandabel boek?’
Wat zal ik u zeggen? Hebt ge poësie?
‘Of ik ze heb? Ik houd veel van poesie. Wat is de mensch, wat is het leven zonder poesie? Zoo altijd aan de naakte, koude werkelijkheid herinnerd te worden, dat is verdrietig.’
Dunkt u? Dat zegt Perk ook (bl. 11). Dus ge houdt van poësie?
‘Ik mag ze wel.’
Maar hebt ge poësie? Bezit gij ze? Ik las bij Perk ook zoo iets van eene tegenstelling tusschen poësie en werkelijkheid. Zoo vond ik ook eens bij Cremer: ‘dat was geen poësie, maar werkelijkheid,’ en toen vroeg ik: is poësie dan zoo wat hetzelfde

{==360==} {>>pagina-aanduiding<<}
als een waan, een droombeeld? als inbeelding, zelfbedrog? Iets, wat vergroot is, opgesierd, gekleurd, is dat poësie? Ik begrijp die tegenstelling niet goed, zooals Perk ze ook blijkbaar bedoelt. Is het hetzelfde als: leugen en waarheid?
‘Natuurlijk niet; poësie is iets - enfin, is een gewrocht van de verbeelding.’
Dus eigenlijk inbeelding? 't Is mij nog niet regt duidelijk. Ik meende, dat iemand poësie in zich moest hebben; dat de dichter de poësie, die in hem is, af beeldde, daaraan een vorm gaf, die hij overal kan vinden of die zijne verbeelding, zijne fantasie hem aan de hand doet, en dat - kortom, dat voor een dichter alles poësie was, omdat hij alles ziet met een poëtiesch oog, dat er voor hem dus geen sprake was van eene tegenstelling tusschen poësie en werkelijkheid.
‘Hm! maar Perk's boek?’
O! Wat zal ik u zeggen? Die manier van reizen zou mij, guluit gesproken, niet bevallen. Ze is zoo onrustig en gejaagd. 't Is er zoo op aangelegd om veel te zien.
‘Maar wie op reis gaat, wil ook zooveel mogelijk profiteeren.’ Natuurlijk; 't komt er maar op aan, wanneer men meent waarlijk te profiteeren. 't Zou mij bijv. weinig kunnen scheelen of ik op de Splügen een steenbok, een gems, een adelaar of een lammergier kon te zien krijgen (bl. 66). Als ik verrukt en opgetogen was door het paradijs dat Isola Bella mij aanbood, zou ik er mij niet veel om bekommeren, als ik ‘de trekken’ van graaf Boromeo en zijne dochter niet kon onderscheiden, terwijl ik ze op een afstand zag wandelen (bl. 159). Dergelijke zaken reken ik nu niet bepaald als een profyt. En als ik op een heerlijken avond op het Lago di Como, ‘onder de toonen eener barcarolle, onder den prachtigen italiaanschen hemel, overgegeven aan allerlei liefelijke droomen enz. enz. - al het genotvolle, bekoorlijke, fantastische, van zulk een togtje genoot’ - meent gij dat ik er iets om zou geven om, vernemende, dat er aan de overzijde concert was, ‘met de daar verzamelde vreemdelingen kennis te maken en de gelaatstrekken te aanschouwen van zoovele dames en heeren, die daar voor hun genoegen of om redenen van gezondheid hun verblijf hielden?’ (bl. 95). Ik zou er niets hoegenaamd om geven. Dat iedereen die Lugano bezoekt den berg beklimt, zou mij geen bijzondere drangreden zijn om 't ook te willen doen (bl. 117). En dan - te omberen! ik zou voor

{==361==} {>>pagina-aanduiding<<}
geen geld van de wereld willen omberen, als ik dáár reisde! (bl. 118).
‘Maar als men zich verveelt?’
Ik zou mij niet willen vervelen.
‘Gij zijt dan niet erg ingenomen met Perk's boek?’
Erg? Ik meen dat er genoeg zullen zijn die 't met genoegen lezen. Daar zijn niet onaardige historische bijzonderheden in. Het verblijf onder de Waldenzen las ik met veel genoegen. Daar moet ge bepaald ook eens heengaan. Maar denk er dan niet altijd aan, wat weldaden wij Nederlanders al zoo aan hen bewezen hebben. Dat doet Perk wel een beetje veel. - Overigens, om u de waarheid te zeggen, hij 's mij wel wat al te verrukt en opgetogen. Zoo altijd dóór, dat 's wat vermoeijend! Bijv. als hij begint: ‘Hoe heerlijk zijt ge, Italie, sprak ik tot mij zelven (bij mij zelven is natuurlijk bedoeld, want hij had het tegen Italië) en -’ maar gij moet het maar eens lezen op bl. 72. En hoe vindt gij dit gedeelte, waar hij in de valleijen der Waldenzen komt: (bl. 260).
‘Welke gewaarwordingen maakten zich niet meester van mijn hart! Zoo was dan het oogenblik gekomen, waarnaar ik zoolang gehaakt had met het vurigst verlangen! Een mijner liefste wenschen was vervuld. Hoe uit te drukken, wat er in mij omging, op dat oogenblik - hoe voelde ik mij niet te moede - -’ enz. Dit had in minder woorden kunnen gezegd worden. Als ik eene reisbeschrijving schreef, zou ik, dunkt mij, ook niet zoo alles zeggen wat ik deed en dacht en zeide - men kan nooit vergeten, dat het de heer Perk is, die reist; men ziet hem zoo reizen. Ik weet ook niet, als ik 's morgens zag dat de lucht helder was, terwijl ik den vorigen avond voor regen had gevreesd, of daarbij gedachten bij mij zouden zijn opgekomen als deze: ‘mogten wij toch meer en meer bedenken dat elke dag genoeg heeft aan zijn eigen kwaad, en ons niet te veel en te overdreven (is te veel niet overdreven?) kwellen over (met) de dingen die gebeuren, en de slagen die ons welligt zouden kunnen treffen! Hoeveel gelukkiger voor velen ware dan niet hun (het) leven! Hoe veel meer genot zou het hun dan niet opleveren! (alweêr zoo'n matte herhaling) - - wantrouwen jegens God, die niemand vergeet - - - vrees en kommer - - - teleurstellingen - - - enz.’ (bl. 109.) 't Is zeker een groote waarheid, maar vindt gij niet iets burgerlijks in die predikatie? - Als ik eene reisbeschrijving schreef-
{==362==} {>>pagina-aanduiding<<}
ik zou niet een zin schrijven als deze: ‘Zij (de Waldenzen) zijn op den huidigen dag ongeveer 25000 zielen sterk en verspreid in een 150tal dorpen en gehuchten, te zamen 16 parochiën, elk van een eigen prediker voorzien, vormende’ (bl. 252). Als ik eene reisbeschrijving schreef - wie weet wat men van de mijne zeggen zou - ik geloof dat ik er niet spoedig eene zou schrijven. Doch misschien hinderde mij onder het lezen wat veel dat op bladz. 11 van de poësie. Zulk eene opvatting
van poësie is natuurlijk niet zonder invloed op het geheele boek. Poësie is dan opwinding, en opwinding is ongezond.
‘En het andere boek, dat van Dr. Harting en Dr. Vissering?’ Dat ziet er meer bescheiden uit. 't Zijn brieven aan hunne vrienden Regt onderhoudend, eenvoudig, niet ‘opgesmukt.’ Die heeren hebben zeker terdege genoten. Zij hadden niet zoo'n haast. Ze wandelden meer dan ze reden. Zij zagen niet tegen vermoeijenis op. Lees dat boekje maar eens. Men geniet onwillekeurig mede. Ik wensch u hetzelfde genot toe op reis, en u en allen reizigers, dat ge bij het einde uwer reis, als zij moogt zeggen: Sweet home, sweet home! Omdat gij er lieve gezigten wederziet, of er een goeden werkkring wedervindt na opfrissching en ontspanning of - misschien ook omdat ge er weder omringd wordt van zooveel, dat u van een verleden spreekt 't welk ge niet wilt vergeten, en waarvan die vreemde lauden u niets konden vertellen.
J. van Loenen Martinet.


II. Godgeleerdheid en Wijsbegeerte.

De nieuwe geest des evangelies in zijne werking en eischen, vijf preken door C.P. Tiele, Predikant bij de Remonstranten te Rotterdam. Te IIaarlem bij de Erven F. Bohn. Prijs ƒ 1.

Tien leerredenen van (door) B.C.J. Mosselmans, Predikant bij de Ned. II rv. gemeente te 's Hertogenbosch; 's Hertogenbosch bij G. II. van der Schuijt 1864. Prijs ƒ 1.

Woorden voor het leven door G.J. Simons, Predikant te Wolvega. Heerenveen F. Hessel, 1865.
't Is waarlijk niet noodig, dat wij den heer C.P. Tiele bij onze lezers inleiden. De onderscheidene geschriften, door hem geleverd, binnen de weinige jaren van zijn optreden in 't maatschappelijk leven, hebben zijn naam vrij algemeen en zeer gunstig bekend doen worden. Vrij algemeen omdat hij zich niet heeft opgesloten

{==363==} {>>pagina-aanduiding<<}
binnen de enge grenzen van een of ander speciaal vak der theologische wetenschap, maar op meer dan één gebied de resultaten van zijn onderzoek en nadenken heeft ten beste gegeven. Niet enkel voor den kansel der remonstrantsche gemeente te Rotterdam heeft hij zijne krachten veil gehad - neen! hij heeft ze ook gewijd aan de onafgebroken beoefening van godgeleerdheid en letterkunde en zich als man van wetenschap en belletrie, zelfs als dichter door de vruchten zijns geestes gunstig onderscheiden. Het heeft dus eene méér dan gewone beteekenis, wanneer wij van zulk een man eenige kanselproducten in handen krijgen. Immers dat men het regt heeft véél te verwachten van hem, wien veel is gegeven, zal wel niemand ontkennen. Wij kunnen intusschen de vraag: of hij aan die verwachting voldaan heeft?...niet beter beantwoorden, dan door het bundeltje zelf te laten spreken en zullen hiertoe van 't vijftal preken, die het behelst, zoo beknopt mogelijk den inhoud meêdeelen. Het kritisch oog behoeft dan waarlijk met geen scherpe lunet te zijn gewapend, om de waardij dezer gave met eenigen grond te kunnen beoordeelen.
De 1e. rede kondigt zich aan onder den titel: ‘de nieuwe geest en de oude vormen’ - en heeft tot tekst Lukas V: 36-39. Zij is gerigt tegen hen, die 't christendom miskennen, bewerende, dat het heeft uitgediend en niet meer beantwoordt aan de behoeften van onzen tijd. Teregt is T. van meening, dat men zulke lieden niet verachten of uit de hoogte veroordeelen en verdoemen mag. Wie dit doet, geeft hun 't wapen tegen zich zelven in handen. Hij acht het daarom verkieselijker, de oorzaak dier miskenning op te sporen en alzoo de dwaling te verklaren. ‘Een dwaling, die verklaard is,’ zegt hij ‘is reeds meer dan ten halve weêrlegd.’ Hierna gaat hij er toe over, den tekst in zijn verband en zijne beteekenis te doen kennen, waaruit blijkt, hoezeer 't betreurenswaardig stelsel (?) der bemiddeling door Jezus werd afgekeurd en bestreden. Toch heeft men - dit toont hij met een beroep op de apostelen, de roomsche kerk en de hervormers aan, - zich aan die dwaasheid vergrepen, zoo in leer als leven. Hierin ligt dan ook de reden, waarom 't christendom door sommigen als een tijdelijke godsdienstvorm beschouwd wordt. Hij waarschuwt derhalve met kracht en klem tegen dat vasthouden aan verouderde vormen, tegen die heillooze verwarring van wezen en vorm, tegen dat dubbelhartige middelen en plooijen. Hij wekt er toe op, dat

{==364==} {>>pagina-aanduiding<<}
men onderscheid make tusschen 't christendom in zijne historische verschijning en dat wat het in aanleg en beginsel is, ja zelfs worden kan. Hij wil dat men 't Evangelie van Jezus geheel en onvermengd, maar tevens in vormen voor onzen tijd verstaanbaar make en overeenstemmend met 't standpunt van ontwikkeling, waarop wij thans zijn gekomen.
Met uitzondering van 't vreemde woord: ‘andersoortig’ (bl. 8), waarvoor wij liever ‘ongelijksoortig’ of iets dergelijks gelezen hadden, hebben wij op deze preek geen enkele aanmerking. Het thema is goed geformuleerd. De hoofdgedachte is helder als kristal. De gang der ontwikkeling is geleidelijk. De redenering is voor iedereen bevattelijk. De toon is warm en ernstig. In één woord: alles is even degelijk en toch eenvoudig. Nergens eenig vertoon van geleerdheid, waaraan de gemeente niets heeft. Nergens een toon van polemiek, waardoor de hoorder éér ontsticht, dan gesticht wordt. -
‘De nieuwe geest en de oude eerdienst.’ Onder dit opschrift kondigt zich het tweede opstel aan. Dat T. ook de kunst verstaat zijne toehoorders ‘medias rapere in res’, blijkt uit den aanhef dezer toespraak. Hij zet de hoogst-belangrijke vraag naar de ware godsdienst voorop en knoopt hieraan zijn tekst (Joh. IV:23), dien hij met een enkel woord toelicht, vast. Met een krachtigen greep gaat hij er toe over, de onderscheidene gevoelens over de ware godsdienst te schetsen en er kritiek van te leveren. Hierop releveert hij de opinie van Jezus en betoogt volgens diens woord, dat ‘de aanbidding van den Hemelschen Vader in geest en waarheid,’ de ware, regt christelijke, zuiver evangelische godsdienst is. Meent men intusschen, dat door deze aanbidding alle vormen nutteloos zijn geworden en behooren te worden afgeschaft, dan gaat men te ver. Jezus heeft niet tegen alle, maar slechts tegen doode en ledige, tegen vaste en onveranderlijke vormen gewaarschuwd. Na dit in bijzonderheden te hebben aangetoond, rigt de prediker 't woord tot de bij uitstek godsdienstigen, die te veel aan vormen hangen, maar ook tot hen, die zich boven die vormen verheven achten. Hij besluit met eene opwekking tot allen, om ware aanbidders Gods te worden, door den zegen aan te wijzen, die er in opgesloten ligt en de middelen aan te prijzen, die er toe leiden.
Wij zijn zeer ingenomen met deze preek. Wat wij er van meêdeelden, moge onze ingenomenheid regtvaardigen. Ook de

{==365==} {>>pagina-aanduiding<<}
vorm is schoon. Prachtige schetsen o.a. bl. 34 en 35, - scherp geteekende toestanden (o.a. bl. 37-39), verrassende denkbeelden, flinke grepen uit veler godsdienstig leven treft men er in aan. Zij onderscheidt zich over 't geheel door een oratorischen gloed, die aan 't geheel een warm leven bijzet. Ook levert zij ons het voorbeeld, dat men met eene afzonderlijke toepassing zijne toespraak besluiten, en toch, zonder in herhaling te vallen, 't practisch element in 't ligchaam zijner preek bewaren kan.
De derde preek kondigt zich aan onder den titel: ‘de nieuwe geest en de oude vooroordeelen’ en heeft tot tekst Matth. IV: 1-11, de geschiedenis van Jezus' verzoeking in de woestijn, ‘die klip, door de schipbreuken van vroegere en latere uitleggers berucht.’ Wij willen niet zeggen, dat T. 't getal der schipbreuken met één heeft vermeerderd; maar wèl, dat hij 't verhaal op geheel oorspronkelijke wijze heeft opgevat. Hij noemt het ‘een geschiedkundig bericht,’ maar in zinnebeeldigen vorm gestoken en laat niet na, om den zin en den historischen grondslag van 't overdragtelijk verhaal voor zijne hoorders bloot te leggen. Hij meent in de 3 verzoekingen de messiaansche verwachtingen der Joden uit Jezus' tijd veraanschouwelijkt te zien. Deze verwachtingen ten einde toe te wederstaan, - dat ontsloot voor Jezus een strijdperk van zware verzoeking. Nadat deze strijd van Jezus door den prediker met meesterlijke hand is geteekend en 't noodzakelijke der overwinning voor hem, die de Heiland der wereld zou wezen, had aangetoond, - wijst hij er op, welk eene diepte en stoutheid van geest, maar ook welk een groot geloof en een zeldzame moed er toe noodig waren, om in zulk een kamp te bestaan en den triomf te behalen. Te regt maakt hij de opmerking, dat wij bij voorkeur plegen te spreken van Jezus' zachtmoedigheid en dienende liefde, doch dikwerf te weinig denken aan zijne kracht en zelfstandigheid. En toch - deze laatste eigenschappen vormen den grooten geloofsheld, dien wij in onzen strijd hebben na te volgen. 't Is daarom te meer noodig, dat wij ons Jezus als manmoedig strijder en overwinnaar voorstellen, vermits wij met dezelfde vooroordeelen hebben te worstelen als deze. Met deze echt-practische opwekking besluit spreker eene stichtelijke toespraak, die wij niet onder de bestgeslaagden van den bundel rangschikken, omdat de titel wat gezocht schijnt en het thema niet krachtig genoeg overal uitkomt.
Dit is daarentegen naar ons oordeel wèl 't geval met de vierde

{==366==} {>>pagina-aanduiding<<}
preek: ‘de nieuwe geest en de oude zonden,’ naar Matth. XII:28 en 29, een tekst, die zich niet gemakkelijk laat bewerken. 't Komt ons voor, dat spreker zelf de niet-onaanzienlijke bezwaren, die er aan eene populaire behandeling dezer plaats verbonden zijn, diep gevoeld heeft. Hij levert althans eene vrij uitvoerige tekstverklaring, waarvan dit het resultaat is, dat de gelijkenis van den tekst hem dienen moet, om in den Heer den geest des nieuwen verbonds op te merken, in strijd met de booze macht, die de wereld beheerscht, een strijd, waardoor het Godsrijk wordt gesticht. - Hij begint dan ook met 't wezen van 't kwaad te karakteriseren en zet de stelling op den voorgrond: ‘het kwaad is een macht in de wereld.’ Wij willen over 't regtmatige van deze stelling niet twisten. De heer T. is te goed theoloog, om niet te weten, wat er tegen ingebragt kan worden. Het is hem bekend, dat volgens de moderne beschouwing, de zonde geenszins een magt is of een beginsel of iets, dat op zich zelf staat, maar juist een gemis van zedelijke magt, een gebrek aan hoogere goddelijke kracht, een afwezig zijn van 't beginsel en de werking des zedelijken levens. 't Is hem bekend, dat zij daarom vergeleken wordt met duisternis (Joh. III: 9 1 Joh. I:6), met ziekte (Jesaia LIII: 4) en dood (Joh. V:24) d.i. met gemis van licht, gezondheid en leven. En hij moet zonder twijfel nagedacht hebben over 't bezwaar, dat hem kan worden voorgeworpen, zoodra hij de zonde tot eene magt in de wereld verheft, nam., dat men zoodoende òf God maakt tot den oorsprong van de zonde, òf met de Manicheën tweeërlei beginsel, een goed en een kwaad, moet erkennen. (Verg. Scholten H.K. II. bl. 380 vg.). De
zaak is van gewigt; - en daarom hadden wij regt, iets meer te verwachten van een man als Tiele, dan wat hij ons ter ontwikkeling zijner stelling geleverd heeft. Hij geeft ons althans meer eene prachtige omschrijving, dan eene krachtige bewijsvoering. Hij betreedt den thetischen weg, terwijl hij o.i. den apologetischen had moeten inslaan, zonder daarom nog te polemiseren op den kansel. Hoe schoon zijne schets van de heerschappij des kwaads in de wereld ook zij, ik geloof niet, dat hij dezulken onder zijner hoorders, die deze dogmatische kwestie kennen, van de waarheid zijne stelling overtuigd zal hebben. Dat dit nadeelig werken moet op den indruk, dien 't verder gedeelte zijner toespraak maken kan, springt van zelf in 't oog. Dit neemt niet weg, dat wat hij daarin zegt, inderdaad

{==367==} {>>pagina-aanduiding<<}
treffend is, o.a. dat Jezus tegen die magt des kwaads te velde trok en dat hij, hoezeer die strijd hevig en bang was, een beslissenden triomf heeft behaald. Hierop bouwt hij dan ook zijne roepstem tot allen: om niet te vertragen maar den strijd tegen 't rijk der boosheid en der zelfzucht voort te zetten in den geest des vredes, der waarheid en der liefde. Dit geeft hem aanleiding, om het 2e gedeelte der tekstgelijkenis te behandelen, waarvan hij de beeldspraak verklaart. Zóó ziet hij zich den weg gebaand tot de hoog-ernstige waarschuwing: dat wie strijden wil tegen de heerschappij des kwaads, die heerschappij eerst in zich zelven moet hebben gefnuikt. Heeft men de zonde in zijn eigen hart niet overwonnen, 't baat weinig, 't schaadt veeleer, als men bij anderen 't kwaad wil tegengaan. - Of men dan zedelijk rein, volmaakt, zonder zonde wezen moet, éér men dien kampstrijd mag aangaan?....Deze vraag lag voor de hand, doch wordt bevredigend opgelost en de bedenking, die hieruit voortvloeijen kon, weggenomen, terwijl hij besluit met de aanmoediging, om met de regte wapens en in eenigheid des geestes te strijden. Lang genoeg hebben wij ons met deze preek bezig gehouden, om te kunnen volstaan met de verzekering, dat ook dit stuk in zijn soort een meesterstuk is. Een hooge en heilige ernst spreekt uit ieder woord en niet zeldzaam zijn de gedeelten, die diep in 't gemoed en 't geweten zijner hoorders moeten hebben ingegrepen.
De laatste preek is een waardig besluit van 't geheel. Zij behandelt, naar den welbekenden tekst (Lucas XIII vs. 20 en 21), een aantrekkelijk onderwerp, aangekondigd onder 't veelomvattende opschrift: ‘de nieuwe geest een alles doordringende kracht.’ Zij begint met de opmerking, dat Jezus bij zijne prediking zich nooit in eene ijdele bespiegeling verloren of 't onmogelijke gewild heeft, maar slechts datgeen hoopte en eischte, wat met 't wezen van den mensch overeenkwam en wat redelijk was. Voorts wordt gezegd, dat hij zich van beelden en gelijkenissen bediende, om de innige verwantschap te doen gevoelen, die er bestond tusschen de wetten Gods op geestelijk en stoffelijk gebied, - en dat dit in 't bijzonder geldt van de tekst gelijkenis. Die gelijkenis wordt verklaard, zoo als men dit van den Rott. Rem. kerkleeraar verwachten kan, nam: zonder noodeloozen omslag, maar kort en klaar, waarna met de behandeling van 't eigentlijk onderwerp een aanvang gemaakt wordt. Hiertoe is noodig, dat allereerst de

{==368==} {>>pagina-aanduiding<<}
dwaling bestreden wordt, als zouden christendom en wereld twee tegenover elkander staande en vijandige magten zijn. Deze dwaling vloeide voort uit de vereenzelviging van zonde en wereld. Tiele toont dus aan, in welk rapport zij tot elkander staan en welke de verhouding is tusschen christendom en wereld. Daarna gaat hij over tot eene beschrijving van 't Godsrijk - zegt eerst: wat het niet is - later, wat het wèl is, - en betoogt, dat het de godsdienst moet zuiveren, den staat moet bezielen, de wetenschap moet leiden en de kunst moet heiligen. Ook moet het 't maatschappelijk en huiselijk leven doordringen, zij het ook, dat velen het niet van toepassing achten op sommige verhoudingen der maatschappij. Nadat dit op overtuigende wijze bewezen is, wordt er gesproken over de goede verwachting, ten dezen opzigte door Jezus aangaande de toekomst gekoesterd, - eene verwachting, die niet is beschaamd. Op grond hiervan wekt spreker zijn auditorium op, om evenzeer op de magt des geestes te vertrouwen, niet te vreezen voor de magt van 't geweld, der zonde en zelfzucht. De bedenkingen en de bezwaren, die 't kleingeloof opwerpt, ontzenuwt hij één voor één, en behaalt eene volkomen overwinning, als hij zijn laatsten bewijsgrond aan 't bijbelsch verhaal van Abram's gebed voor Sodom en Gomorrha ontleent. Zulk een greep verraadt de geoefende meesterhand.
Wij staan hiermede aan 't einde van Tiele's bundel 1). Is het voor sommigen wat breedvoerig - de schuld hiervan komt voor rekening van den prediker, die niet gewoon is, zijne denkbeelden in een zee van woorden te verdrinken. Zoo wij naauwkeurige mededeeling hadden willen doen, wij hadden nog meer moeten refereren. Er zijn lijvige preekbundels, die men met een regel of wat kan abfertigen, zonder aan hunne billijke aanspraken op Würdigung te kort te doen, - dikke boeken zonder nieuwe gedachten en waarvan de schoonheden zijn als rari nantes in gurgite vasto. Het tegendeel is hier het geval. Een klein boeksken van naauwelijks 100 bladzijden, maar vol van geest, kennis, studie en diepte van beschouwing. Deze gouden appelen nu - om een geijkten term te bezigen - worden ons aangeboden op zilveren schalen. De vorm verraadt in alles den man van beschaving en smaak - en steekt gunstig af bij 't holle

{==369==} {>>pagina-aanduiding<<}
en dolle marktgeschreeuw, waarmee men in de jongste dagen voor de moderne rigting een weg zoekende te banen, haar den weg verspert. Tiele bewijst ons door zijn voorbeeld, dat bescheidenheid en degelijkheid ook op dit gebied tweelingzusters zijn, - en dat de moderne theologie geen charlatanerie of kerkmisbaar noodig heeft, om belangstelling te wekken. Zal zij ze blijvend vinden, ja zelfs in toenemende mate ze winnen, dan is het te wenschen, dat zij verder voor eene zekere soort van woordvoerders, die, zich-zelve zoekende met hare woorden op de lippen, haren geest weêrspreekt, en met hare leuze in den mond, haar karakter in 't aangezigt slaat, worde bewaard. Alleen datgeen, wat wezentlijk goed is en met een geest van echte humaniteit bezield, kan duurzaam sympathie wekken, den vinnigsten tegenstand overwinnen en gezonde vruchten voortbrengen.
Desgevorderd zou men dit kunnen doen blijken uit 't voorbeeld van den heer Mosselmans, pred. te 's Hertogenbosch. Weinigen hebben zoo groot een regt, zich over onwaardigen tegenstand te beklagen, als hij. Sints 3 jaren trouwens was hij in N.-Brabant's hoofdstad volgens de beginselen der nieuwe rigting werkzaam. Zij vond natuurlijk oppositie, doch de strijd was gematigd en geschiedde in liefde. Overigens ging alles zeer goed. Buitendien: ‘niet maar een enkele, doch velen en onder dezen niet de minst-ontwikkelden, waren met de moderne rigting ingenomen.’ Zóó was de stand van zaken, toen eenige predikanten van elders, wier namen wij om hunnent wil hier met stilzwijgen voorbij gaan, - zich geroepen achtten, om dezen gewenschten toestand te komen verbreken. De prediking van Ds. Mosselmans was in stilte haren weg gegaan. In geen enkel opzigt was de rust verstoord. ‘De verschillende partijen stonden geenszins vijandig tegenover elkander, maar leefden te zamen in vrede, elkanders overtuiging eerbiedigende.’ Deze woordvoerder der mod. rigting was dus met beleid en wijs overleg te werk gegaan. Van de zijde zijner tegenpartij werden er daarentegen pogingen aangewend, om de hartstogten in beweging te brengen, en 't zaad van verdeeldheid of tweedragt te zaaijen. Wie er, als eenmaal de beroering verwekt was, de schuld van zou hebben te dragen, kan elkeen, die de taktiek dezer heeren kent, gemakkelijk nagaan. Het was hierom dubbel onaangenaam voor Ds. M., op deze wijze bestreden te worden.
Hij ontveinst dit dan ook niet - en legt er in een woord,

{==370==} {>>pagina-aanduiding<<}
dat zijn ‘tiental leerredenen’ voorafgaat, openbaar getuigenis van af. Ieder, die 't verslag van al wat er gebeurd is, zonder vooroordeel leest, moet 't gedrag van den Waalschen pred. Roulet en de uitgenoodigde sprekers ten hoogste afkeuren. Blijkens de uitkomst hebben zij hunner zaak dan ook geen voordeel gedaan. Intusschen had dit voorval buiten de bewuste gemeente vrij wat opspraak verwekt, - en, gelijk het gewoonlijk gaat, was er door de faam en de journalistiek eene zeer verkeerde voorstelling van gegeven. De prediking van Ds. M. had zoodoende eene reputatie verkregen van verdachten aard. 't Ligt voor de hand, dat de aangevallene op middelen tot zelfverdediging peinsde. En het doet ons genoegen, te kunnen getuigen, dat hij o.i. 't regte middel gekozen heeft. Hij trekt niet in eene reeks van godsdienstige toespraken te velde tegen de beleedigende grieven, hem persoonlijk aangedaan, maar legt in een tiental leerredenen de bewijsstukken over, dat het regt tot spreken aan hen, die modern zijn, evenmin behoeft betwist als ontnomen te worden. Als eerste proeve zijner evangeliesche prediking geeft hij zijn intreêrede ten beste, ‘opdat men kunne nagaan, of hij getrouw gebleven is aan het daar gegeven programma.’ Dit programma is kortelijk zaamgevat in het thema: ‘het christendom de godsdienst der vrijheid’ volgens 2 Cor. III: 17b, en mag, zoo als het nader uitgewerkt wordt, wel een kordaat en gepast woord van aanvang genoemd worden. Zijn tweede preek, - een opstel ‘over de betrekking waarin God en menschen tot elkander staan’ naar Hand. XVII:28 - heeft ten doel, om een der gastpredikers van grove dwaling te overtuigen, of, gelijk Ds. M. het zelf noemt, hem te doen zien, ‘dat ik geen pantheist ben en dus niet behoor tot hen, van wie hij zeide: “dat ze wel aan de natuur gelooven, maar niet aan God en dat telkens als ze
het woord God gebruiken, ze hun stelsel tegenspreken.” Regt vriendelijk inderdaad. Hoe onverdiend dit verwijt is, kan de onpartijdige beoordeelaar lezen in dit stuk, hetwelk eene hoogst moeijelijke kwestie behandelt en helder doet uitkomen, dat de immanentie Gods nog geenszins tot pantheisme behoeft te leiden. Op echt populaire wijze stelt hij het in 't licht, dat in eene juiste vereeniging van Gods immanentie met Gods transscendentie 't ware Godsbegrip gelegen is. In zijn 3e. preek wekt hij tot bidden op, door over de kracht en den zegenrijken invloed des gebeds te spreken naar 1 Thess. V:17. Nieuwe

{==371==} {>>pagina-aanduiding<<}
denkbeelden troffen wij in dit opstel niet aan, maar wel eene gezonde, heldere en gemoedelijke evangelieprediking, eene taal, die door groot en klein begrepen en toegepast kan worden. - Het 4e. stuk is als kanselproduct een opmerkelijk verschijnsel. Naar aanleiding, gelijk M. bl. 69 zelf zegt, van Hand. V: 38b, 39, geeft hij zijne beschouwing over renan's Leven van Jezus als een “teeken des tijds.” Nadat hij eerst de waarde van de teekenen des tijds in 't licht heeft gesteld, noemt hij 't boek v. Renan als zoodanig zeer merkwaardig, omdat de schrijver getoond heeft eene groote mate van onafhankelijkheid te bezitten, - omdat deze zich ten doel stelde, den persoon van Jezus te verklaren uit den tijd, waarin en den toestand des volks, waaronder hij leefde, - en omdat hij op godsdienstigen toon met ernst en waardigheid over Jezus handelt. Dat M. evenwel niet blind ingenomen is met dit geschrift, komt op bl. 75 duidelijk uit, waar hij onverholen de gebreken noemt, waardoor het ontsierd wordt. Dit verhindert daarom nog niet, dat men 't vele goede, waardoor het zich naar inhoud en vorm onderscheidt, niet behoeft te miskennen. Integendeel: het dient te worden op prijs gesteld. Men- moet zich over de verschijning van zulk een werk verhengen om der onverschilligen wil. Het zal eenzijdigen aansporen tot vernieuwd ernstig onderzoek, terwijl men met vertrouwen de uitwerking er van kan afwachten. Kortom: indien men dit teeken des tijds met ernst gadeslaat, zal het zonder twijfel een middel worden, om ons tot onze bestemming te brengen. - Hoe vreemd het ook klinke, dat de prediker eene boekbeschouwing als toespraak tot zijne gemeente houdt, men ziet hieruit op nieuw, dat het gepaste of ongepaste geheel afhangt van de wijze, waarop zulk eene kritiek wordt geleverd. Vooral wanneer men let op de tijdsomstandigheden, die zoodanige prediking in 't leven roepen en de gesteldheid der
gemeente, voor wie zij geschiedt, dan kan het niet anders, of de heer M. verdient allen lof en wenschen wij, dat zijn voorbeeld in zoover navolging vinde, als het doelmatig en goed zijn kan, de gedachten van veler harten over godsdienstige zaken, die de algemeene belangstelling wekken, bij zijn optreden voor de gemeente te leiden. - “Liefde tot Jezus!” - is het thema der vijfde leerrede. Dit laatste woord gebruiken wij met opzet, omdat het didactisch element in dit stuk nog al sterk uitkomt. Te verwonderen is dit niet, als men nagaat, dat twee teksten; Joh.

{==372==} {>>pagina-aanduiding<<}
XIV:21-24a en 1 Cor. XVI:22, ten grondslag dezer rede gelegd zijn, een paar plaatsen, die veelal verkeerd worden begrepen, en daarom vrij wat toelichting behoeven. In deze behoefte heeft M. zeer goed voorzien. Bijna geheel zijne preek is eene practische exegese van deze beide loci. En in weerwil dat 't onderwerp-zelf stof genoeg oplevert, om er op stichtelijke wijze over te kunnen spreken, meende spr. evenwel zich ditmaal bij eene doorloopende verklaring te moeten blijven bepalen. Van deze zijde beschouwd, heeft zijn opstel dan ook eene eigenaardige waarde. - Dit is evenzeer het geval met de volgende preek, naar Matth. V:17, waarin hij Jezus schetst als een waar godsdienstig hervormer, 't karakter des christendoms als eene gedurige hervorming omschrijft en de vraag beantwoordt: of ook in onzen tijd ware hervorming aanwezig is? Achtereenvolgens somt hij eenige dingen op van al wat Jezus behield, afbrak en aanvulde en toont aan, hoe hij op den ouden grondslag een nieuwen geestelijken tempel optrok, waaraan nog steeds moet worden voortgebouwd. 't Werk der hervorming trouwens was met Jezus niet voltooid. 't Is voortgezet en nog wordt er veel hervormd, hoezeer niet alles hervorming is, wat dezen naam draagt. De ware hervorming bestaat in “behoud en waardering van het goede, dat men vindt, wegwerping van het verkeerde, opbouwing en veredeling van hetgeen men als goed behouden heeft.” En dat de nieuwere beschouwingswijze op godsdienstig gebied, aan dezen maatstaf getoetst, de vuurproef van 't onderzoek goed kan doorstaan, wordt door den prediker met overtuigende bewijzen gestaafd. 't Ware te wenschen, dat ook dit goede woord door de tegenstanders der moderne theologie met aandacht gelezen en onbevooroordeeld in toepassing gebragt werd. - Méér dogmatisch van aard is de volgende toespraak over “vergeving van zonden,” naar 1 Joh. I: 9, een onderwerp, waaromtrent de gemeente wel tot
beter inzigt gebragt mag worden. 't Is daarom zéér goed gezien, als M. eerst de verschillende voorstellingen, die desaangaande in den bijbel en onder de menschen gevonden worden, naauwkeurig behandelt om daarna aan te wijzen, hoe wij de zondenvergeving te beschouwen hebben en van welken invloed deze beschouwing zijn moet op ons hart en leven. - “Wat het Kersfeest verkondigt” zoo luidt 't opschrift van een feestpreek over Joh. III:16, die zich o.i. te zeer in algemeenheden verliest en den regten, gloeijenden feesttoon slechts nu en

{==373==} {>>pagina-aanduiding<<}
dan aanslaat. Beter geslaagd dunkt ons zijn opstel over “Maria bij Jezus kruis” naar Joh. XIX:25-27, een lijdenstooneel, dat hij als bijdrage tot de kennis van Jezus' hart beschouwt, “een hart, zoo echt menschelijk omdat het zoo echt liefderijk was, - zoo echt liefderijk omdat het zoo echt godsdienstig was.” Hier vindt hij tevens gelegenheid om Jezus te verdedigen tegen de beschuldiging, door een van diens laatste levensbeschrijvers gereleveerd, van onhartelijkheid en liefdeloosheid jegens zijne betrekkingen (bl. 177-180). Het tweede deel is aan de toepassing van 't gesprokene gewijd en handelt over de wezenlijke eenheid van godsdienst en leven. Wij willen niet vragen of dit denkbeeld niet meer in den tekst gelegd is, dan dat het er werkelijk in ligt? Zoo als M. het te pas brengt - en hij doet dit uitnemend - ware het welligt te verdedigen. Maar bovendien: deze vraag kwam onder 't lezen niet bij ons op, - zóózeer heeft hij ons geboeid met zijn interessante détails, waardoor hij in hart en geweten zijner hoorders weet te grijpen. - De bundel wordt besloten met een Paaschpreek over 1 Petr. I: 8 en dient om de gronden aan te geven, waarop de overtuiging, dat “Jezus leeft”, rust. 't Spreekt van zelf, dat als zoodanig eerst de uitwendige, zigtbare gebeurtenissen worden getoetst en afgewezen. De bezwaren tegen de opstandingsverhalen worden aangestipt. Voorts wordt aangetoond, dat er hoegenaamd geen verband bestaat tusschen Jezus' ligchamelijk opstaan en zijn geestelijk leven - en dat 't eerstgenoemde niets bewijst voor Jezus' waarde. De bedenkingen, die er tegen dit gevoelen plegen ingebragt te worden, worden gewogen en...te ligt bevonden (bl. 195-199). Eindelijk bewijst hij, dat slechts datgene van en in Jezus, wat wij kunnen overnemen en navolgen, waarde heeft voor ons godsdienstig leven, - en komt alzoo tot 't besluit: dat Jezus' opstanding
noch ten bewijze voor diens waarachtig leven, noch ten bewijze voor diens waarde, noch ten bate van ons godsdienstig leven noodig is. De overtuiging, dat Jezus leeft, moet integendeel steunen op geloof d.i. het zien met 't oog des geestes, op eene innerlijke aanschouwing of een overtuigd zijn van de waarheid op inwendige gronden. Aan de ontwikkeling dezer stelling worden drie uitnemende bladzijden (bl. 201-203) gewijd, terwijl hij zijne toespraak eindigt met de aanwijzing, dat 't Paaschfeest eerst dan zegenrijk voor ons wordt, als wij er door komen tot liefde jegens en tot vreugde over Jezus. - Deze laatste toespraak

{==374==} {>>pagina-aanduiding<<}
is zeker de minste van allen niet. Zij onderscheidt zich door helderheid en kracht, - en wèl had de prediker regt tot de verklaring dat hij zonder eenige achterhoudendheid heeft voorgedragen, hoe hij meende, dat men de opstandingszaak te beschouwen had, - dat hij “rekenschap heeft gegeven van zijne overtuiging; zooals hij zich in zijne betrekking verpligt rekende.” (bl. 204).
De lezers, die ons tot dusver bij 't leveren van ons verslag gevolgd hebben, zullen het wel met ons eens wezen, dat Ds. M. geen beter wapen tegen zijne bestrijders heeft kunnen bezigen, dan de uitgave van eenige proeven zijner evangelieprediking te 's Bosch. 't Was hem te doen, te toonen wat en hoe hij predikte en hoe weinig regt die vreemde bezoekers bezaten om stoornis te brengen in zijne gemeente of het zaad der verdachtmaking aldaar uit te strooijen. Tot dit doel waarschijnlijk heeft hij elke preek gesignaleerd met eene dagteekening, aanduidende den tijd, waarop zij uitgesproken werd. Met dit doel in 't oog heeft hij ook bij voorkeur die stukken uitgegeven, waarin de beginselen der nieuwe rigting op populaire wijze worden ontwikkeld en op 't leven toegepast. - Welnu! de Heeren der protestantsche inquisitie, de kettermeesters van den dag mogen er uit zien, dat er modernen zijn, die reinheid van hart en heiligheid des levens sterk op den voorgrond plaatsen, en dat de mod. theologie niet is de theologie van het onwedergeboren hart,’ zeggen wij met Ds. M. - Maar of het hen genezen zal, - ziedaar eene zaak die wij meenen te moeten in twijfel trekken. Intusschen hopen wij om hunnentwil, dat zij zich voortaan van soortgelijke onhebbelijke démarches onthouden, en dit te meer, omdat de ondervinding hun geleerd heeft, dat men door 't aangrijpen van zulke onbetamelijke hulpmiddelen zijner zaak méér schade dan voordeel berokkent.
Over de ‘leerredenen’ zelve zullen en behoeven wij niet veel meer te zeggen. Ze zijn ook niet nieuw meer, hoezeer zij ons voor korten tijd werden toegezonden. En vermits ons tijdschrift er zich op toelegt, om de jongste persprodukten zoo spoedig mogelijk te bespreken, heeft de heer M. het slechts aan onze sympathie voor zijn strijd toe te schrijven, dat wij van zijn kanselwerk nu nog melding maken. 't Behoeft daarom niet gezegd, waarom wij ons van eene opzettelijke kritiek zijner leerredenen onthouden. 't Is gebleken, dat wij het met zijne zaken geheel eens zijn. Die zaken worden

{==375==} {>>pagina-aanduiding<<}
duidelijk en zeer verstaanbaar gezegd. Zijne verdeelingen zijn hoogst eenvoudig - doch zijn vorm laat hier en daar wel wat te wenschen over. Zijn stijl is breedsprakig, omslagtig, niet gespierd genoeg. En of de zucht tot helderheid hem er toe verleid heeft, weten wij niet, - doch zeker is het, dat hij 't eenmaal gezegde nu en dan pleegt te herhalen. Maar - wij zeiden het reeds - eene homiletische diskussie willen wij niet; anders zouden wij wel lust gevoelen, om de oude kwestiën over 't woord ‘leerredenen’ en over het tekstgebruik, waaromtrent M. (zie bl. 69) met ons schijnt te sympathiseren, weêr eens op te halen. Vooral met betrekking tot dit laatste punt hebben wij, zelfs na hetgeen Dr. Réville in zijn ‘Manuel etc.’ en Prof. ter Haar in zijn levensberigt v. Steenmeijer aanteekenden, nog een en ander in 't midden te brengen. Hierover evenwel bij eene andere gelegenheid - en misschien ook onder een andere rubriek van ons tijdschrift.
Men vergunne ons ten laatste nog een enkel woord over een boeksken, hetwelk ‘voor het meerendeel onderwerpen bevat, die op de praktijk en de behoeften van het menschelijk leven betrekking hebben en vroeger door den schrijver uitvoeriger op den kansel behandeld werden’ (zie voorwoord (!)) Op grond dezer verklaring hebben wij regt, om het te brengen tot de homilétische literatuur en het met 't preekwerk van de HH. Tiele en Mosselmans zaâm te vatten. 't Is de arbeid van iemand, die hoezeer nog slechts zes jaren in de evangeliebediening werkzaam, reeds een en andermaal als auteur zich heeft bekend gemaakt. Zoover wij weten gaf hij eerst zijne ‘onvergetelijke uren,’ herinneringen aan Gethsemane en Golgotha, het hoogduitsch vrij gevolgd (Amst. v. Kesteren). Bij den uitgever Hessel verschenen, behalve een paar vraagboekjes en een open brief aan Dr. Reitsma, stichtelijke overdenkingen in den huiselijken kring onder den titel: de moderne theologie en de heilige feesten onzer kerk. Men ziet alzoo, dat de productiviteit van Ds. Simons zich vooral op praktisch gebied openbaart. Wij houden het er ook voor, dat hij zich op dit terrein 't gemakkelijkst en veiligst beweegt. 't Komt ons althans voor, dat hij in 't schrijven van zijn ‘open brief’ niet zeer gelukkig geweest is. En hoezeer wij evenmin hoog ingenomen zijn met zijn stichtelijken en katechetischen letterarbeid, - toch gebiedt ons de regtvaardigheid, te verklaren, dat zijne ‘woorden voor het leven’ het tot dusver geleverde overtreffen. De auteur is blijkbaar vooruitgegaan. In

{==376==} {>>pagina-aanduiding<<}
deze laatste opstellen ligt meer degelijkheid, meer studie, dan in de vorige. Niet, dat hij iets zegt, hetwelk niet door menig ander even goed en misschien veel beter gezegd is. De schrijver zelf zal dit moeten erkennen. Hij veronderstelt zelfs van zijn bundeltje, dat het ‘niet direct de helderheid der nieuwerwetsche theologische denkbeelden vermeerderen zal.’ Wij gelooven dit met hem: Maar toch, men zal enkele opstellen niet zonder vrucht lezen. Wij bevelen daartoe vooral aan No. V, XI en XV. Over 't algemeen is hij zeer duidelijk - en zijn zijne vormen niet slecht. Zijn stijl is hier en daar wel wat gezwollen. Hij lijdt aan 't gebrek van menig jong predikant, die zich te veel in gemeen-plaatsen verliest. Zijne inleidingen kenmerken zich door beeldrijke voorstellingen, die iets opgeschroefds en gekunstelds hebben. Overigens maken wij geene aanmerkingen, dan op de correctie, en nemen dus van dezen prediker afscheid met den wensch, dat hij in onze West-Indische kolonien zich met de verkregene kennis en ondervinding winste doe en ook in die overzeesche gewesten der christelijke gemeente tot rijken zegen zij. Wij bidden hem hiertoe moed, kracht en verstandigen ijver toe.
v.E.
De godsdienst in het leven, naar het engelsch van Theod. Parker, door B.W. Colenbrander, predikant te Engelum. 2 dln. Te Leeuwarden bij Hugo Suringar. Prijs ƒ 3.60.
Sprekende van de krisis op godsdienstig gebied, die aanstaande is, heeft Dr. Pierson zich onlangs aldus uitgesproken 1): ‘in mijn oog moet die krisis onvermijdelijk tot een dezer twee uitkomsten leiden: òf de godsdienst zal, in eene nieuwe gedaante met nieuw leven en nieuwe kracht door een nieuwen godsdienstigen heros vertegenwoordigd, zich openbaren, òf zij zal voortaan door het denkend gedeelte der menschheid aangemerkt worden als de schoonste poësie, die ooit het arme menschenhart verrukte, maar toch als louter poësie. In het laatste geval zouden de woorden: positivist en denkend wezen woorden zijn van volstrekt dezelfde beteekenis.’ Wie Dr. Pierson's kritiek van het positivisme gelezen heeft 2) verwondert er zich over hoe iemand, die de armzaligheid dezer rigting inziet, in ernst de mogelijkheid ook maar stellen kan van hare overwinning in de toekomst. Ach, wij

{==377==} {>>pagina-aanduiding<<}
kunnen er nog niet aan gewennen, dat ons met eene zekere kalmte de mogelijkheid wordt aangekondigd van op straffe van geen aanspraak te mogen maken op den naam van denkend wezen, te moeten laten varen onze aspiratiën, onze strevingen naar het ideaal; van afstand te moeten doen van wat door ons tot nu toe werd aangezien als de bron en de voeding onzer zedelijke kracht, en misschien van onze eenige troost en bemoediging. Mijne vrienden! het zijn niet alleen de illusiën onzer jeugd, de droomen van onze zonnige jongelingsjaren, die ons, op het punt van ze te omhelzen, blijken te zijn, beelden opgaande in de ijle lucht; maar indien gij als mannen reeds iets in u ontwaart van den ernst des levens en misschien u bevindt in het midden van zijn strijd, - staakt den strijd! Wat gij bejaagt is andermaal eene illusie en ook aan deze beantwoordt hoegenaamd geene realiteit. Indien ‘uit uw binnenste de geheimzinnige stem telkens opstijgt: wees volmaakt gelijk uw God’ - smoort die stem, gaat mede met uwen tijd en wordt positivist. Wilt gij dat niet, of kunt gij dat niet, - want het zou kunnen zijn dat gij het niet kondt - houdt dan op te denken.
Waarlijk bij de voorstelling van zulk eene mogelijkheid zouden wij iets anders wenschen te zeggen, dan ‘dat dit niet eene toekomst is die ons toelacht.’ Heinrich Heine's demonische muze deed hem voortdurend staren op zijne eigene droevige figuur. Zoolang deed zij hem verzinken in de beschouwing zijner eigene smart, totdat het hem wellust werd de bloemen der velden te hooren fluisteren waar hij voorbijkwam: du armer, bleicher Mann. Hij had grootelijks een welgevallen in zijn lijden. Niemand kan het betwijfelen, dat zoodanige stemming eene in den grond onware, eene door en door valsche, eene ziekelijke stemming is. Maar onvermijdelijk is zij, waar het positivisme wordt gehuldigd, terwijl de hoogere strevingen van het menschenhart hare eischen doen gelden en er tegen worstelen, dat men haar aan banden legt. Men zou kunnen vragen, of Heine's demon ook in velen van onze modernen gevaren is. Want met een ziekelijk welgevallen spreken zij van hunnen weemoed. Den heeren der schepping is het wellust te hooren, hoe de leliën der velden in hare voltooide pracht, en de rozen der hoven in hare volmaakte schoonheid hen medelijdend beklagen: du armer, verfehlter Mensch.
Hierboven staat een boek vermeld, dat eene gelukkige vertaling is van Parker's ten sermons of religion. Den laatsten tijd is reeds

{==378==} {>>pagina-aanduiding<<}
meermalen op dien ‘proleet’ van Amerika de aandacht gevestigd. Bij hem vinden wij eene gansch andere stemming dan de zoo even vermelde. Bij hem geene ‘waarschijnlijkheid’ maar evidentie, geen twee mogelijkheden, maar ééne zekerheid. Bij hem niet een weemoed, die treurt over het gemis eener realiteit, beantwoordende aan de vragen en behoeften der ziel, maar een zien der realiteit van 't ideaal. Hij geeft getuigenis van ‘de bevelen, door God in elke zenuw van het menschelijk vleesch geschreven’ niet minder dan van de eischen Gods die door elk vermogen der menschelijke ziel worden uitgesproken. Hebt gij bezwaar tegen zijne splitsing der menschelijke vermogens of tegen zijn godsbegrip, tegen zijne psychologie en theologie beiden; kunt gij den glimlach niet onderdrukken bij menige wonderlijke illustratie zijner denkbeelden; stuiten u zelfs platheid en wansmaak hier en daar - misken niet de kracht en warmte zijner profetische persoonlijkheid. Gij begint te lezen en in den beginne vermoeit u menige bladzijde door dorre betoogen; maar weldra ontmoet gij er, waarvan een frisch en krachtig gemoedsleven u tegenstroomt. Parker getuigt met onverwrikbare overtuiging van al wat waar is, regtvaardig; liefelijk en goed. Niet door klemmende bewijzen te geven voor wat niet vatbaar is voor bewijs, maar door uw gemoed de toestemming af te dwingen. Niet door groote, verbijsterende woorden, maar door de eenvoudige beschrijving van wat hij ziet en gevoelt bij het zien.
‘Hier is eene vrouw - zoo spreekt hij. - Even als het schoone hemellicht verspreidt haar leven koesterende stralen om de sponde van den lijder. Hare liefde is het laatste sakrament voor den stervenden echtgenoot; zij herinnert hem daardoor aan het edelste, dat ons vergankelijk leven kan verschaffen en doet hem hier de hemelsche zaligheid smaken. Hare tegenwoordigheid alleen is een albasten kruik met buitengewoon kostbare zalf, die het huis met den geur van duizend bloemen vervult. Hare liefde siert de paden, waarop zij de kinderen leert hoe deze hun weg moeten bewandelen, en sierlijk als de amarynt bloeit zij boven het hoofd, dat diep in de aarde is nedergelegd. Ontving zij daarvoor dank, dan zou zij zich beleedigd achten; God kan immers geen grooter genot aan stervelingen schenken dan een bewustzijn, waaruit zulk een leven opwelt. Niet tevreden met de weinigen te zegenen, die de vriendschap rondom haar vereenigt, breidt zich hare liefde uit en stroomt deze

{==379==} {>>pagina-aanduiding<<}
als het ware over de boorden van haar hart heen om menig armoedig en behoeftig schepsel te beweldadigen. Zich zelve te verloochenen is iets, dat zij geheel vrijwillig doet; het is de inschikkelijkheid van haar edel hart aan de behoeften van anderen. Tegenover zulk eene liefde zou het verstand van een Plato verlegen zijn, en de heilige met zijn uitnemend zedelijk gevoel zou er voor terug deinzen en tot zich zelf spreken: Sta stil mijne ziel, want hier is iets nog heiliger dan gij. Met zulk een uitstekend iets voor mij, schaam ik mij over mijn verstandelijk vermogen; en al kwam ook de grootste denker die ooit op aarde geweest is en die er ooit zijn zal, ik zou toch mijn oogen op die liefde gerigt houden.’ (I, p. 120).
Parker getuigt van al wat waar is, regtvaardig, liefelijk en goed, en, - gelooft aan de toekomst van dit alles. Indien godsdienst niet vereenzelvigd wordt met een dogmatiesch begrip of eene poëtische voorstelling aangaande God, zoo als ik meen, dat in bovengenoemde woorden van Pierson geschiedt, of met eenigen vorm van eeredienst, of van aanbidding in engeren zin; maar indien zij beschouwd wordt in verband met het zedelijke leven, acht ik het onmogelijk eene sceptische houding tegenover haar toekomst aan te nemen. Stel als mogelijk, dat het denkend gedeelte der menschheid eenmaal van alle godsdienst zal afstand doen; gij kunt even goed als mogelijk stellen, dat eenmaal, normaal mensch te wezen en dus ook denkend wezen te zijn zal blijken gelijk te staan met mensch te wezen zonder zedelijk ideaal, zonder dorst naar heiligmaking. Wel beschouwd zal dan diegene denkend wezen zijn die, zoo hij al niet een onzedelijk mensch is naar de openbare meening, dan toch heeft eene ziel als de filister-ziel in Heiberg's geestig gedicht. - 't Is immers niets minder dan eene ongerijmdheid. Eilieve, beproef eens als mogelijk te stellen, dat eenmaal de denkers zullen moeten inzien, dat zelfzucht de hoogste wijsheid is en liefde eene ziekelijke aandoening. Indien alle filosofen ter wereld, ja, indien de logische gevolgtrekking van mijn eigen denken zoodanige einduitspraak mij opdrong - ik zou zeggen: alle filosofen hebben slecht gefilosofeerd, mijne logika is niet de ware en mijn hoofd is krank. Zoo vast houd ik mij overtuigd van de waarheid der uitspraken van mijn zedelijk gevoel. De scheiding nu tusschen godsdienst en leven acht ik de oorzaak van Pierson's somberen blik in de toekomst; de innige verwantschap van beiden steeds te hebben op het oog gehouden, acht

{==380==} {>>pagina-aanduiding<<}
ik het geheim van Parker's onverwrikbare overtuiging. Maakt men die scheiding tusschen godsdienst en zedelijk leven, dan miskent men beider wezen. Zedelijk leven in den waren zin van 't woord is onmogelijk zonder godsdienst. Zedelijk leven is het streven naar het ideaal; godsdienst is het gelooven in, het zien van het ideaal. ‘De moderne theologie lijdt aan tegenstrijdigheden, die geen wijsgeer zich laat welgevallen.’ Toegegeven. Maar zeker heeft de moderne theologie ook het laatste woord niet gesproken, dat tot verzoening tusschen het denken en het godsdienstig bewustzijn zou kunnen leiden. Met onze theologie ziet het er voor het oogenblik droevig uit. Toegegeven wederom. Men zou geneigd zijn, te stellen, dat er nooit eene theologie kan geboren worden, die het denken bevredigt. Maar in plaats van daarom te wanhopen aan datgene wat door het denken niet kan verklaard worden, gelooven wij aan de kracht der getuigenis van 't menschelijk hart. Toen de grieksche voorstellingen den hemel met misdaden vulden: ‘le vice armé d'une autorité sacrée descendait en vain du séjour éternel....la sainte voix de la nature, plus forte que eelle des dieux, se faisait respecter sur la terre, et semblait reléguer dans le ciel le erime avec les coupables. 1)’ De goden van het denken zullen eveneens te vergeefs dalen van hunnen filosofischen hemel. Maar wie waarlijk denker is zal goed doen naar die ‘sainte voix de la nature’ te luisteren, en niet te denken alsof zij niet wierd gehoord.
De geest van een Parker zooals hij spreekt ook uit ‘de godsdienst in het leven’ is als de verfrisschende koelte in de drukkende lucht van het scepticisme. Het woord van zulke mannen hebben wij noodig in onzen tijd. Bij de aankondiging van zijn boek vestig ik dan ook alleen de aandacht op de vastheid van overtuiging, die er uit spreekt. De vertaler reeds wees er op in zijn voorberigt, hoe de onverbiddelijke toepassing zijner beginselen op alle maatschappelijke en huisselijke levensbetrekkingen een andere karaktertrek van Parker is. Door zulke profetische geesten moet de godsdienst nieuwe kracht en nieuw leven ontvangen. Niet van een denker verwachten wij het geneesmiddel tegen den verlammenden invloed van het scepticisme, niet van eene nieuwe dogmatiek of een nieuwen vorm van eeredienst de erkenning der godsdienst als de bron en de hefboom van het

{==381==} {>>pagina-aanduiding<<}
menschelijk leven, maar van den invloed van zoodanige persoonlijkheden. De christelijke godsdienst is onvergankelijk, ondanks wisseling van vormen en tijden, voorstellingen en begrippen, omdat zij het zedelijk leven doet ontkiemen, opwassen en het voedt tot volkomen ontplooijing. Daarom, zoo er een nieuwe godsdienstige heros zal geboren worden, een nieuw vertegenwoordiger van het ware godsdienstige leven, van hem zal moeten getuigd worden: hij is ontvangen van den heiligen geest, die in Jezus was.
J. van Loenen Martinet.
Bibliotheek van moderne theologie, verzameld door J.H. Maronier, Predikant te Leiden. Vijfde deel, te 's Hertogenbosch, bij G.H. van der Schuyt, 1864. Prijs. ƒ 3.17½
Maronier doet met de uitgave van deze Bibliotheek een goed werk. Verhandelingen en opstellen, uit het Fransch en Hoogduitsch, die waarschijnlijk in ons land slechts weinige lezers zouden vinden, brengt hij onder veler oogen. Hij helpt alzoo den nadenkende op weg om te weten, wat toch die hooggeroemde en tevens diep verachte ‘moderne theologie’ wil. In de keuze der stukken, welke hij opgenomen heeft, en denkelijk voor een deel ook zelf vertaald, is hij meestal gelukkig geweest. Men vindt in deze Bibliotheek onder anderen eene voorlezing van H. Lang over ‘de roeping van het Protestantisme in den tegenwoordigen tijd,’ en onder den titel; ‘het vrije onderzoek en zijne gevolgen,’ de voorrede door Scherer geplaatst voor zijne Mélanges d'histoire religieuse. Ook verdienen de recensies door H. Lang geleverd over het jongste werk van D.F. Stranss, en over ‘het karakterbeeld van Jezus’ van D. Schenkel bijzondere aandacht. Daarentegen betwijfel ik of het opstel van Schellenberg over ‘J. Calvijn’ in deze Bibliotheek op zijne plaats is, en komt dat van M. Steeg over ‘Amos’ mij ook te onbeduidend voor, al zijn zij beide, op zichzelf beschouwd, niet onverdienstelijk.
Ik begrijp niet, waarom Maronier zijne verzameling niet noemt, ‘Bibliotheek van buitenlandsche M.Th.’ Of zijn er in ons land geene moderne theologen, zoodat natuurlijk in eene Bibliotheek van M.Th. alleen vertalingen en geene oorspronkelijk Hollandsche stukken mogen verwacht worden?
Pag. 245 wordt van iemand gezegd, dat hij is ‘in den hoogsten graad een zwakke in 't geloof.’ Maronier vertaalt zeer goed,

{==382==} {>>pagina-aanduiding<<}
maar dat is toch niet mooi gezegd, al kon het, wat ik ontken, er bij onze Duitsche buren door.
Ik hoop, dat velen deze Bibliotheek zullen koopen en lezen, en dat Maronier lust en kracht zal blijven behouden, om ons in een volgend deel eene verzameling van gelijke gehalte als deze aan te bieden.
Harlingen.
Wolters.

III. Regtsgeleerdheid en Staatswetenschappen.

Economie door Credo. Amsterdam, J.H. Scheltema. Samarang, G.C.T. van Dorp. 1864. 192 blz. ƒ 1.25.
Eene tot in vele bijzonderheden afdalende beschouwing van dit boek komt mij overbodig voor, en wel om de volgende redenen:

1o. Omdat door den heer N.G. Pierson in de Gids (Sept. 1864) in zijn, later afzonderlijk uitgegeven, stuk: ‘Het begrip van Volksrijkdom’ eene scherpe kritiek daarop wordt geleverd (bl. 39 v.):
2o. Omdat in den Tijdspiegel van Febr. jl. de handschoen voor Credo wordt opgevat en onder den titel: ‘Een geloovige verdedigd?’ Pierson wordt bestreden.
3o. Omdat het mij een raadsel is waarom Credo dit boek geschreven heeft, daar het luttel wetenschappelijke waarde heeft, en spoedig in de vergetelheid zal geraken, tenzij een enkele het als curiositeit eene plaats in zijne boekenkast moge gunnen, want met Pierson kan ik zeggen: Dit werkje is een der zonderlingste geschriften, die mij in den laatsten tijd onder de oogen kwamen.’
Zonder een scheidsregterschap tusschen Credo, Pierson en den Tijdspiegel te willen uitoefenen 1), komt het mij voor, dat de heer Pierson, - wiens eigen theoriën, niettegenstaande zijne ontegenzeggelijke diepzinnigheid, niet altijd even onberispelijk zijn, - den armen Credo wel wat heel hard op het lijf valt, want niettegenstaande Credo's quasi-filosofie, onwetenschappelijkheid en

{==383==} {>>pagina-aanduiding<<}
gebrek aan doordenken, vindt men in zijne ‘Economie’ hier en daar bladzijden welke van groote oorspronkelijkheid getuigen en met genoegen kunnen gelezen worden.
Het komt mij ook voor, dat Credo, na eene rijpere studie van de groote vraagstukken welke op de economische wetenschappen betrekking hebben, een werk van grootere wetenschappelijke waarde zal kunnen leveren; eene conditio sine qua non is echter dat hij zich vooral van het begrip waarde eene juistere voorstelling tracht eigen te maken. Daarover heeft hij thans wel is waar veel geschreven, becijferd zelfs, doch hij blijft in zijne voorstellingen hieromtrent vrij verward. De definitie door hem op bl. 57 gegeven, waar hij zegt: ‘De waarde is het gewigt der dienst, door wie of wat ook bewezen; zij wordt dus geboren, zij ontstaat eerst op het oogenblik dat de dienst bewezen wordt;’ houdt geen steek. Hij laat daarop volgen ‘Een hamer, dien ik niet gebruik, heeft voor mij geen waarde, zoo min als een rok, dien ik nimmer aantrek, of eene kamer, die ik niet bewoon, of een rijtuig, dat in den stal staat.’ Daargelaten dat hier niet de vraag is of al die voorwerpen voor hem (den eigenaar) in de gegeven omstandigheden al of niet waarde hebben, maar wel of ze in abstracto beschouwd waarde hebben, spreekt Credo zich op de volgende bladzijde tegen, waar hij zegt: ‘Ik houde allen voorraad, niet bestemd om in dadelijke behoefte te voorzien, niet onmiddelijk te dienen, voor toekomstige waarde van eene toekomstige dienst.’
Het vraagstuk van het begrip der waarde is echter, hoewel een der voornaamste, een der moeijelijkste van de geheele economische wetenschap; de grootste staathuishoudkundigen hebben in hunne definitiën van dat woord veel gezondigd, zoodat men een dilettant-economist, zooals Credo, hierover niet te hard mag vallen. Onder de hoofdstukken die ik minder mooi vind, behoort ook het VIII; het hoedenmakersvertelseltje is niet uit, het slot ontbreekt, t.w.: toen de hoedenmaker te duur werd kwam er spoedig weder een concurrent. Het verhaal van het gebeurde in eene tot een bepaald getal personen beperkte maatschappij, door Credo in ‘Kosmos’ voorgesteld, levert daarenboven een onjuist beeld op der ruilingen van diensten in de groote maatschappij. Beter beviel mij o.a. hoofdstuk XII, getiteld, ‘Eenige persoonlijke diensten’, waarin over arbeidsloon, vervoer, beschermende regten, vrijen handel enz. zeer gezonde begrippen worden verkondigd.

{==384==} {>>pagina-aanduiding<<}
De blijkbare belezenheid des schrijvers en zijn in vele opzigten helder oordeel doen voor het vervolg veel goeds van hem verwachten. De scherpe geesselroede der kritiek, (de roede van den heer Pierson is wel wat al te scherp geweest,) zal hoop ik, niet ten gevolge hebben, dat Credo zijne pas opgevatte auteurspen voor goed ter neder werpt om voortaan alleen de boekhouderspen te hanteren, doch wel dat hij later de economie op eene meer doordachte, geregelder en wetenschappelijke wijze behandele; als hij vooral excentriciteit niet met originaliteit verwart, dan zie ik in de toekomst Credo nogmaals voor het publiek verschijnen met een boek dat de toets ook der strengste kritiek kan doorstaan.
Credo! ik geloof aan die toekomst.
R.C.N.

IV. Opvoeding en Onderwijs.

Résumé de l'histoire de la littérature française, depuis la formation de la langue jusqu'a nos jours. Illustré de nombreux exemples des célébrités littéraires, compilé expressément à l'usage des écoles moyennes supérieures, des Gymnases, pensionnats, etc., par J.H. Meijer, Professeur de langues et de littérature. Vol. I. Deventer, J. de Lange, 1865. Prijs ƒ 1.60.
De regeling van het middelbaar onderwijs heeft ook met betrekking tot de burgerscholen eene nieuwe rigting van opleiding in het leven geroepen en daardoor de behoefte aan geschikte leerboeken in de vele vakken, welke vroeger er niet onder begrepen waren, doen ontstaan.
Het spreekt van zelf, dat, bij de algemeene bepalingen der wet, de opvatting voor het te volgen leerplan zeer verschillend moet zijn.
Zij, die ervaring hebben opgedaan en weten, wat jongelingen van 12-17 of 18 jaar verwerken kunnen, welk voedsel hun dient gereikt te worden om den geest krachtig en verstandelijk te ontwikkelen; zij, die begrijpen, dat het onderwijs op de burgerscholen, in verband tot den leeftijd der kweekelingen, niet met dat der Akademiën mag of kan verwisseld worden; dat de jongelieden, die de burgerscholen verlaten, gelijk in ontwikkeling in bevattelijkheid zijn en kunnen zijn, met hen, die de Hoogescholen beginnen te bezoeken, alhoewel de eerste bekend kunnen zijn met de beginselen van wetenschappen, welke vroeger het uit-
{==385==} {>>pagina-aanduiding<<}
sluitend eigendom der Akademiën waren, zullen het programma voor de burgerscholen zóó inrigten, dat het aan de, als 't ware, door de natuur gestelde eischen voldoet, zullen zorgen, dat van de vele vakken goede en hechte gronden worden gelegd, maar dat deze niet worden opgeschroefd to the sticking-place, tot eene hoogte, welke niet alleen niet te bereiken is, maar waarvan de gevolgen tegenzin en in plaats van ontwikkeling, afstomping of pedanterie moeten zijn.
Met het oog op de Fransche Letterkunde schijnt in bovengenoemd Résumé van het door ons aangenomen beginsel te zijn uitgegaan. De wet eischt onder anderen ook Letterkunde om tot de polytechnische school enz. te worden toegelaten. Daar dit woord, wat de uitgebreidheid betreft verschillend kan worden opgevat, de beteekenis er van vergroot en verkleind kan worden, zal de denkende leeraar zich de vraag voorstellen: Welke kan de staat van bevattelijkheid en ontwikkeling zijn van hen, die tot genoemde examina worden geroepen?
Het antwoord ligt in de wijze, waarop het Résumé door den Heer Meijer is geleverd; het bevat de verschillende elementen, welke geschikt kunnen geacht worden, om den leerling, op den leeftijd, waarop wij hem ons voorstellen, en met de bevattelijkheid, welke hij kan bezitten, op rationele wijze in de fransche litteratuur in te leiden.
Nadat de regels der versificatie zijn behandeld, waaronder Ref. ook gaarne iets over verkeerde rijmwoorden en de fausse rime had zien opgenomen, vindt men een duidelijk aperçu van het ontstaan der fransche taal, gevolgd door de litteratuur der middeleeuwen, de Minnezangers en de Karelromans, dan de Kronijkschrijvers en de Dichters der 13de en 14de eeuw, de Passiespelen en de jeux de Basoche der 15de eeuw; de 16de eeuw of de eeuw der Renaissance onder Frans I, waar Ref. hoopt, dat enkele schrijvers, van welke verklaard wordt: qu'il ne nous a presque rien laissé en bon français, of: il ne nous a laissé que des productions trèsmédiocres in eene tweede uitgave zullen worden weggelaten, gevolgd door een aperçu van de omwenteling, welke de taal tusschen de XVI en XVII eeuw heeft ondergaan. Het eerste deel wordt besloten met de gouden eeuw onder Lodewijk XIV.
Van de meeste der in de verschillende eeuwen genoemde schrijvers zijn uittreksels gegeven, welke met smaak en oordeel zijn gekozen.

{==386==} {>>pagina-aanduiding<<}

Wij begroeten het werk van den heer Meijer met ingenomenheid èn om de rigting, welke het schijnt voor te staan, èn om het nut, dat de jongelingschap aan de burgerscholen en andere inrigtingen van onderwijs er uit kan trekken. Met belangstelling zien wij het tweede stuk te gemoet.
1. G.A. von Klöden's Handboek der Aardrijkskunde, voor Nederland bewerkt door W.C. Dickhoff. Eerste Aflevering. Amsterdam, F C Bührmann 1865. 48 bl. Prijs 20 cent per afl.

2. Beknopte handleiding bij de bcoefening der Wiskundige Aardrijksbeschrijving, ten dienste der Onder-Officieren welke zich tot het Officiers-examen voorbereiden, en tot zelfonderrigt voor jonge lieden, door A.H.J.L. Ponse, 1e Luitenant der Infanterie. Met 31 in den tekst geplaatste Houtsneê Figuren. Haarlem, F.J. Macdonald, 1864. 58 bl.
1. Een groot werk te beoordeelen volgens eene eerste aflevering is voorzeker voor elken recensent eene zeer moeijelijke taak; in dit geval wordt die moeijelijkheid nog verhoogd doordien wij hier eene vertaling voor ons hebben, zonder het oorspronkelijke werk daarbij te kunnen inzien.
Toen wij deze eerste aflevering van de vertaling of bewerking van von Klöden's Handboek ontvingen, begonnen wij bij het begin, t.w. de ‘inleiding’ en vielen daarmede zeer onverwacht met de deur in 't huis; hoe dát de inleiding tot een groot werk konde zijn begrepen wij niet, en bekeken het boekje van alle kanten, waarop wij op de achterzijde van den omslag de volgende wetenswaardigheden vonden.
De uitgever vertelt ons daar namelijk, dat dit handboek door den schrijver werd bewerkt en uitgegeven op aanraden van Alexander von Humboldt, en dat de Nederlandsche bewerking daarvan zal worden uitgegeven in afleveringen van 3 vel druks, zullende elke aflevering den inteekenaren tegen 20 cents worden berekend, zoodat het geheele werk, dat in ongeveer 60 afleveringen compleet zal zijn, ruim ƒ 12 zal kosten, terwijl de prijs van de Duitsche uitgave, die, volgens onzen uitgever, als uiterst goedkoop geroemd wordt, ruim ƒ 22 bedraagt. Latere inteekenaren zullen 30 cents per aflevering moeten betalen. Het werk zal compleet zijn in zes deelen:

‘I en II.Wis- en Natuurkundige Aardrijksbeschrijving.

III en IV.Staatkundige Aardrijksbeschrijving van Europa.


{==387==} {>>pagina-aanduiding<<}

V en VI.Staatkundige Aardrijksbeschrijving van Azië, Australiè, Afrika en Amerika.’

Ook ontdekten wij thans dat de inleiding, welke ons terstond zoo vreemd voorkwam, niet als inleiding tot het geheele werk bestemd is, maar enkel moet dienen als inleiding voor het III en volgende deelen.
De uitgever toch heeft gemeend zijne uitgave met het IIIe deel te moeten aanvangen, daar, volgens hem, op dit oogenblik het meest behoefte bestaat aan een uitgebreid Handboek der Staatkundige Aardrijksbeschrijving. Hierin heeft de man misschien wel gelijk daar het, in 1863 voltooide, Algemeen Gedeelte van het door de Maatschappij tot Nut van 't Algemeen uitgegeven en door den heer Winkler Prins bewerkte Handboek der Aardrijkskunde, zeer goed aan die behoefte voldoet ten opzigte van de Wis- en vooral van de Natuurkundige Aardrijkskunde.
Deze eerste aflevering bevat, behalve gemelde inleiding tot de staatkundige aardrijksbeschrijving, een overzigt van Europa, en behandelt vervolgens zeer uitvoerig het Pyreneesch schiereiland, hetgeen in de 2e aflev. zal worden voortgezet.
De inleiding wil ons, zelfs nu wij overtuigd zijn, dat ze slechts voor een gedeelte van het werk moet dienen, niet bijzonder bevallen. De heer Dickhoff heeft, volgens het titelblad, het Handboek van von Klöden, voor Nederland willen bewerken en moet dus iets meer leveren dan enkel vertaalwerk. Nu komt het ons voor dat de inleiding niets anders is dan eene vertaling en nog wel eene zeer middelmatige vertaling. De duistere stijl en de soms ingewikkelde zinnen, waarvan onze Duitsche naburen zich zoo gaarne bedienen, verraden terstond dat het geen oorspronkelijk Nederlandsch werk is. Geen Hollandsch schrijver zoude toch de volgende zin uit zijne pen laten vloeijen: ‘De eigenlijke statistiek daarentegen beschouwt de grondmacht, cultuur en organisatie der reeds gevestigde staten, niet alleen volgens den uiterlijken schijn, maar ook in de krachten, waarvan deze het gevolg is, en in de wetten, volgens welke zij werken,’ enz. Cultuur en organisatie zijn geen Hollandsche woorden en hebben, al spreekt men van cultuurwet en regterlijke organisatie, toch het burgerregt bij ons nog niet verkregen. Men weet echter wat de schrijver met die woorden wil zeggen, doch om de beteekenis van het woord ‘grondmacht’ te gissen, is minder gemakkelijk; 't is een woord van des bewerkers eigen vinding, dat hij bij grondig onderzoek

{==388==} {>>pagina-aanduiding<<}
zal bevinden geheel grondeloos te zijn en dat hij noch in de grondbeginselen of grondregels, noch onder de grondwoorden onzer Nederlandsche taal zal vinden, evenmin als in onze grondwet en dat alle grondslag mist, nergens op gegrondvest is en ook aan geene grondtaal ontleend. Wat in de Duitsche grondtext staat weten wij niet, doch gissen dat men daar leest: ‘Grundsatz’.
Wij hopen dat de schrijver voortaan als grondbeginsel zal aannemen, om niet van de grondleer onzer taal af te wijken, daar hij toch waarschijnlijk geen grondlegger eener nieuwe taal zal worden. Wanneer de heer Dickhoff zorgt, ons voortaan zuiver Hollandsch te laten lezen, zoo is het zeer wel mogelijk dat hij, door de bewerking van dit handboek, een verdienstelijken arbeid verrigt. Aangezien hij meer schijnt te willen zijn dan een eenvoudig slaafsch vertaler, zoo zouden wij hem in overweging geven om zich de vrijheid te veroorloven, dáár waar de Duitsche schrijver onduidelijke definitiën gegeven heeft of onjuistheden heeft gezegd 1), die te verbeteren en aldus in waarheid bewerker van dat boek te zijn.
De geheele inleiding des schrijvers is eene soort van verhandeling over statistiek of opgave van al wat deze omvat; het woord statistiek schijnt bij hem van geheel gelijke beteekenis als statenkunde te zijn, ook schijnt hij de statistiek in eigenlijke en oneigenlijke statistiek te verdeelen, eene verdeeling die ons te hoog is.
Dat de schrijver de lijn tusschen Staat- en Natuurkundige Aardrijksbeschrijving niet juist weet te trekken, blijkt daaruit, dat de afdeeling van bl. 7 tot 17, waarin gesproken wordt over Europa in het algemeen, (dit derde deel behandelt de Staatkundige Aardrijksbeschrijving van Europa) alleen de volgende hoofden bevat: ‘Grenzen en grootte. Zeeën en hare deelen. Het vaste land. Noordelijke landrug. Zuidelijke landrug. Laagvlakte in het Noord-Oosten. Laagvlakten van Europa. Bergland van Middel-Europa. Hoog- en Middelgebergten’. - Van de verdeeling in staten geen woord. - Het hoofdstuk eindigt: ‘De bijzonderheden over deze en andere gebergten van Europa zullen bij de verschillende landen behandeld worden. Wij verwijzen naar het Ie deel voor het-
{==389==} {>>pagina-aanduiding<<}
geen betrekking heeft op de stroomen en meren.’ Waarom de bergen bij de staatkundige, de stroomen en meren bij de natuurkundige aardrijksbeschrijving moeten behandeld worden, vatten wij niet. Het verwijzen naar deel I komt ook bl. 9 een paar malen voor; deel I kunnen wij echter waarschijnlijk niet raadplegen voordat deelen III-VI gereed zijn, daar dit echter een last van voorbijgaanden aard is, zal men zich wel getroosten wat te moeten wachten.
Spanje en Portugal schijnen uitvoerig bewerkt te worden; als de geheele aarde zóó behandeld wordt, zal dit een zeer volledig Handboek worden, dat men met vrucht zal kunnen raadpleegen. In deze aflevering zijn nog slechts de hooglanden en gebergten van het Pyreneesch (Iberisch) schiereiland besproken; eene beoordeeling over de wijze van behandeling kunnen wij dus thans niet geven, dit is dan ook onze bedoeling niet, te meer daar wij later, als eenige deelen van dit Handboek in het licht zullen verschenen zijn, hierop denken terug te komen; thans hebben wij enkel het werk bekend willen maken en eenige wenken aan uitgever en bewerker doen toekomen, welke wij verzoeken als een blijk van belangstelling aan te nemen. Het zou ons toch zeer spijten, indien een dergelijk nuttig en uitvoerig werk door kleine vlekjes ontsierd werd. Den heer uitgever zouden wij nog wel willen aanraden vooral toe te zien, dat alles flink worde afgedrukt. De letter is wat klein en wanneer ze dan flaauw op het papier staat, zooals in onze afl. op bl. 45, dan is het lezen wat vermoeijend. De vuilroode omslag vinden wij ook niet mooi. Dit is echter eene zaak van smaak.
2. Het is altijd een verblijdend verschijnsel, wanneer een officier zich als een wetenschappelijk man doet kennen en toont dat hij degelijke studie liefheeft. Hoewel de hierboven vermelde wiskundige aardrijksbeschrijving door den luitenant Ponse voor eene bepaalde klasse van menschen en voor een bepaald doel is geschreven, en hoewel er bij eene naauwgezette kritiek hier en. daar wel wat is aan te merken, zoo meenen wij dat dit werkje ook door anderen dan door onder-officieren met vrucht kan worden gebruikt.
Een aantal houtsneê-figuren helderen den tekst dikwijls op, doch maken het mondeling onderwijs niet overbodig. Sommige dier figuren zijn zeer goed. Zoo geven fig. 23-28 door de voorstelling der schaduwkegels van aarde en maan een helder

{==390==} {>>pagina-aanduiding<<}
begrip van zons- en maansverduisteringen. Andere figuren zijn minder juist geteekend. Zoo is op fig. 22 de ellips veel te smal en te spits. Enkele taal-, schrijf- en drukfouten zullen bij eene tweede editie wel verbeterd worden; wat het dikwijls minder helder afdrukken der kleine letter aangaat, kunnen wij den heer Macdonald hetzelfde zeggen als den heer Bührmann.
Monitor.
Leerboekje voor de beginselen van de meetkunde. - Vlakke figuren. - Door J. Steynis Gz. VIII en 84 bladz. 8o, met eene plaat. Amsterdam, C.L. Brinkman. 1864. Prijs 50 cents.
Dit leerboekje, ‘opgenomen in de Serie van Industrie-boekjes’, is bestemd om ‘op eene schier aanschouwelijke wijze de hoofdwaarheden van de Meetkunde te doen kennen,’ ‘om den leerling als bij de hand te leiden, om zelf de waarheden op te sporen, zoodat de strenge mathematische bewijsvoering vermeden wordt.’ Dat het vermijden der strenge mathematische bewijsvoering zoo bijzonder dienstig is, om den leerling te leiden bij het opsporen van waarheden - is eene stelling, die zeker wel niet voor zulk eene (ook voor eenige?) bewijsvoering vatbaar is: toch kan men de stof meer op den voorgrond brengen dan den vorm, mits men slechts niet tegen dien vorm zondige. Zoo moet men zich wachten om het omgekeerde eener bewezene stelling zoo maar zonder bewijs als waarheid aantenemen. Uit A volgt B geeft geen regt tot het besluit: uit B volgt A; bijv. eene stelling, die onwaar is, wordt niet mathematisch bewezen; hiervan is het omgekeerde: eene stelling, die niet mathematisch bewezen wordt, is onwaar, gelukkig somtijds voor den schrijver, niet geldig. In de meetkunde wordt echter zulk eene omgekeerde stelling zeer dikwijls eene waarheid, die bewezen kan en moet worden: daarom geven zulke besluiten, al zijn zij dan ook zonder bewijs ongeoorloofd, hier niet altijd tot onwaarheid aanleiding. Hoezeer het nu wel enkele malen voorkomt, dat de Schr. deze fout begaat, - en zij hadden in den regel met zoo weinig omslag vermeden kunnen worden, - is hij echter vrij wel geslaagd in zijn voornemen. Laat ons daartoe den inhoud nagaan.
Na eene ‘Inleiding,’ § 1-9, (met 26 opgaven) spreekt Schr. in No. 1 ‘over den hoek’ § 10-23 (16 opgaven); over de hoeken, die eene snijlijn met twee evenwijdige lijnen vormt § 24-34; (18 opg.); in No. 2, § 35-50 (23, eigenlijk 45 opgaven) over

{==391==} {>>pagina-aanduiding<<}
de ‘eenvoudigste eigenschappen van den driehoek’, en de gelijken gelijkvormigheid daarvan. Hier begaat Schr.; bij het geval van drie gegeven zijden in § 43, de boven behandelde fout, die door eene verschikking der § ligt had kunnen vermeden zijn; ook mist men hier de bepaling van gelijke en gelijkvormige figuren, nam. dat zij 1o elkander juist kunnen bedekken, of 2o elkanders spiegelbeelden zijn: en dit begrip behoort in de industrie ook wel degelijk te huis, als het grondbegrip van symmetrie in de ruimte. In No. 3, § 51-65 volgen de ‘eenvoudigste eigenschappen van den vierhoek’ met 12, eigenlijk 33 opgaven: in § 60 leze men voor ‘ruit en kwadraat’ alléén ‘ruit’, daar reeds in § 58 het vierkant als eene soort van ruit (waarom in § 56 ook niet als regthoek?) wordt behandeld. De ‘eenvoudigste eigenschappen van de veelhoeken’ volgen in No 4, § 66-73 (12, eigenlijk 15 opg.); de ‘eenvoudigste eigenschappen van den cirkel’ in No. 5, § 74-84 (23 opgaven), waar over de betrekking tusschen bogen en hoeken, de raaklijn, raking van cirkels wordt gehandeld; § 85-91 (21 opg.) weder over de betrekking tusschen bogen en hoeken; bij eene kleine omzetting was hier meer orde en geleidelijkheid mogelijk geweest. Nu volgt No. 6, § 92-117 ‘gelijkvormige regtlijnige figuren, en daaruit afgeleide eigenschappen’, waarin wordt gehandeld § 92-101 (21 opg.) over evenredige lijnen, waarbij men stuit op het zoeken der gemeene maat tusschen twee lijnen, en gelijkvormige driehoeken; § 102-110 (27 opgaven) het theorema van Pythagoras, evenredige snijding van koorden in den cirkel; § 111-117 (24 opg.) het theorema van Pythagoras voor scheefhoekige driehoeken, iets over gelijkvormige veelhoeken
en over het in teekening brengen op verkleinde schaal: er heerscht hier eene zekere verwarring in de opvolging der stof, die volstrekt niet noodig is. In No. 7 vindt men ‘het beschrijven en berekenen van de omtrekken van regelmatige veelhoeken in en om cirkels’, en wel § 118-128 (30 opgaven) den ingeschreven vier-, zes-, tien- en vijftien-hoek, en § 129-131 (6 opgaven) den omtrek des cirkels. Het boekje wordt besloten door eene korte beschouwing der ‘bepaling van de grootte der vlakke figuren’, in No. 8, § 132-156 (80 opgaven), en wel van den regthoek, den regthoekigen driehoek (onnoodig), het paralellogram, den driehoek, het trapezium, den regelmatigen veelhoek (de onregelmatige ontbreken ten onregte), den cirkel (waar de afleiding geheel empirisch is!), de gelijkvormige drie-
{==392==} {>>pagina-aanduiding<<}
en veelhoeken; waarop nog vier stellingen tot slot volgen. Derhalve valt er ook hier weder op geleidelijke orde wel wat aan te merken.
Men ziet hieruit dat het boekje vrij veel bevat; ook een 385 tal opgaven ter eigen oefening. De voorstelling is duidelijk, maar de rangschikking laat veel te wenschen over: was die beter, dan zou ook de afleiding, die dikwerf analytisch is, wat strenger zijn gehouden, en de lezing zoude helderder denkbeelden achterlaten omtrent den zamenhang der planimetrie, dan nu wel te wachten is. En zulk eene betere orde was evenzeer noodig voor hen, die naar Schr. oordeel ‘voor de praktijk of als hulpmiddel tot het aanleeren van andere wetenschappen, meer behoefte hebben aan de meetkundige waarheden, dan aan eene gestrenge systematische behandeling van de Meetkunde.’ Wel is het waar, dat er bij de zoogenoemde humanistische en reale rigting in het onderwijs verschil bestaat ook in de beoefening der meetkunde; daar die studie bij het eerste vooral een formeel, bij het laatste meer een reëel doel heeft. Maar het ware evenzeer te bejammeren, dat bij het humanistische onderwijs het reëele, als dat bij het reale onderwijs het formeele werd voorbijgezien. Het gaat hiermede als bij het menschelijk ligchaam: het formeele is het geraamte, het reëele de spieren van het ligchaam; maar gelijk noch een goed gebouwd geraamte zonder spieren, noch een schoone vorm van spier-trekken, waaraan een goed inwendig geraamte ontbreekt, een fraai gevormd mensch maakt, - evenzeer kunnen toch bij den een de bouw van het geraamte, bij den ander de fijnere spiervormen meer bepaald op den voorgrond treden.
H.


{==393==} {>>pagina-aanduiding<<}

Buitenlandsche letterkunde.

Losse schetsen.

Louis Ulbach.

De lezers dezer schetsen, die in den vroegen herfst van 't vorig jaar het internationaal letterkundig wetenschappelijk congres te Amsterdam hebben bijgewoond, herinneren zich ongetwijfeld, daar een flink gebouwden, corpulenten Franschman gezien te hebben, wiens geestig en vorschend oog achter een enorme bril zat verscholen, en wiens fijn-besneden lippen zich eenigzins ironiesch, maar tegelijk ernstig te zamen voegden. Die persoon was Louis Ulbach, een der meest geëerde kritieken op 't gebied van kunst en een der degelijkste romanschrijvers van 't jonge Frankrijk.
Louis Ulbach, geboren te Troyes in het departement der Aube den 7den Maart 1822, volbragt zijne studiën te Parijs, waar hij in 1840 op een algemeen examen den eersten prijs ontving voor zijne proeven van stijl, en wat meer onze aandacht verdient, waar hij terstond werd vereerd met de bescherming van Victor Hugo. 't Gevolg van deze betrekking met den grooter dichter was een bundel verzen, dien hij in 1844 uitgaf onder den titel van Gloriana. Men houde dit wel in memorie, daar wij hierop niet terugkomen en van Ulbach als dichter, uit eerbied voor den proza-schrijver, en in de hoop dat hij er ons dank voor zal weten, onherroepelijk afscheid nemen. Van 1844 tot 1848 was hij redacteur van den ‘Artiste’ en het ‘Musée des familles’ in welke tijdschriften hij zich onderscheidde als een schrijver van geest en helder oordeel. In 1848 bood zijn geboortestad hem

{==394==} {>>pagina-aanduiding<<}
de betrekking aan van hoofdredakteur van den ‘Propagateur de l'Aube,’ die hij met het grootste succes tot den coup d'état van 2 December waarnam. Hij schreef in dien tijd onder den pseudoniem van Jacques Souffrant, werkman, eene reeks van brieven over het volk en zijn lijden, over de algemeene staatkunde enz., die een grooten naam aan haar auteur hebben bezorgd, en later in een boekdeel zijn verzameld.
Na de brieven van Jacques Souffrant beantwoordde hij ze onder zijn eigen naam maar werd weldra beschuldigd en vervolgd wegens ophitsing van het volk tegen het gouvernement. Deze vervolging eindigde met een vrijspraak. De beroemde redenaar Jules Favre was zijn verdediger. Dit proces had natuurlijk ten gevolge, dat de naam van Ulbach in bijzonder aanzien kwam en ook de antwoorden aan Jacques Souffrant, in een boekdeel uitgekomen, in 't zelfde jaar (1851) waarin zij verschenen, reeds vier uitgaven beleefden. Wij moeten evenwel erkennen, dat Ulbach in zijn politieke beschouwingen meer gezond verstand dan vernuft aan den dag legde en dat zijn horizon in dezen alles behalve uitgestrekt was. Hij gevoelde dit zelf zoo goed, dat hij, toen de Coup d'état hem als redacteur van den ‘Propagateur de l'Aube’ verraste en de handen bond, naar Parijs vertrok en daar optrad als redacteur van de ‘Revue de Paris,’ die hij den 1sten Junij 1853 als directeur tot een ongekende hoogte opvoerde. Doch 't gouvernement, sterker dan toen het Jacques Souffrant vervolgde, nam zijn revanche en deed het tijdschrift, dat uitsluitend letterkundig was, in Januarij 1858 opheffen, omdat het een opstel over sociale wetenschappen had opgenomen. Sedert dien tijd heeft Ulbach zijne artikels geplaatst in den Courrier du Dimanche, in de Indépendance Belge, waarin hij als Pharès bij afwisseling met Mané (Henry de Pène) en Thécel (Jules Lemoinne) den piquanten Courrier de Paris schrijft, die iederen Zondag de lezers van het Belgische blad amuseert; en in den Temps, die wekelijks theater-kritick van zijn hand geeft.
Den vrijen tijd, dien de journalistiek aan Ulbach laat, besteedt hij aan het schrijven van romans en wij aarzelen niet het te zeggen, dit is het terrein, waarop hij zich het best en met het meeste nut beweegt. Zoo verschenen achtereenvolgens van hem:
Argine Piquet, een novelle, in 1852.
L'homme aux cinq Louis d'or, in 1854.
Susanne Duchemin, roman in brieven, in 1855.

{==395==} {>>pagina-aanduiding<<}

Les roués sans le savoir, een verzameling novellen, in 1857.
La voix du Sang; Le Secret du diable, in 1858.
L' Ile des rêves, in 1859.
Pauline Foucaut, in 1859.
M. et Mme Fernel, in 1860. Françoise, in 1861.
Louise Tardy, in 1863. Le Mari d'Antoinette, in 1862.
Le Parrain de Cendrillon, in 1864, enz.
Verder een tal van brochures over letterkundige en staatkundige onderwerpen en personen, die weder allen in boekdeelen verzameld zijn.
Na het leven van den ‘bourgeois joufflu et empâté,’ gelijk Edmond About Ulbach noemt, vlugtig te hebben gevolgd en zijne werken te hebben opgesomd, zullen wij hem kortelijk aan onze lezers voorstellen als journalist-kritiek, als romanschrijver en als theater-auteur.
Als theater-auteur staat Ulbach op denzelfden trap als zijn antagoon About, dat is op een zeer lagen, maar het vreemdst mag heeten, dat die twee voortreffelijke letterkundigen, zoo dikwijls de gelegenheid hun gunstig scheen, alle zeilen hebben bijgezet om elkander in den grond te varen. Toen Gaëtana van den schrijver van Madelon werd opgevoerd, gaf de chroniqueur van den Temps een verslag van de eerste voorstelling, dat niets meer of minder was dan een volkomen slooping van het drama, en van den anderen kant kleedde About de comedie ‘M. et Mme Fervel’, uit den roman van denzelfden naam getrokken, uit op een wijze, die maar al te zeer getuigde, hoe weinig die twee onhandige tooneelschrijvers elkander genegen waren. Waren zij jaloersch op hun wederzijdsch échec en misgunde de een den ander het gefluit, dat aan zijn werk ten deel viel? Zoo veel is zeker, dat zij verre zijn van aan hetzelfde euvel mank te gaan en dat hun gering succes op het tooneel niet bij. beiden uit dezelfde oorzaak voorkomt. Is About, gelijk wij in een vorig opstel zagen, te beleedigend voor het publiek en zijn zijne comedies hier en daar wat al te vrij; - Ulbach verveelt de toehoorders, doordien zijn comedie ontbloot is van alle actie. Omdat M. et Mme Fernel als roman negenmaal herdrukt is, was dit geen bewijs, dat men gaarne wilde zien, wat men zoo gretig las. In de stille binnenkamer onzer woning maakt een type als mevrouw Fernel, een gemoedelijke huisvrouw, wier tijdpassering en, ik zou haast zeggen, eenige verdienste bestaat in 't fabriceeren van gebakjes.

{==396==} {>>pagina-aanduiding<<}
en inmaken van zuurkool en augurken, een geheel ander effekt dan op 't tooneel. Het doel van Ulbach was uitmuntend: aan het theater een meer fatsoenlijken tint te geven; uit de wereld der deugnieten en loretten over te gaan in de eenvoudige burgerkringen, en de deugden en gebreken dier bourgeois te ontleden. Hij zegt het in de kritiek, die hij over zijn eigen werk heeft geleverd en die blijken draagt van een groote zelfkennis niet alleen, maar ook van den edelsten zin: ‘La difficulté de remplir le devoir, voilà un sujet moderne, multiple, infini, qui nous pousse à analyser la famille, le foyer conjugal, la conscience de l'homme, du père, du citoyen! Je demeure convaincu, que sans tomber dans le genre didactique et en ayant bien soin de ne pas trébucher dans le genre ennuyeux, on peut, on doit écrire des romans et des pièces susceptibles d'un intérêt dramatique, sans qu'on s'écarte pour cela d'une donnée morale, d'une intention progressive, d'une analyse utile....Ulbach, die in die ware woorden de goede rigting aanwijst, welke de litteratuur en het tooneel moesten volgen, is met M. et Mme. Fernel in het uiterste vervallen; hij heeft het karakter der personen van zijn roman haarfijn uitgesponnen en met opzet alle effekt uit zijn comedie verbannen. Geen enkele verrassing, geen truc, gelijk de Franschen zeggen, geen ficelle, maar alleen psychologische beschouwingen! De geringste aandoeningen, de minste gewaarwordingen van zijne personaadjes worden ons aangewezen en wij moeten den schrijver volgen in al de waarnemingen hunner karakters, en die waarnemingen zijn vele. In een boek is die methode boeijend, maar op het tooneel kan zij alleen dan gelukken, wanneer zij ter zijde wordt gestaan door een flinke actie en een buitengewone afwisseling van vorm, en juist deze twee eigenschappen ontbraken aan de
comedie van Ulbach.
La pièce est remplie sans doute, mais d'une manière trop égale et sans péripétie, qui ressorte et fasse coup; habilement conduite, mais sans aucun de ces élans soudains, qui soulèvent et entraînent l'auditeur. Il y a aussi bien de la passion, mais à l'état latent, à l'état de ferment sourd, qui n'éclate pas ou qu'on étouffe aussitôt qu'il veut éclater; il y a bien de l'esprit, mais sans saillie et sans imprévu: en somme, beaucoup de talent dépensé en deça de l'effet. C'est comme un paysage aussi réussi dans l'ensemble que dans les détails, mais sur lequel le soleil ne se lèverait pas.’ Dit is het voorzeker niet te hard oordeel van den kritiek der

{==397==} {>>pagina-aanduiding<<}
Revue Germanique over het werk van zijn confrater. Trouwens, het onderwerp van den roman zelven is vrij ondankbaar en 't ontleent al zijn waarde aan de fijne studiën van het menschelijk hart, die ons Ulbach doen waardeeren als schrijver van groote opmerkingsgave en zielskennis. Over de questie of uit een Roman, gelijk die van Ulbach, wel ooit, met hoop op succes, eene comedie kan worden getrokken, kunnen wij hier niet uitvoerig spreken, maar laten alleen de eigen woorden van den auteur van M. et Mme. Fernel volgen, die tegelijk een beoordeeling zijn van zijn tooneelstuk:
‘Les héros, dans les livres, peuvent avoir des défaillances; par un commentaire, par une remarque, l'auteur leur vient en aide, les relève, les excuse; mais dans les pièces, ils doivent marcher intrépidement jusqu'au bout avec une logique supérieure à la réalité. Le Roman se plaît aux analyses, aux sous-entendus, aux ondulations, à ce moiré dont les âmes les plus pures ne se préservent pas...Le théâtre veut au contraire des situations nettes et précises, des sentiments clairs et apparents.....’
't Moet ons verwonderen, dat de kritiek die zóó schrijft, bij zich zelven niet meer ingang heeft gevonden en zijn eigen autoriteit heeft miskend door M. et. Mme. Fernel ten tooneele te voeren. Ulbach heeft noch vóór noch na deze mislukte proeve aan het theater een succes gevraagd, dat het lezend publiek hem zoo kwistig toekent. Zien wij of dit succes gewettigd is.
Gelijk wij zoo even opmerkten, is Ulbach een der meest moreele Romanschrijvers van onzen tijd of althans zeker van Frankrijk. Men versta echter het woord moreel niet verkeerd en meene niet, dat de auteur van Françoise de voorstelling van al wat immoreel, dat is van al wat met onze natuur en de waardigheid van ons karakter in strijd is, met opzet uit zijn werken heeft weggelaten.
In tegendeel, hij spoort den oorsprong van dat booze op, volgt zijn gang, tot in de kleinste nuances, maar rigt er eene goede magt tegen op, die van haar kant werkt en strijdt, totdat de ondergang van het immoreele het einde is.
De Romans van Ulbach zijn bijna uitsluitend psychologische en vol van het beste realisme, aan welk woord men gewoon is, zeer verkeerdelijk naar ons inzien, eene ongunstige beteekenis te hechten, alsof het 't zelfde ware als materialisme, en alsof al wat natuurlijk of in de natuur is niet tevens reëel diende te zijn. Het platte en gemeene is niet alleen reëel.

{==398==} {>>pagina-aanduiding<<}

Ulbach heeft dit bewezen en door zijne voorstelling van eenvoudige gewaarwordingen, van natuurlijke en edele hartstogten, die de gewone, de dagelijksche mensch, als ik mij zoo mag uitdrukken, in zich voelt opgewekt, aan het realisme een adel terug gegeven, dien verschillende schrijvers door onkiesche beschrijvingen of ook wel door ongeproportionneerde verhalen hadden verduisterd.
Al ware 't alleen om deze eigenschap van zijn talent, verdiende hij onze achting en sympathie. Zijn Roman blijft binnen de perken van het gewone. Geene overmaat van fantasie, die de hersens verhit, maar 't gevoel koud laat; geen opeenhooping van gruwelen noch van kluchtige scènes, die ons kippevel opjagen of in een lach-delirium storten, geen verleidingen der onschuld of schaakpartijen, maar een eenvoudig verhaal, hoe men elkander bemint, hoe die liefde in ons geboren wordt, hoe zij aangroeit, waarom zij toeneemt, en ook waarom zij eindigt; waarin het idealisme en waarin het materialisme gelijk heeft; de uitpluizing van al onze gemoedsaandoeningen, haar onderling verband, onze deugden en onze ondeugden, hartstogten en zeden, ziedaar wat wij in de werken van Louis Ulbach vinden, zonder verwaandheid uiteengezet, maar los en aangenaam verteld; want men zou zich schromemelijk vergissen, indien men een oogenblik de gedachte bij zich voelde opkomen, dat een dergelijk schrijver welligt vervelend zou kunnen zijn. De roem zijner werken zelfs in Frankrijk, waar de psychologie anders niet door het groote publiek wordt geliefkoosd, is een bewijs voor het tegendeel. Men leest en herleest zijne romans, omdat men er de waarheid in ontmoet en in de types, die ons worden voorgesteld, of zich zelven of een van zijn kennissen terugvindt. Hoe dikwijls voelden wij als Louis Ceret, beminden wij als de Rianval en kwamen wij een fat tegen als de kolonel de Corval! Wie, die Susanne Duchemin las, heeft niet geweend aan het sterfbed dier edele vrouw, die de materialisten waarschijnlijk met het epitheton van hysterisch bestempelen, maar die wij eene idealistische noemen?
Suzanne Duchemin is de veertigjarige weduwe van een schilder zonder talent en zonder inspiratie, aan wien zij op den leeftijd van zestien jaren is uitgehuwelijkt zonder hare toestemming, maar ook zonder weêrzin. Zij woont moederziel alleen in een klein huisje, niet ver van het kasteel der familie de Sainte-Aure, die uit drie leden bestaat: papa, mama en een dochter, de blonde

{==399==} {>>pagina-aanduiding<<}
Edmée. Van deze familie is Suzanne de band. Papa is de joviaalste edelman der wereld, maar volstrekt geen hoogvlieger. Mama is een bas-bleu, die romans en revues verslindt en over alles à tort et à travers babbelt en Edmée is het liefste en naïefste kind, dat ooit uit een zoo slecht geassorteerd echtpaar geboren is. Suzanne speelt dam en schaak met den ouden heer, keuvelt en philosopheert met de oude vrouw en schertst en lacht en bouwt luchtkasteelen met de jonge maagd. Iederen avond brengt zij op 't kasteel door en zoo zij zich een paar minuten laat wachten, kijkt Sainte-Aure op de pendule en loopt onrustig heen en weêr, mevrouw wordt wrevelig, al beweert zij ook, dat zij niet veel van ‘die goede Suzanne’ houdt en Edmée gaat naar boven om de laan af te zien of haar tweede moeder, die tevens haar vertrouwde is, nog niet komt opdagen. Daar is zij eindelijk. 't Is koud! Fluks opgestookt en een stoel aan den haard gezet; het weeuwtje is t'huis. Haar oog dwaalt melancholiek over het drietal bewoners van het slot, en met een zoet glimlachje vraagt zij naar ieders gezondheid. Edmée is haar lieveling en wanneer zij haar omhelst en ‘mijn kind’ noemt, glijden haar de tranen over de wangen. Suzanne was nooit moeder; zij was nooit vrouw, omdat zij nooit de liefde gekend heeft. De man, dien zij haar echtgenoot heeft genoemd, is haar altijd vreemd geweest, omdat hij haar nooit heeft begrepen. Hij is nooit afgedaald tot haar hart, dat zoozeer behoefte bad aan uitstorting en gevoel, en toen hij stierf, was het maagdelijk, als bij hare geboorte. Zoo leefde zij jaren voort en ieder zeide van haar, dat zij haar man beweende en 't verdriet haar krachten ondermijnde. De wereld bedroog zich. Suzanne beweende den man niet, die haar ongelukkig had gemaakt, zij treurde om het gemis van een hart, dat haar verstond, en dat zij nooit op haar levensweg mogt ontmoeten. Zij verteerde inwendig van den
edelsten gloed, dien God aan de menschen heeft gegeven en vond niemand aan wien zij hem kon mededeelen. Daardoor werden hare krachten gesloopt en neeg zij allengskens ten grave, toen op zekeren dag het kasteel der Aure's een gast ontving in den baron de Rianval, een jong, schoon, en dichterlijk zoon van den vriend des heeren Sainte-Aure, en die op aansporing zijns vaders eens kwam zien of Edmée een vrouw voor hem zoude kunnen worden. De jeugdige de Rianval was op dien leeftijd en van die gemoedsgesteldheid, waarin de Werthers ontstaan, maar tot eer van onzen vriend dient

{==400==} {>>pagina-aanduiding<<}
gezegd, dat hij de melancholie niet zoo ver dreef als de held van Goethe. Physieke schoonheid was hem niets, althans zoo heette het, hij zocht een ziel, een ideaal, wiens gedachten zoodanig met de zijne zamensmolten, dat zij één waren. Nogthans is het zeer toevallig, dat dergelijke jongelieden nooit verliefd worden op minder fraaije exemplaren van de schoonste helft der menschheid. Edmée dan was gelukkig schoon en Valentijn, zoo heette de jonker, werd verliefd. Te bedeesd, om zijn liefde mondeling te verklaren, nam hij zijn toevlugt tot het papier en schreef aan de naïeve landfrenle in de meest pompeuse taal, dat hij haar liefhad. Het meisje, dat den kameraad harer jeugd ook niet ongaarne zag, maar meer in reëelen dan in schwärmerischen zin, wist niet wat met dien epistel aan te vangen, noch hoe er op te antwoorden en meende niets beters te kunnen doen, dan hem aan mama Duchemin te overhandigen, die bij het lezen er van doodsbleek werd en in onmagt viel. Zij had den vriend van haar hart gevonden! Daarop volgde een langdurige correspondentie tusschen Edmée en Valentin, waaraan de eerste geheel onschuldig was: Suzanne schreef voor haar en Valentin vond in Edmée de weêrhelft zijner ziel en den echo zijner gedachten. Intusschen werd de gemeenzaamheid tusschen het jonge paar al grooter en eindelijk vroeg Valentin's vader de hand van Edmée, die natuurlijk niet geweigerd werd. Nu begint de foltering der arme Suzanne. Wie trouwt de jongeling? Edmée, de materie, of Suzanne, de ziel? Madame Duchemin wil het weten en vraagt in een harer brieven: ‘indien ik oud ware en leelijk, zoudt gij mij dan eveneens liefhebben?’ waarop Valentin, die weet, dat Edmée achttien jaar is en de schoonste blondine der wereld, zich haast te antwoorden, dat hij haar zou beminnen, zelfs indien zij mismaakt en tachtig jaar oud was. Naauwelijks heeft de firma Edmée - Suzanne dit
antwoord ontvangen, of de eerste gaat verrukt haar minnaar omhelzen en de laatste vraagt aan Valentin, of hij haar naar huis wil geleiden. Op deze wandeling heeft de openbaring plaats. Suzanne bemint Valentin en deze haat de oude coquette, gelijk hij haar noemt, in zijn woede over de teleurstelling, want Edmée is nu niets meer dan de koude vorm, de naïeve speelgenoote zijner jonge jaren, een ligchaam zonder geest. ‘Maar zij is zoo schoon,’ denkt Valentin, ‘ik zou zonder haar niet kunnen leven.’ In dien strijd tusschen de idealistische Suzanne en de reëele Edmée was de overwinning niet twijfelachtig. Van al de

{==401==} {>>pagina-aanduiding<<}
droomen over de ware opvatting der liefde, en van al de afgetrokken bespiegelingen over de ineensmelting der zielen, blijft den verliefde niets over te zeggen dan deze onschuldige phrase: Waarom heeft Suzanne niet de jeugd van Edmée, waarom heeft Edmée niet de ziel van Suzanne? En Valentin kiest de jeugd zonder ziel, evenwel niet, dan na de volgende alleenspraak te hebben gehouden, die tevens als een staaltje van Ulbachs stijl kan worden beschouwd:
‘On ne peut séparer les sens de l'âme. J'étais un utopiste insensé. J'en suis puni. J'imaginais une union céleste en dehors de l'humanité; l'humanité m'a saisi; nous luttons. Comment triompherai-je? Je ne rêve plus seulement d'épanchements mystiques; Edmée m'enivre; sa possession est un bonheur dont la pensée met du feu dans ma poitrine. Mais quoi! est-ce là tout? O mon âme, tu n'es pas matière; je sens que tu fuis les vapeurs grossières des voluptés terrestres! Mais vaut-il mieux te perdre? Qui me sauvera? Je suis le fiancé de deux amantes; l'une m'enlace, l'autre m'élève. Edmée, Suzanne, pourquoi n'êtes-vous pas une seule et même créature? L'une est fraîche, souriante, naïvement épanouie dans sa jennesse; l'autre est pâle, malade. Nul n'hésiterait. Moi je mets ma gloire à hésiter, (vast besloten wie te kiezen) et je me sens torturé, déchiré. Mais que deviendrai-je, quand j'aurai décidé ma vie? Quoi que je fasse, j'emporterai des regrets terribles.
Suzanna sterft. Wat bleef haar anders over? Aan haar sterfbed komt Edméc; tot nog toe onkundig aan de liefde van Suzanne, die haar alles bekent, hoe zij nooit bemind had, hoe Valentin's eerste brief over haar hart had beschikt, en hoe de verdere briefwisseling de liefde tot een onbluschbaar vuur in haar gemoed had aangewakkerd, en dan het lieve meisje in haar armen drukkende, riep zij onder een vloed van tranen uit: ‘Ik sterf, omdat hij u bemint, maar laat hem mij nog eens zien.’ Valentin ontvangt den zegen der arme Suzanne, die den laatsten adem uitblaast dier edele ziel, welke zij den hemel smeekt, dat in Edmée moge overgaan tot geluk van den jongeling, dien zij te veel heeft lief gehad.
Dit is de actie van den Roman, die in brieven geschreven is. Die actie is niet boeijend, zij is slechts de aanleiding tot een zielsstudie. De thesis, die Ulbach in Suzanne Duchemin uiteenzet en wenscht te bewijzen is deze, dat de geest evenmin van het ligchaam als het ligchaam van

{==402==} {>>pagina-aanduiding<<}
den geest kan gescheiden worden en dat de mensch niets, wat menschelijk is, vreemd aan zich moet achten. Ziel en zinnen moeten overeenstemmen en te zamen werken, om het hoogste geluk te verkrijgen. Geene idealisering, maar ook geene vergoding van de materie, gelijk de vriend van Valentin in zijne brieven aan dezen voorstelt. In ‘Suzanne Duchemin’ komt ook nog een correspondentie voor tusschen Suzanne en haar broeder, een goeden pastoor, die zijn zuster aanraadt te bidden en die ‘gekheid’ uit het hoofd te zetten. In die brieven straalt de ironie van Ulbach door, wien men niet zal kunnen verwijten, dat hij al te geestelijk (ik zeg niet christelijk) gezind is; vervolgens een briefwisseling tusschen Edmée en een getrouwde kostschoolvriendin, zóó natuurlijk en dames-achtig, dat men bijna niet kan veronderstellen, dat zij door den mannelijken Ulbach is opgesteld. 't Zon echter kunnen zijn, dat het vrouwelijk geslacht hem wel wat onbescheiden vond en oordeelde, dat hij soms wat al te veel het masker opligt van haar lieve gezigtje, zoo als b.v. in de aardige novelle ‘Les roueries d'une ingénue,’ waarin duidclijk te lezen staat, dat men getrouwd kan zijn met een coquette zonder het te merken, iets wat ons een hoogen dunk moet geven van 't vrouwelijk machiavellisme, maar een minder hoogen van onze intuitie.
Verschillende kritieken hebben van Ulbach gezegd, dat hij in zijn romans te veel werd weggesleept door de beschrijving van 't innerlijk zijner personaadjes en te weinig werk maakte van hun uiterlijk. Deze aanmerking is waar, indien men één uitzondering maakt, want zoo dikwerf die personaadjes jonge dames zijn, is de auteur van Francoise galant genoeg, zich te herinneren, dat deze er bij winnen, indien men niet alleen de hoedanigheden van haren geest kent, maar ook die van den tempel der ziel, gelijk zeker dichter ons ligchaam noemt. Wilt gij een bewijs? Hoe vindt gij deze twee vriendinnen?
‘Claire avait dix-huit ans, des yeux superbes, un teint éblouissant. Ses traits d'une harmonie parfaite attestaient cette limpidité du coeur, qui tient surtout à la sainte innocence. Ses cheveux, d'un blond cendré, qui devaient la couvrir entièrement quand ils étaient déroulés, formaient un diadème sur son front. Sa robe, de taffetas rose, semblait un premier épiderme, tant le tissu brillant s'attachait avec passion à cette taille dont il révélait les irréprochables contours. Sa lèvre, qu'un fier sourire tenait pres-
{==403==} {>>pagina-aanduiding<<}
que continuellement ouverte, se relevait aux extrémités et laissait passer en tressaillant les exclamations d'une joie que la naïveté rendait impitoyable dans son orgueil.’
‘Lucie était la plus timide, la plus silencieuse, la plus confuse des amies de Claire. Ses cheveux noirs, lissés avec un soin extrême, s'avancaient en bandeaux jusqu'à la pointe des sourcils. La pudeur semblait avoir réclamé pour elle des cils plus longs, plus impénétrables, et elle aimait à les abaisser sur des yeux noirs, profonds, remplis des perspectives ombreuses du cloître et des vieilles églises. Le front était petit, la bouche fine; l'ovale du visage faisait penser aux vierges du divin Raphaël, et l'idéal, dont on sentait les caresses autour de cette tête charmante, faisait croirc, qu'un ange se révélait à elle dans un entretien qu'elle seule attendait. Une robe blanche complétait l'aspect séraphique et une écharpe de gaze enroulée autour du cou glissait sur la neige des épaules comme ces nuées impalpables, qui flottent autour des visions.’
Nooit zijn twee dames met meer kieschheid, met meer smaak en met meer tact geportretteerd. Wie heeft niet de Coquette herkend onder dat waas van zedigheid, die tot motto heeft den grondregel der vrouwelijke politiek: ‘Ce qui se fait sans remords, se fait sans crime?’ Daarin is Ulbach welligt de eerste der hedendaagsche Romanschrijvers. Hij kent het karakter zijner types door en door, en weet dit vol te houden tot in de kleinste détails. Nooit zal men de minste tegenstrijdigheid in de voorstelling zijner personaadjes opmerken; hij weet hoe alle deugden en ondeugden met elkander in verband staan en waaruit iedere voortkomt; kortom Ulbach is de kenner van 't menschelijk hart bij uitnemendheid; hij gevoelt, wat in dat hart omgaat. Ziehier weder een punt van contrast, dat de schrijver van M. et Mme Fernel met den auteur van Madelon vormt. De laatste, zoodra hij zich zelven betrapt op een aandoenlijke scène, op een uitstorting van gevoel, haast zich door het aanbrengen van een komiesch element terstond alle effect van den pathos weg te nemen; Ulbach daarentegen is er zelfs gaarne op uit, zijne lezers te interesseren in het ongeluk en het lijden zijner types en hij schaamt zich den traan niet, dien hij doet storten.
Gaarne zouden wij over Ulbach als Romanschrijver nog eenigszins verder uitwijden, maar onze plaatsruimte is te beperkt. Wij zouden nog de roerende geschiedenis willen vertellen van die twe

{==404==} {>>pagina-aanduiding<<}
geneesheeren, van wie de een, koud en overgeleerd, daarenboven grijs geworden in de praktijk, maar voorzien van een groote dosis stijfhoofdigheid, liever zijn zieken laat sterven, dan dat hij het confiteor me peccasse uitspreekt, terwijl de ander tot die uitzonderingen behoort ‘qui spiritualisent la scienee de la chair, qui font de leur état un art et non un métier, et qui touchent un malade avec l'hésitation loyale du sculpteur, qui craint d'entamer d'un ciseau maladroit l'épiderme d'une statue parfaite.’
‘Les deux médecins’, physiologisch-psychologische roman, is een der beste werken van dat heerlijk talent, dat ons in den laatsten tijd ‘Louise Tardy’ en ‘le Parrain de Cendrillon’ heeft gegeven. Men vindt in deze twee boeken naast het analytisch element ook een meer dramatisch opgetreden en indien dit, gelijk 't met Louise Tardy het geval is, kan geschieden, zonder aan de studien der karakters en der hartstogten te kort te doen, kunnen wij den schrijver er niet anders dan mede geluk wenschen; zijne romans zullen er door winnen in belangrijkheid.
Wat Ulbach's taal en stijl betreft, onze lezers hebben uit de weinige aanhalingen, die wij ons hebben veroorloofd, zelven kunnen oordeelen, hoe gene nu eens eenvoudig maar gekuischt en dan weder bloemrijk en dichterlijk is, en men op dezen maar één aanmerking zou kunnen maken, die misschien ook wel een lof is, namelijk van eenigszins gezocht en al te bekoorlijk te zijn, hoewel de declamatorische toon steeds zorgvuldig door hem vermeden wordt.
Na over Ulbach in zijne geringe waarde als theater-auteur en in de volheid van zijn talent als romanschrijver te hebben gesproken, blijft ons nog over hem als kunstkritiek en als polemist te schetsen. Onder de benaming van kunst-kritiek verstaan wij hier niets meer, dan de beoordeelaar van het Parijsche théatre contemporain, dat, gelijk men weet, in een deerniswaardigen toestand verkeert, niet omdat de goede schrijvers weinigen zijn (want wij hebben slechts de namen te noemen van Augier, Vacquerie, Feuillet en anderen) maar omdat de smaak van het Parijsche Publiek in een toestand van bedorvenheid verkeert, die een catastrophe doet duchten. Feërien met al haar machines, ficellen, trucs, ballets en verder al wat het oog en de zinnen streelt, kunnen nog alleen den wuften Parijzenaar behagen en degelijke werken, die of onze zeden, of onze maatschappij beschrijven, hoe boeijend ook ingekleed en hoe aangenaam ook voorgedragen, maken een deerlijk fiasco. Tegen deze rigting

{==405==} {>>pagina-aanduiding<<}
nu van het schoonheidsgevoel zijner stadgenooten trekt Ulbach wekelijks in het feuilleton van den Temps te velde, nu eens ernstig en dan ironiesch, maar altijd opregt en met open vizier, want, en dit is niet de minste lof, dien men een Parijsch Journalist van den invloed van Ulbach kan toebrengen, onze chroniqueur is eerlijk en onpartijdig. De meest vermogende mannen worden het eerst door hem beoordeeld en berispt, indien hem dit noodzakelijk toeschijnt. Hij erkent geen grooten dezer wereld, waar 't geldt de kunst te beschermen en den smaak van 't publiek te veredelen. Die regtschapenheid maakt den kritiek van den Temps bemind en doet zijn opinie zeer op prijs stellen. Is deze opinie wel altijd de ware? Wij bekennen ronduit neen, en verwijzen den lezer naar hetgeen wij hierboven zeiden over zijne opvatting van het theater. Vijand van alle effektbejag, veronderstelt hij de toeschouwers in de theaters intellectueel te veel ontwikkeld en meent den eenvoudigen werkman, zoowel als de dartele jeugd, te boeijen met psychologische verhandelingen, die, fijn gedacht en schoon geschreven, zelfs met de pen van Ulbach, niet in staat zijn de hoorders te ontspannen. ‘C'est un critique en bonnet de coton, qui du haut de sa chaire vent enseigner la psychologie et la morale aux spectateurs de jolies filles de théâtre’ etc. zegt zijn meergenoemde antagonist. Zonder nu juist dit oordeel te onderschrijven, zijn wij met About van oordeel, dat Ulbach zich een verkeerd begrip van het tooneel vormt.
Wie de polemiek tusschen Edmond About en Louis Ulbach gevolgd hebben, kennen den auteur van Suzanne Duchemin ook in dit genre en weten hoe geducht zijn satire is. Dan verandert zijn welwillend of spottend glimlachje in een scherp gegrijns vol bijtenden humor, en men is verbaasd onder dien eenvoudigen, burgerlijken schrijver, onder dien sentimentelen waarnemer van 't menschelijk hart een polemist te vinden van de krachtigste soort, even vaardig in het aanvallen, als in 't verweeren.
Vooral in den pennestrijd over Beranger en diens poëzy heeft hij hiervan de bewijzen geleverd. Wij willen onze lezers hierin niet betrekken. 't Zij genoeg hun te zeggen, dat de chansonnier van ‘le Roi d'Yvetot’ geen genade vindt in zijne oogen en met de grootste minachting door hem wordt behandeld als een ‘petit bonhomme en plâtre, pour qui l'amour est un plaisir grossier et qui comme littérateur, par sa forme et sa poésie, appartient

{==406==} {>>pagina-aanduiding<<}
à l'école de Parny. Il n'a point inventé un rhytme; il n'a rien trouvé de plus que ses devanciers. Il a fait mieux la chanson. Voilà tout. Quant à l'amour et l'idée de Dieu, on sait ce qu'il en a fait’ etc. Ook hierin komt weêr zijn zelfstandigheid en regtschapenheid uit, want er behoort moed toe in Frankrijk aan den ‘petit bonhomme’ de hand te slaan. In dezen staat Ulbach met Eugène Pelletan en den pamphlettist de Pontmartin op 't drietal. De hoogst interessante questie, of Beranger meer was dan een gewoon rijmelaar, en die door Ulbach onder de eersten is opgeworpen, vindt men uitvoerig behandeld in een werk van Arthur Arnould: ‘Beranger, ses amis, ses ennemis et ses critiques.’
Noch echter als polemist, noch als kritiek kunnen wij Ulbach die sympathie toedragen, die hij ons als romanschrijver afdwingt, en indien deze weinige bladzijden alleen mogten strekken, om het talent van een der degelijkste romanschrijvers van onzen tijd meer bekend te maken en te doen waardeeren, zal 't ons niet berouwen, ze vlugtig te hebben neêrgeschreven.

















{==407==} {>>pagina-aanduiding<<}

Binnenlandsche letterkunde.

Bibliographie.






I. Fraaije Letteren.

C. Cornelii Taciti Agricola. Recensuit P. Hofman Peerlkamp. Editio al'era emendata et aucta. Leidae, apud E J. Brill, 1861. VIII en 211 bladz. gr. 8o. Prijs ƒ 2.25.
Met gevoel van weemoed zetten wij ons neder, om, voor zoo veel zulks met den aard, de inrigting en de strekking van een tijdschrift als dit bestaanbaar is, een kort en zakelijk verslag te geven van bovengenoemd werk eens onlangs afgestorvenen geleerde, die tot in hoogen ouderdom zijn roem als letterkundige staande gehouden en zich onder Nederlands meest beroemde philologen eene eereplaats verworven heeft. Toen in 1822 de Heer Peerlkamp tot opvolger van Borger in de faculteit der bespiegelende wijsbegeerte en fraaije letteren aan de Leidsche Hoogeschool benoemd was, om te zamen met zijn ambtgenoot Bake het vak der oude letteren aldaar te vertegenwoordigen, en hij, bij onderlinge schikking speciaal belast met het onderwijs in de latijnsche taal en letteren, onder meer andere schrijvers ook een gedeelte van Tacitus voor zijne toehoorders wenschte te verklaren, gaf hij ten gebruike bij deze zijne lessen eene afzonderlijke tekstuitgave van diens Agricola met zijne aanteekeningen in 1827 in het licht. Het is deze, van welke hij, in zijne nog altijd werkzame eervolle rust, op bijna tachtigjarigen ouderdom, den hierboven aangekondigden tweeden druk verleden jaar uitgaf. Naar luid van het op den titel gestelde, is dit eene editio altera emendata et aucta, eene tweede verbeterde en vermeerderde uitgave, maar die inderdaad gelijk staat met eene geheel nieuwe, veel naauwkeuriger en uitvoeriger bewerking, en in vergelijking van gene eerst nu aanspraak heeft op den naam van editio justa et omnibus numeris absoluta. Terwijl toch de eerste druk, tekst met aanteekeningen, niet veel meer

{==408==} {>>pagina-aanduiding<<}
dan 70 bladzijden bevatte, is deze tweede tot over de 200 uitgeloopen: en zoo talrijk zijn de veranderingen, bijvoegselen en verbeteringen daaraan toegebragt, dat zij in allen deele het kenmerk draagt van hetgeen eene bijkans veertigjarige aanhoudend voortgezette letterstudie tot uitbreiding van kennis en opscherping van het oordeel vermag.
Uitgaande van de stelling, dat geen van Tacitus werken zoo zeer door de afschrijvers mishandeld, bedorven en geïnterpoleerd of met vreemde invoegselen ontluisterd is als dit kleine boekske, waarin die geschiedschrijver het leven en de daden van zijn schoonvader Agricola verhaalt, heeft Peerlkamp al het mogelijke gedaan om den tekst van die vreemde inmengselen te zuiveren en, voor zoo veel zulks eene gezonde en onbevooroordeelde oordeelkunde vermag, in zijne oorspronkelijke gedaante, ongekunstelde eenvoudigheid en kernachtigheid, beide aan Tacitus stijl en schrijfwijze zoo bijzonder eigen, te herstellen. Inzonderheid het exordium of de inleiding en de epilogus of de slotrede er van hebben te dien aanzien zijne aandacht getrokken, en zijne deels beschavende, deels besnoeijende hand aan het werk gesteld; zoodat hij, na eerst zijne bezwaren achtervolgens stuk voor stuk te berde gebragt te hebben, van het eene (bl. 20, 21) zoowel als van de andere (bl. 184-186) eene geheel nieuwe naar zijne zienswijze ingerigte redactie voorstelt, ontdaan van al het overtollige en gezuiverd van alle wansmaak en gezochtheid. (Ook van het Vde Hoofdst. geeft hij eene dergelijke omwerking of nieuwe redactie, bl. 31 en v.) Natuurlijk kan het hierbij de vraag niet zijn, of Tacitus zijn exordium en zijne epilogus letterlijk zóó zoude gesteld hebben als Peerlkamp het hier voorgeeft - en wie ook zoude zulks in ernst durven beweren? - maar wel, of dat exordium en die epilogus, zoo als ze hier nu door Peerlkamp gesteld zijn, niet over het geheel genomen beter overeenstemmen met den geest en den stijl van Tacitus, dan zóó als die beide stukken thans in de gewone tekstuitgaven voorkomen. Hierop zal de deskundige en onbevooroordeelde lezer niet wel anders dan een toestemmend antwoord kunnen geven. Daarbij komt, dat op dit
exordium en die epilogus, zóó als die in de gewone tekstlezing gevonden worden, hetzelfde toepasselijk is, wat bij Vellejus Paterculus, II, 130, Ruhnkenius, aangehaald bij Peerlkamp bl. 184, kol. 2, aangeteekend heeft, dat namelijk juist in het begin en aan het einde het handschrift het gebrekkigst en het meest bedorven is.

{==409==} {>>pagina-aanduiding<<}

Het zoude te veel gevergd zijn van het geduld des ongeletterden of althans met de latijnsche taal en literatuur minder bekenden en gemeenzamen lezers, eene volledige opsomming te willen geven en in eene breedvoerige ontwikkeling te treden van de vele en velerlei zuiveringsprocessen door Peerlkamp aangewend, en van de menigvuldige, meerendeels hoogst vernuftige en gelukkige gissingen door hem geopperd, om den tekst van Tacitus zooveel mogelijk te verbeteren en in zijne oorspronkelijke gedaante te herstellen. Naauwelijks kan men zich een denkbeeld vormen van de meer dan gewone belezenheid in de oude, inzonderheid latijnsche schrijvers, en van de innige bekendheid en gemeenzaamheid met de schrijfwijze en den geest van Tacitus, die allerwege in Peerlkamps aanteekeningen doorstralen, en over de latiniteit zoowel als over menige historische bijzonderheid, daarin vervat, een vaak zoo verrassend licht verspreiden, dat men in der daad niet weet wat meer te bewonderen; 's mans uitgebreide geleerdheid, of zijne uitstekende vaardigheid om zijne zoo veelomvattende kennis juist overal dáár te pas te brengen, waar zulks het meest noodig en dienstig is. En niet alleen Tacitus, in dit werkje zoowel als in zijne overige geschriften, maar ook menig ander oude schrijver, inzonderheid Julius Caesar, Livius, Plinius de jongere, Curtius, enz. worden in 't voorbijgaan hier en daar toegelicht en verbeterd. Kortom, men staat verbaasd over zulk een rijken schat van taal-, geschied- en oudheidkennis, als in deze aanteekeningen ten toon gespreid ligt; men erkent er gereedelijk de meesterhand en de vrucht van onafgebroken veeljarig onderzoek in.
Neemt men evenwel in aanmerking dat dit leven van Agricola Tacitus' eerste werk was, volgens het in de aanteek. bladz. 18 beweerde, op ongeveer 45jarigen leeftijd, voor dat hij nog zijn Germania en zijne Geschied- en Jaarboeken schreef; en dat, in verband daarmede, volgens het op bladz. 155 aangeteekende, 1) Tacitus, toen hij zijn Agricola schreef, nog de man niet was, die hij later in zijn Germania en in zijne Geschied- en Jaarboeken bleek te zijn; dan zoude men welligt de bedenking kunnen opperen,

{==410==} {>>pagina-aanduiding<<}
of de heer Peerlkamp somwijlen niet wat al te ver gegaan is in zijn zuiveringsproces, en of men in de Agricola wel overal dezelfde keurigheid van stijl, dezelfde kernachtigheid en ongezochtheid van uitdrukking en denkbeelden zoude mogen vorderen, die 's mans latere geschriften kenmerken. Hoe ligt toch kon het gebeuren, dat Tacitus in dit zijn eerste werkje enkele misslagen begaan hadde, waarvoor hij zich later zorgvuldig gewacht en die hij, tot rijperen leeftijd gekomen, zelf afgekeurd en in zijn vroegeren arbeid verbeterd zoude hebben. Edoch wij willen hierop niet verder aandringen. Zoo Peerlkamp al niet overal het ware getroffen heeft, toch heeft hij den weg afgebakend, waarop anderen voortgaande het bij de verklaring en zuivering van den tekst van Tacitus verder zullen kunnen brengen.
Enkele proeven zullen voldoende zijn, om het tot dus verre in het algemeen aangevoerde meer in het bijzonder aan te wijzen. Na in zijne inleiding gezegd te hebben, dat in vroegeren tijd velen hun eigen leven beschreven hadden, zonder daardoor aanstoot te geven, laat Tacitus er op volgen: at nunc narraturo mihi vitam defuncti hominis venia opus fuit, quam non peiissem incusaturus (volgens andere lezingen incursaturus of ni cursaturus, waarvan de meeste uitgevers ni incusaturus gemaakt hebben) tam saeva et infesta virtutibus tempora. In zijne eerste uitgave stelde Peerlkamp voor bij omzetting te lezen venia opus non fuit, quam petissem ni enz. er tot verklaring bij aanteekenende: ‘Nunc narro (vitam) dudum defuncti. Hujus cunctationis veniam petissem, nisi me tempora satis excusarent.’ In deze oppert hij de gissing diu defuncti, en venia opus fuit, ni excusarent tam saeva et infesta virtutibus tempora, het perfectum indicativi fuit, gelijk meermalen, vooral bij dichters, opvattende voor den conjunctivus fuisset. 't Komt ons voor, dat hij te sterk drukt op dat nunc, als of Tacitus zich verontschuldigen wilde dat hij eerst nu (na verloop van vier jaren sedert Agricola's dood, zie c. 45) 's mans leven beschreef. Neen, in verband met het onmiddellijk voorafgaande, ligt de tegenstelling in het suam ipsius en het defuncti vitam narrare. ‘Te voren’ zegt Tacitus ‘hebben de meesten, als Rutilius en Scaurus, hun eigen leven beschreven, zonder dat hun dit kwalijk genomen is: maar nu (zoo gaat hij voort) heb ik daarentegen, eens afgestorvenen leven willende beschrijven, daartoe verlof of daarvoor verschooning moeten vragen, hetwelk ik niet zoude gedaan hebben, noch behoeven te
doen,

{==411==} {>>pagina-aanduiding<<}
ware het niet dat ik op zulke wreede en jegens uitstekende verdiensten vijandige tijden de schuld zoude moeten werpen, of daarvan zoude moeten spreken.’ Hij bedoelt daarmede tijden als die onder Domitianus, waarin het onder strafbedreiging verboden was zijne meening vrijuit kenbaar te maken. Hij bevestigt dit terstond daarop in het volgende hoofdstuk met de voorbeelden van Arulenus Rusticus en Herennius Senecio, die om hunne al te vrijmoedige levensbeschrijvingen van Paetus Thrasea en Helvidius Priscus de straf niet hadden kunnen ontgaan. Zoo opgevat is alles eenvoudig en duidelijk.
Waar in het vierde hoofdstuk Tacitus zegt, dat Agricola betuigde se prima in juventâ studium philosophiae acrius, ultra quam concessum Romano ac senatori, hausisse, houdt Peerlkamp den tusschenzin ultra q.c.R. ac s voor een invoegsel van latere hand, tot verklaring van acrius: en voor hausisse stelt hij habuisse, even als in het Grieksch σπουδὴν ἔχ∊ιν. Voorzeker is de uitdrukking studium haurire, wat men ook tot verklaring moge kunnen bijbrengen, uiterst gezocht en oneigenaardig. Ons viel daarbij weleer in studio - arsisse, waarop dan zeer goed het volgende incensum ac flagrantem animum terug slaat: ook thans nog komt ons dit gansch niet onwaarschijnlijk voor.
Bekend is de midden in Tacitus Agricola (van Hoofdstuk X-XVII) als tusschenverhaal voorkomende land- en volksbeschrijving van het oude Britannie, hoedanig eene insgelijks bij Caesar, de Bello Gallico, V, 12-14 gevonden wordt. Nu is het vreemd dat Tacitus, die in zijne Germania, c. 28, zich op het gezag van Julius Caesar beroept, hier, waar dit zoo veel te meer te verwachten geweest was, den naam van Caesar volstrekt niet vermeldt. Uit dit zijn stilzwijgen wil Peerlkamp, in vereeniging met anderen, opmaken, dat Tacitus dit stuk bij Caesar niet zal gevonden hebben, en het bij gevolg bij laatstgen. schrijver een invoegsel van latere hand moet zijn, denkelijk ontleend uit eene weleer door Q. Cicero, of veeleer door Fabius Rusticus, wiens naam hij opgeeft, vervaardigde dergelijke beschrijving; te meer daar, bij het uitligten er van, de zamenhang bij Caesar er inderdaad bij wint; eene gansch niet onwaarschijnlijke gissing, die in de aanteek. bl. 52 en 53 uitvoerig toegelicht wordt. - Niet minder vernuftig is de gissing op bl. 172, waar door eene ligte verandering van ἐνδ∊ἐᾳ in ἐν δέ∊ι eene plaats van Dio Cassius in overeenstemming gebragt wordt met Tacitus.

{==412==} {>>pagina-aanduiding<<}

Men verzuime vooral niet Peerlkamp's Addenda op zijne aanteekeningen bl. 187-204 na te slaan, waarin menige bijzonderheid nader toegelicht, enkele tekstverbeteringen van zijn geleerden vriend Mr. J. Pan aangevoerd worden, en aan de nagedachtenis van P.L. Struchtmeijer, voormalig Rector van de Latijnsche School te Groningen, als auteur eener in Feith en Kantelaars Bijdragen ter bevordering der schoone kunsten en wetensch. voorkomende naamlooze beoordeeling der vertaling van Plutarchus' Levens door Wassenbergh en Bosscha, hulde gedaan wordt. - Een tweetal bladwijzers van in de aanteekeningen behandelde oude schrijvers en opgehelderde woorden en zaken besluiten het geheel.
Wij mogen van dit werkje geen afscheid nemen, zonder eerst nog een oog te werpen op het Voorberigt, dat met Tacitus geschrift minder in verband staat dan met onze Vaderlandsche aangelegenheden. Daar de druk toevallig ten einde liep tegen het begin van de maand September, dezelfde waarin de Groningsche Hoogeschool haar twee-honderd-vijftigste jaarfeest stond te vieren, greep Peerlkamp, zoo niet de oudste, althans zeker een van de oudste kweekelingen dier Hoogeschool, die gelegenheid gereedelijk aan om deze zijne uitgave van Tacitus Agricola aan die Hoogeschool op te dragen, en schreef hij daarbij een hartelijk woord, dat wel verdient ter kennisse des Nederlandschen lezers gebragt te worden. ‘Zie ik terug’ - zoo schrijft hij - ‘op het lang verledene tijdsverloop, dan heb ik voorzeker gegronde reden, om Gode dankbaar te zijn, voor zijne vele en groote weldaden mij steeds bewezen. Die welke mij in het bijzonder betreffen ga ik met een dankbaar hart stilzwijgend voorbij: maar er zijn er andere, mij met alle Nederlanders en die voor Nederlanders willen gehouden worden gemeen: het behoud namelijk des Vaderlands, en van het Huis van Oranje. Vestig ik hierop het oog, zoo versterkt het mij in de vaste overtuiging, dat der natien voor- en tegenspoed derwijze door het Godsbestuur beschikt worden, dat de volkeren eindelijk wijsheid leeren tot hun eigen welzijn.’
‘Ik zag Willem V, Prins van Oranje, nog voor zijne ballingschap. Ik zag hoe de Franschen ons de vrijheid ten geschenke bragten, hoe geboren Nederlanders om den met den Jacobijnenmuts getooiden vrijheidsboom dansten. Ik zag de daarop volgende herhaalde veranderingen van staatsbestuur; toen den Raadpensionnaris; daarop koning Lodewijk Napoleon; vervolgens keizer Napoleon I; laatstelijk Nederlands koningen Willem I en II. Dat alles

{==413==} {>>pagina-aanduiding<<}
is als rook voorbijgegaan. Dit alleen heeft de ondervinding van vele en groote rampspoeden geleerd, dat God ons volksgeluk met dat van het Huis van Oranje zoo naauw verbonden heeft, dat nimmer zonder beider nadeel die band is losgerukt.’
‘Wat de toekomst ons toebereidt, ligt in het duistere. Blijve slechts de liefdeband bestaan tusschen Nederland en het Huis van Oranje, 't welk van zijn eerste ontstaan af bestemd schijnt te zijn om rustig en stil, te midden van den opgeruiden vloed der burgertwisten, het staatsroer met beleid en kracht in de hand te houden, de juiste mate van vrijheid tegen de eer- en partijzucht der volksvertegenwoordigers te beschermen, en de kunsten en wetenschappen te bevorderen, naar het voorbeeld van den goeden, grooten en waarachtig Christelijk gezinden eersten Willem, wiens beeldtenis in de Senaatkamer der voor bijna drie eeuwen door hem gestichte Leidsche Hoogeschool door geen Nederlander ooit zonder gevoel van heiligen eerbied aanschouwd mag worden.’
‘Geve de algoede en almagtige God, dat dit gevoel van wederkeerige betrekking en liefde aanhoudend gevestigd blijve in het gemoed van vorst en volk, en nimmer door iemand of iets daaraan ontrukt of onttrokken worde! Zoo zullen de partijschappen, welke wij hopen willen dat gansch en al uitgeroeid zijn, nimmer tot een verderfelijken boom opschieten, noch het volk, ten buit daartusschen gesteld, zich krommen onder het slavenjuk eener heerschende factie. Zoo zal het vaderland en zullen de Hoogescholen in bloei toenemen, en die van Groningen haar driehonderdjarig bestaan met vreugde aanschouwen.’
Zoo luidt de laatste toespraak van den afgeleefden grijsaard, allezins waardig om zijnen jongeren landgenooten op het harte gedrukt, in het geheugen bewaard en tot duurzaam heil van vaderland en vorst in beoefening gebragt te worden.
Druk en uitvoering laten naauwelijks iets te wenschen over. De aanteek. op Expulsis sapientiae professoribus, bl. 11, kol. 2, had overeenkomstig de volgorde in den tekst behooren te staan achter die op Arbitrabantur, bl. 13, kol. 2. Bladz. 87, reg. 2 staat in den tekst Ordivices voor Ordovices. Andere misslagen van aanbelang zijn ons niet voorgekomen. Doch een groot ongerief bij het gebruik is dat niet aan het hoofd der bladzijden de nommers der hoofdstukken aangewezen zijn.
L.
J.T. Bergman

{==414==} {>>pagina-aanduiding<<}

Nicolaas Beets. Het doen door laten, eene Voorlezing, benevens andere Opstellen. Te Haarlem, bij de Erven F. Bohn. 1864. Prijs ƒ 1.50.
In plaats van den zoogenaamden franschen - lees voorhandschen - titel vindt men in bovengemeld boeksken op de eerste bladzijde: ‘Bij de Uitgevers dezes zijn mede gedrukt’, en volgt eene lange lijst der werken van den talentvollen en onvermoeiden schrijver. De ‘Kruiswoorden’ openen de rij. ‘Preeken’, ‘Leerredenen’, ‘Stichtelijke Uren’, enz. volgen, terwijl aan den voet der eerste pagina de ‘Rijmbijbel’ de heksluiter is. 't Zijn de werken van den prediker, van dominee Nicolaas Beets, en dat ze allen tot de rubriek ‘Stichtelijke Lectuur’ behooren, wijzen de titels genoegzaam uit. Een dier geschriften draagt den naam van ‘een Leeuw op de Straten’, een titel, die zulk een oud-testamentisch stempel op het voorhoofd draagt, die zoo iets ‘tale- Kanaäns’-achtigs heeft, dat men onwillekeurig denkt aan de richting des schrijvers op kerkelijk gebied.
Gij slaat het blaadjen om, en gij ziet: Jose, de Maskerade, Kuser, Guy de Vlaming, Ada van Holland, gedichten van Lord Byron, navolgingen van Lord Byron, kortom die reeks dichterlijke verhalen, die hun ontstaan te danken hebben aan een periode des levens van den jeugdigen dichter, die hij zelf zoo geestig in zijn ‘Zwarte Tijd’ heeft bespot. Het was de periode der peccadilles de jeunesse, toen hij nog boeleerde met Byron's muze, toen zijn Weltschmerz zich uitte in sombere zangen, zoo in strijd met 's dichters anders zoo frische levensbeschouwing. Denkt slechts aan die latere gedichten, liefelijke korenbloemen ontloken op den huiselijken grond; vreugdetoonen ontvloeid aan het van warme dankbaarheid kloppendé hart van den echtgenoot en vader; doffe klanken van diepgevoelden rouw, doch waarin de gelatenheid des geloovigen Christens de grondtoon is. En hoevele juweeltjens van anderen aard! Herinnert u maar het: ‘Wij bennen met zen achten’, ontleend ja aan vreemden bodem, doch zóó, dat het, onzes inziens, Worthsworth's ‘We are seven’ overtreft. - En eindelijk Hildebrands Camera Obscura! Voor wien is dat prettige boek, - waarin het volle, frische leven op elke bladzijde tintelt, waarin de goddelijke humor u nu een traan, dan een glimlach ontlokt, - voor wien is dat boek niet de herinnering aan uren van genot, uren waarin het leven met een lieflijken tint is overtogen? De Camera Obscura, de schoonste parel aan 's dichters kroon, een

{==415==} {>>pagina-aanduiding<<}
der puikjens onzer letterkunde, een klassiek werk naast de besten te rangschikken. Wat een genot verschafte het u als knaap, als jongeling, en nog, hoe vaak gij het ook ter hand moogt nemen, boeit het u niet telkens op nieuw, hebt gij het wel ooit neêrgelegd, omdat het u sints lang bekend, ja overbekend was? Doch ook bij u rees zeker menigmaal de stille verzuchting op: ‘Hadde Hildebrand ons toch meer tafereelen uit zijne Camera Obscura gegeven!’ Dat na de eerste uitgave des dichters talent niet was uitgeput, dat geene onvruchtbaarheid de schepping van het eerste meesterstuk is gevolgd, bewijst ten klaarste de na lange jaren verschenen tweede uitgave, verrijkt met ‘de familie Kegge’, en ‘Gerrit Witse’.
Wat mij betreft, gaarne zoude ik die eerste deelen, beginnende met de Kruiswoorden en eindigende met den Rijmbijbel, al die stichtelijke lectuur, inruilen tegen een vervolg op de Camera Obscura. Gaarne zoude ik die eerste bladzijde in blanco zien, zoo Hildebrands naam op de tweede nog maar ééns voorkwam. Dat een man als Beets ook in die Erbauungs-literatuur korrelen van fijn vernuft heeft gestrooid; als fijn menschenkenner menigen greep in's volle Menschenleben heeft gedaan, is te verwachten; maar.....maar....'t hooge woord moet er uit: naar onze subjectieve meening hadden wij wel gewild, dat de heer Beets nooit een stichtelijk boek had geschreven. Ware de oude Hildebrand Hildebrand gebleven, had de schalk voortgegaan met zijn fijnen blik de dwaasheden der menschen te observeeren en met zijn onvergelijkelijken, goedaardigen humor te schetsen, - want zijn liefdevol hart zoude hunne goede zijde niet verzuimd hebben op te zoeken, - welke schatten had hij ons kunnen schenken! Doch zoo als Piet Paaltjens (ook al ter zielen, o jammer!) zegt:

‘Hij kocht een stel witte dassen, 
En de wereld die sprak er van, 
Hoe een zondaar zich bekeerd had 
Tot een fatsoenlijk man.’ 

Arme Hildebrand! hij werd dominee en orthodox; de dichtersaureool om zijne slapen werd bedekt door het leelijke steekjen; de dichtervleugelen geknot door het naauwe preekrokjen. 1) Doch

{==416==} {>>pagina-aanduiding<<}
al mocht het er mede gaan als met Helmers ‘jonge maagd ter slaapzaal ingetreden’, die

‘'t Verborgen schoon bedekt, maar niet verbergen kan’; 

mocht de oude Hildebrand soms zijne deftigheid vergeten, aan het vooroordeel van velen ten opzichte van zijnen stand was hij het verplicht er telkens weder aan te denken.
Helaas! zoo ken ik er meer, die de vleugelen niet vrijuit durven slaan, slachtoffers hunner maatschappelijke betrekking, die niet uit volle borst durven zingen, omdat ze moeten....preêken! Zoo blijft misschien de rijk voorziene portefeuille van Hildebrand voor goed voor ons gesloten.
Gelukkig verlaat de heer Beets nu en dan zijn kerkelijk terrein om zich te vermeiden op het veld onzer vaderlandsche letteren. Aan het openen van deze veiligheidsklep voor zijn humor hebben wij eenige keurige Essays te danken. Ook dit bundeltjen draagt er weder de blijken van, met hoeveel fijnen smaak, in welk een keurig proza, - en wat is anders van Hildebrand te verwachten? - de dichter ons de schoonheden van anderer kunstgewrochten weet te doen opmerken. Eene zeer gelukkige keuze was de behandeling van het onderwerp: ‘De Paradijs-geschiedenis en de Nederlandsche dichters.’
‘Van de Heilige Schrift des Ouden Testaments (zoo vangt de schrijver aan) kan moeielijk eenig ander gedeelte zoo aantrekkelijk zijn en zoo groot een belang inboezemen als de eerste bladzijden. Zy behelzen niet alleen de onmisbare voorrede voor al wat volgt, maar eene beantwoording der groote vragen welke de menschheid aan het verledene te doen heeft, en welke metterdaad door elk nadenkend hoofd gedaan worden. Hier vernemen wy, van waar de wareld, uit wien de mensch zijn oorsprong heeft; het geheim zijner voortreffelijkheid, de oorzaak zijner ontaarding; den grond van zijne betrekking tot God, tot de natuur, en van de betrekkingen der menschen onderling. Hier worden wy gebracht by de bron van dat leed, dat hy niet kan afschudden, en van die hoop die hij niet kan laten varen. En deze bevrediging eener lofwaardige weetgierigheid heeft niet plaats door koude vertoogen of door eene opeenvolging van hooggestemde godspraken; zy geschiedt door de bloote mededeeling van het verhaal der moeder-gebeurtenissen, waarvan onze gantsche menschelijke geschiedenis de ontwikkeling is, en waarvan zy de waarheid door

{==417==} {>>pagina-aanduiding<<}
een haar gelijkend kroost bevestigt. Dit verhaal, het schildert met zulke groote, en tevens met zulke fijne trekken; het is tegelijkertijd zoo verheven en zoo kinderlijk; het geschiedt op zoo onbekommerden toon, en maakt daarby zulk een diepen, ernstigen indruk; het is zoo bevredigend voor het hart, en laat toch zooveel over aan de verbeelding; het zegt zooveel, en geeft op nieuw zooveel te vragen; het is zoo eenvoudig en zoo verwonderlijk; het heeft zulk een klank van waarheid en zulk een glans van dichting; het is tegelijkertijd zoo historiesch en zoo symboliesch; het is zoo zeer een spiegel van de gantsche natuurlijke en zedelijke wereld, - dat ook by twijfeling aan die volstrekte waarachtigheid en goddelijke voorlichting, in welke wy gelooven, elk menschelijk hart zich nogthands onwederstaanbaar door dit verhaal zal laten boeien en bekoren.’ En, gaat de dichter voort:
‘Dat vooral dichterlijke gemoederen zich door de eerste hoofdstukken van het boek Genesis aangetrokken gevoelen, kan hem voorwaar niet zonderling voorkomen die in het dichterlijk gemoed niets dan het by uitnemendheid menschelijk gemoed heeft leeren erkennen.’ Geen wonder dan ook, dat de schrijver, dien men voorwaar geen dichterlijk gemoed zal ontzeggen, zich aangetrokken gevoelde om onze Nederlandsche dichters, die de Paradijs-mythe hebben behandeld, onderling te vergelijken; geen wonder, dat iemand, voor wien de zondenval des menschen onwrikbare geschiedkundige waarheid bevat, met kennelijke voorliefde de paden betreedt van dien heerlijken hof, waarin de geurigste bloemen der Oostersche poëzie zoo welig groeien.
Met korte trekken wordt Miltons Verloren Paradijs herdacht; doch daar het doel van den heer Beets was zich meer bepaaldelijk met de Nederlandsche dichters bezig te houden, stapt hij spoedig van den Engelschen dichter af. Die hoofddichters nu, welke bij ons de Paradijs-geschiedenis hebben behandeld, zijn Bilderdijk, in de vijf zangen, van wiens ondergang der Eerste Wareld wij, ‘het statig voorportaal tot het op te trekken gebouw met eerbied en weemoed bewonderen;’ en die in zijn voltooid klein gedicht de Dieren andermaal toonde hoe groot zijne liefde voor de dingen der voorwereld was. En vóór hem Huig de Groot in zijn Adamus Exul, Vondel in zijn heerlijken Lucifer, en zijnen ‘aandoenlijken’ Adam in Ballingschap. Doch ook een ‘geest van lager vlucht,’ vader Cats, schilderde in zijn Spiegel van den Ouden en van den Nieu-
{==418==} {>>pagina-aanduiding<<}
wen tijd het Grondhuwelijk, en de heer Beets begint met hem zijn overzicht. Men bemerkt al aanstonds dat hij met dien langwijligen beuzelaar wat verlegen zit. Hij zoekt te vergoêlijken, te bemantelen, en zou zeer zeker protesteeren, zoo de een of andere Nurks met een: ‘Niet veel zaaks’ als zijn oordeel over den dichter voor den dag kwam. ‘In hem hoort men een Vader, die, gelijk hy er het grootste vermaak zijner ziele in stelt, ook in zeldzame mate de gave bezit, om de rijke schatten van zijnen geest voor zijne kinderen in een eenvoudig en aantrekkelijk gewaad te steken. De zachte ernst, de gezellige toon, de huiselijke uitvoerigheid, het genoegelijke gelaat, de vriendelijke glimlach van den Vaderlijken verteller is overal;....hy weet ons zoo lang aan zijne hand om te leiden in het Paradijs, dat wy van dit geluk geheel den indruk ontvangen dien hy er ons van wenscht te geven; hij weet er van te vertellen op een
toon; hy weet het te schetsen in trekken, die tot zijnen laatsten lezer doen instemmen in zijne slotsom:

Als God is met den mensch, 
Dan vindt men overal een vollen hertenwensch.’ 

Hoe vroom Cats' bedoelingen geweest zijn, dien laatsten wensch vinden we zoo plat uitgedrukt; die regels herinneren ons te zeer aan de jammerlijkste produkten der Waterloo-poëzie, dan dat wij kunnen denken, dat de smaakvolle dichter onzer dagen in zijn hart vrede zoude hebben met dergelijke staaltjens van wansmaak. Hij zegt wel, dat wij ‘niet kunnen nalaten ten einde toe te blijven luisteren;’ doch wij zouden ons ten zeerste verwonderen, zoo niet menigmaal een glimlachend hoofdschudden de lectuur van Cats' gedicht had vergezeld. Schuilt er toch wel niet wat spotlust onder, als de heer B., bij het vieren der eerste bruiloft door de voltallige dierwereld, ‘de zoete nachtegaal en honderd kleine tijpen’ aanhaalt; ‘de kraan, die een krulletter in de lucht trekt,’ ‘de interessantste bewoners der wateren, (die) buitelingen en kromme sprongen in de lucht voor Eva maken’, herdenkt? Zou de heer B. vrede hebben met den regel, dien hij citeert, dat ‘het paard, de kemel, de olifant en de krokodil, met elkander beginnen te ijveren

Op wiens verheven rug mevrouw behoort te rijden’? 

Hij kan zich dan ten laatste ook niet meer bedwingen, en de ondeugendheid moet er uit; dat ‘eindelijk een egel, “volgetakt met allerhande vruchten,” Eva zijn dienst min of meer als

{==419==} {>>pagina-aanduiding<<}
wandelende fruitmand komt aanbieden.’ ‘Des alniettemin en evenwel nogthands’ - de heer B. wil dat ge dat mooi vindt - ‘ten zij gy geen hart hebt voor de aandoenlijke bekoring van het naïeve.’
Later erkent de schrijver dat, terwijl ‘in het mozaiesch verhaal van de Schepping der Vrouw naast een jubileerenden Adam eene zwijgende Eva staat, die van Cats ‘rederijk’ is; doch dat zij zoo spreekt, ‘dat wij haar lief krijgen.’
En gewis! onder de woorden die Eva tot haren eega spreekt, zijn liefelijke gedachten; doch is het niet hoogst ‘naïef’ van Cats, dat Eva Adam als broeder en eigen vader aanspreekt, en zich zelve zijne dochter noemt? Zie hier de verzen:

‘Ik mag u wel te recht mijn lieven broeder nomen, 
Dewijl dat gy en ik van éénen Vader komen; 
God heeft ons bei gevormd, en dat met eigen hand, 
Ziedaar van eersten af een wonder vasten band. 
Ik mag u boven dat mijn eigen vader hieten, 
Omdat mijn aders zelfs uit uwe leden vlieten, 
Mijn been dat is het uw, uw vleesch dat noem ik mijn, 
Zoo mag ik wel te recht uw lieve dochter zijn.’ 

't Is hier zeker niet de pasgeschapene Eva, de onschuldige Paradijsbloem, die gemotiveerde betoogen geeft van begrippen en toestanden, die zij nog niet konde kennen; maar het is de praatzieke Cats, die even zoo over den aard der spinnekoppen, dieren ‘dick van buyck en lang van krauwels’ in 's lands vergaderzaal wawelde.
Dacht ge dan niet, dichter Beets, aan Bilderdijks regel, mede door u aangehaald:

‘Hereening met zich zelv', ziedaar de huwlijksmin,’ 

dacht ge niet aan de aandoenlijk schoone woorden van Andromache bij Homerus, toen zij afscheid van Hector nam:

σὺ μόι ἐσσι πατὴρ καὶ πότνιχ μήτηρ 
ήδὲ κασίγυητοσ, σὺ δέ μοι θαλερὸς 


of naar de keurige vertaling van Voss:

Hektor, o Du bist jetzo mir Vater und liebende Mutter, 
Auch mein Brucher allein, o Du mein blühender Gatte! 

Bij den Griekschen dichter vindt men in de weinige woorden ‘de aandoenlijke bekoring van het naïeve;’ mijns inziens niet in Cats' verwaterde redeneeringen, en wat mij betreft wenschte ik wel dat de onmogelijke Eva hare gemotiveerde memorie van toe-
{==420==} {>>pagina-aanduiding<<}
lichting had voor zich gehouden om aan het betoog van den schildpad ‘met tandeloozen mond’ gehoor te geven, en ‘mevrouw’ zich tot een ridjen op zijn rug had laten verleiden.
Den heer B. verder te volgen bij de analyse van Vondels, Grotius' en Bilderdijks gedichten zoude ons te ver voeren. Alleen dient opgemerkt met hoeveel smaak door die ontleding telkens de schoonste plaatsen zijn heengevlochten, waardoor de lectuur dubbel boeit. Evenmin kan het naschrift: ‘of Vondels Lucifer eene politieke allegorie is’, waarin B. tegen de meeningen van Dr. Jonckbloet en Mr. J. van Lennep opkomt, hier behandeld worden. Die zaak vereischt nog wel eens nader onderzoek, nu een man als B. den handschoen tegen beide scherpzinnige geleerden heeft opgenomen. -
Doen door laten is eene voorlezing, waarmede dit boeksken wordt geopend. Op het gebied van allerlei wijsheid, op dat van zedelijke voortreffelijkheid, en eindelijk op dat van het schoone, wordt het goede van ‘doen door laten’ aangewezen, en uit den schat van belezenheid menig schoon en treffend voorbeeld aangehaald tot staving van deze stelling. Nu eens is zachte ernst de hoofdtoon, dan spelend en schalksch vernuft; dan weer wordt met fijnen smaak eene kritische opmerking over een of ander meesterstuk er in geweven. En welke de toon zij, die wordt aangeslagen, overal weet de redenaar belang in te boezemen en te treffen. -
Uit Ergerenburg bij Vitstede schreef Querulus, een neef van Nurks, die juist bij hem logeerde, in Nov. 1863, een brief aan eenen vriend, en deze is het die op de redevoering volgt. 't Is een warm protest tegen de taalverknoeijing, een terugslag op het gesprek met Querulus over de behartiging der moedcrtaal 1). Een enkel staaltjen zij voldoende om er de strekking van te doen kennen.
‘Onlangs zat een Doctissimus by my, die een verhandeling geschreven heeft over de Levensvatbaarheid der oorwormen. Hy wenschte dat die uitgegeven kon worden ten koste van den staat. Ik sprong op van mijn stoel. ‘Hoe nu?’ riep ik uit, ‘wilt gy het gemeen vaderland aan uwe oorwormen opofferen?’ ‘Volstrekt niet,’ zeide hy: ‘'t loopt met den paalworm al erg genoeg; ik verlang slechts dat de staat, en niet ik, de kosten der uitgave drage. Dit is toch waarlijk niet te veel gevergd voor een stuk

{==421==} {>>pagina-aanduiding<<}
van dat belang!...’ Als ik hem beduidde dat hij dan ‘op kosten’ had behooren te zeggen, nam hy dit niet aan. Het was, zeide hy, een willekeurig onderscheid. ‘Ik geloof het niet,’ antwoordde ik; ‘maar het zij zoo; het onderscheid bestaat, en het niet in het oog te houden geeft misverstand. Zoudt gy b.v. in 't fransch....’ ‘O ja, in het fransch’, viel hy in; ‘maar het Hollandsch luistert zoo naauw niet.’ ‘Gij wilt zeggen: de Hollander,’ zeide ik.
Is het niet de geest van Hildebrand, die nog leeft, en mag het niet een greep uit het leven heeten, als het Pluksel in den Nederlandschen Spectator bijna wekelijks de waarheid aan 't licht stelt, dat de Hollander zoo nauw niet luistert?
Niet minder geestig zijn de Opmerkingen over dichterlijke vrijheid, waarbij de schrijver menige gelegenheid vindt zijn schalkschen luim bot te vieren. Oordeel zelf. Nadat er gezegd is, hoe de oude dichters gewagen van de licentia poëtica, ‘als van eene traditioneele en geaccrediteerde zaak’, volgt: ‘In 't voorbygaan gezegd, eene van de oudste toepassingen der dichterlijke vrijheid, schijnt die van stelen, immers van zeer liberale denkbeelden over het Mijn en Dijn, te zijn geweest. Van den ‘Vader der Dichtkunst’ is het uit den aart der zaak moeielijk aan te wijzen. Maar Aeschylus wordt er reeds van verdacht. En Virgilius, Terentius, Seneca Tragicus, ja, geheel het oude en jonge Rome!....Het zit wel een beetjen in 't Latijn. Zelfs de eerlijke Nederlanders ‘qui carmina latina composuerunt’ zijn er niet vrij van.
Is dat zelfs niet onbetaalbaar, leden der Academie van Koninklijke Wetenschappen, (ik geloof dat de titel is: Koninklijke Academie van Wetenschappen) 1), die gedoemd zijt de latijnsche

{==422==} {>>pagina-aanduiding<<}
prijsverzen van het pruikerig-achttiende-eenwsch Legatum Hoeufftianum te beoordeelen? -
Met nog één staaltjen besluit ik. De heer B. strijdt voor het ‘onbetwistbaar, het onbeperkbaar recht der dichterlijke vrijheid, en verhaalt het volgende:

‘Nun ruhen alle Wälder, 
Vieh, Menschen, Städt und Felder, 
Es schläft die ganze Welt..... 

Het is een feit; een feit, zeg ik, want ik verfoei uw neologisme: daadzaak; het is een feit dat op dezen aanvang van het avondlied van Paul Gerhard, by de herziening, in het laatst der vorige eeuw, van een kerkelijk gezangboek, waarin het voorkwam, door zeer wetenschappelijke critici eene zeer ernstige bedenking gemaakt is. “Die ganze Welt”, zeiden zy: “Es schläft die ganze Welt!”
Dit is wederom eene van die dichterlijke vrijheden, waarmede eene door het licht der natuurkennis verlichte eeuw geen geduld meer hebben mag. Weet niet tegenwoordig het kleinste kind, dat, terwijl de eene helft der wereld slaapt, de andere zoo wakker is als een bij, en dat onze tegenvoeters aan tafel zitten, terwijl wy liggen te snorken? “Es schläft die halbe Welt!” moet het zijn....Anderen waren zelfs met deze wijziging niet tevreden. Zy dachten bepaald aan de uilen, en in het algemeen aan het wild gedierte dat by nacht op roof trekt; en voorts aan de nachtwachts in landen van goede policie! Alle dichters schoten hardop in den lach, en de dichtregel bleef onveranderd en in eer.’
Al zouden wij in verzoeking komen nog menige plaats mede te deelen, wij moeten ons vergenoegen met deze en met de mededeeling dat een paar historische herinneringen aan Anton Reinhart Falck, van der Palm en Tollens het boeksken besluiten als bijlage op het eerste stuk.
Ten slotte mogen we onze hooge ingenomenheid met den arbeid van onzen Beets op letterkundig gebied niet verbergen. Studiën van mannen als hij en Busken Huët, hoe groote tegenvoeters op theologisch terrein, geven een waar genot, en hoe meer hunner ledige uren zij besteden aan het ronddolen in de gaarde onzer Nederlandsche poëzie, hoe liever het ons en velen met ons zijn zal. Dat veld toch is nog te weinig ontgonnen. Er is nog zooveel te bearbeiden, en mannen als zij, zijn zedelijk verplicht onze letterkunde met de schatten van hunnen smaak en hunne belezenheid te verrijken.

{==423==} {>>pagina-aanduiding<<}

Ware ons landjen vulkanisch en werd alle stichtelijke lectuur van vroeger en later tijd in een krater opgetast, bij eene losbarting zoude het er zeker geheel door bedolven worden, en ‘van de plek, waar onze wieg op stond’, niet veel meer over zijn dan van de steden Sodom en Gomorrha, zaliger gedachtenis.
Doch ons landjen is niet vulkanisch, en er bestaat dus geen gevaar voor, maar wel de kans, dat die rudis indigestaque moles van stichtelijkheden jaar op jaar verbazend zal aangroeien.
Stichtelijke beunhazen bezit ons vaderland in rijken overvloed, moge daarom Nicolaas Beets zijne ledige uren niet verspillen aan het schrijven van Stichtelijke Uren.
Beets zal bij het nageslacht als de schrijver van Stichtelijke Uren, enz. weldra vergeten zijn; doch Nicolaas Beets als dichter zal blijven leven, en Hildebrand steeds de lieveling zijn van oud en jong, zoo lang er zin blijft bestaan voor den waren humor.
Verwijs.
Eene familie-legende en twee andere Novellen door Mevr. A.L.G. Bosboom-Toussaint. Guldens-editie van D.A. Thieme, No. 53.
Novellen van Mevr. Bosboom-Toussaint aankondigen en aanprijzen is...één. Wie er zich toe zet, is de echo van het reeds honderden malen ter harer eer gezegde en geeft slechts bewijs van eigen goeden smaak. Ten volle hiervan overtuigd, aarzelde ik een oogenblik de taak op mij te nemen, door de Redactie der Letteroefeningen mij opgedragen, om het volgende die gretig te aanvaarden. Ongevraagd, zoo dacht ik, wordt mij de gelegenheid aangeboden aan de begaafde Romanschrijfster te betuigen: ook ik bewonder u! en haar te verzekeren, dat zekere tirade in zeker stichtelijk jaarboekje mij volstrekt niet en emoi heeft gebracht, in weerwil, dat ik mij rangschikken moet onder hen, voor wie deze ‘schoen op keur’ - om met van Boekeren te spreken - bestemd was. Zoo min als mijne geestverwanten paste mij deze schoen en gaarne vergeef ik questo peccadiglio teologico aan haar, wier roem als Nederlands eerste schrijfster van den tegenwoordigen tijd hierdoor in mijn oog niet is verkleind. Ik zette mij dus tot het lezen en genieten van dit drietal voortbrengselen harer pen, in de veronderstelling, dat ik niets zou te doen vinden, dan loffelijk vermelden; maar aan het einde gekomen, moet ik tot mijne spijt bekennen, dat ik te voorbarig was

{==424==} {>>pagina-aanduiding<<}
geweest en, bij veel schoons en goeds, ook gevonden heb, wat mij belet alleen de loftrompet te steken.
Mevrouw B.-T. schijnt aan de twee historische Novellen van dezen bundel, No. 1 en No. 3, een tendenz te hebben willen geven en wel eene godsdienstige. Uitmuntend! Ik zal de laatste zijn die dit wraakt, omdat ik ten volle overtuigd ben, dat op elk menschelijk leven gemis of bezit van godsdienst grooten invloed uitoefent. Dit in Roman of Novelle aanschouwelijk te maken acht ik eene edele taak, mits de kunst er niet onder lijdt en de personen en toestanden, die geschilderd worden, als van zelven er aanleiding toe geven, zonder dat die tendenz er behoeft ingelegd te worden. Voor het eerste is bij een talent als dat van de schrijfster geen gevaar, zij is meesteres in de kunst; maar voor het andere, dunkt mij, wel. Althans in de legende, die de stof leverde tot No. 1, ligt de strekking niet, welke zij heeft getracht er in te brengen. Wel zegt zij zelve, ‘dat zij niets heeft willen bewijzen en alleen wilde vertellen’; maar toch is blijkbaar van den beginne af haar thesis: ‘hetgeen’ - op het eind der zestiende eeuw - ‘openlijk den staat verdeelde drong als van zelf de huizen binnen, om de ouderen te verdeelen tegen de kinderen en - de kinderen tegen de ouders.’ Of waartoe anders die uitvoerige beschrijving, in gesprekken zoowel als rechtstreeks, van Mevrouw de Merode's crypto-catholicisme, Adhemar de Merode's weifelingen en Anna en Ghislaine's aannemen van de nieuwe leer? Bij al die eenigzins vermoeijende uitvoerigheid goed, misschien best, indien verschil van godsdienstige meening moeder en dochters verdeeld en aanleiding gegeven had tot de vlucht der meisjes, terwijl Adhemar de rol vervulde van bemiddelaar of kwaadstooker. Het een noch het ander is echter het geval. Alleen eigenbelangzoekende berekeningen, bij mogelijk bovendrijven der Spaansche macht, doen Mevrouw de Merode uitzien naar een Roomsch-Katholieken schoonzoon; alleen tegenzin tegen dit huwelijksplan en liefde voor de Engelsche Gentlemen bewegen Anna en Ghislaine
zich door hare minnaars te laten ontvoeren, waarbij de neef, nog in het vertrouwen deelende van Mama, de dames chaproneert. De religie komt dus slechts zeer van ter zijde in het spel en is volstrekt niet de beweegkracht, die de handeling veroorzaakt. Als ik mij niet bedrieg heeft de schrijfster tegen het einde van haar verhaal dit gevoeld, wat haar aanleiding gaf tot die betuiging, dat zij niets heeft willen

{==425==} {>>pagina-aanduiding<<}
bewijzen; jammer dat zij niet werkelijk deed, wat zij tegelijk verzekert haar plan te zijn geweest, jammer dat zij niet den eigenlijken inhoud der legende, de ontvoering of ontvluchting heeft verteld! Voor haar honderd maal gebleken talent van verhalen ware hier de heerlijkste gelegenheid geweest. De overleggingen en gemoedsbezwaren der meisjes, haar angst vóór en onder den tocht naar Bergen-op-Zoom en ‘de vervolging door een oorlogschip’, de spijt en boosheid der hooghartige vrouw bij de ontdekking enz. enz., wij hadden hiervan oneindig liever wat meer gehoord en gezien, dan van die ellen-lange gesprekken over niets ter zake doende onderwerpen van kerkelijken aard en al die uitweidingen over Adhemar, die hier volstrekt geen hoofdpersoon is.
Ook No. 3 wilde mij niet bevallen en lijdt onder de zucht, om de beide gelieven onder den invloed voor te stellen van de godsdienst. Jehan en Jehanne zijn een paar conventionele karakters, hij een miskend genie van lage afkomst, zij een mooi, lief, vroom meisje van hooge hoewel onechte geboorte; hunne wederzijdsche liefde ontmoet de conventionele moeijelijkheden aan deze ongelijkheid van stand verbonden; de vechtpartij, die tot de ontdekking brengt hunner verstandhouding, is een conventionele coup-de-théâtre en de uitkomst van het geheele verhaal weinig bevredigend. Misschien vinden anderen zulk eene conventionele liefdesgeschiedenis met hare historische mise-en-scène heel mooi en beteckent het weinig, dat zij niet in mijn smaak valt; want ook in de Romantische litteratuur geldt de regel: les goûts ne se disputent pas. Ik had mijn minder gunstig oordeel dus in de pen kunnen houden en zoude dit ook gedaan hebben, als ik mij niet verplicht achtte Mevrouw B.-T. te verzekeren, dat zij dergelijke onderwerpen gerust kan overlaten aan ons, Novellen-makers van minderen rang. Voor hare historiekennis en vooral voor haar scheppend en combinerend vernuft is de liefde van zulk een paar menschen als Jehan en Jehanne geen waardige stof. Maar ook de poging, om aan het geheele verhaal eene godsdienstige kleur te geven, schijnt mij. toe mislukt te zijn, althans het belangrijke hunner wederzijdsche betrekking niet verhoogd te hebben.
Jehanne heeft godsdienst; de schrijfster stelt te recht haar voor als bewijs, dat ook bij Maria- en Heiligendienst ‘kracht en’ (liever: kracht tot) ‘zelfbeheersching’ gevonden worden (wordt) in het gebed, in het opzien tot God. Uitstekend! Maar wanneer

{==426==} {>>pagina-aanduiding<<}
zij beweert ‘dat zij’ (Jehanne) ‘niet kon hebben het helder en gezuiverd geloof eener geloovige’ (een pleonasme, want eene ongeloovige heeft geen geloof) ‘protestantsche van onzen tijd,’ geloof ik, dat zij de gewone fout maakt van geloof te verwarren met geloofsbegrip. Wat zij als Jehanne's geloof voorstelt, is het geloof, niet van de negentiende of vijftiende, maar van alle eeuwen, terwijl iedere eeuw, van de eerste af, zijn geloofsbegrippen had; Paulus, Petrus en Jacobus verschillen reeds aanmerkelijk in hunne begrippen, hoewel alle drie van het geloof hebben, dat Jezus bezat. Ook als de schrijfster beweert, dat Jehan onder den invloed staat van zijne echt godsdienstige Jehanne en hem toch zoo hooggevoelig of hoogmoedig, zoo wrevelig en onvergenoegd, tot misanthropisch worden toe, laat blijven; als zij hem in drift laat opstuiven en vechten, geheel vervuld met de conventionele begrippen van eer en ridderlijkheid, is die invloed al zeer onbeduidend en komt hem de lof niet toe van ‘van der jeugd af aan een vroom jongman te zijn geweest,’ in wien ‘de zielzucht tot God’ uit ‘behoefte aan heiliging’ voortkwam.
Geloof, Christelijk geloof, Mevrouw B.-T. weet het zeer goed, is geheel iets anders dan heldere en zuivere geloofsbegrippen te hebben. ‘Duizenden,’ zegt zij zelve, ‘worden opgenomen in zijne’ (Christus) ‘gemeente zonder vlek of rimpel,’ (ik voeg er bij: behooren hier reeds tot zijne nog niet geheel vlekkelooze gemeente) ‘die op aarde de Maria-kerk tot eenige leerschool des geloofs hebben gehad’; en wie zoude niet gaarne zien, dat de talentvolle schrijfster medewerkte om te doen uitkomen, zoowel, dat men een Christelijk-geloovig, echt godsdienstig mensch kan zijn, in weerwil van Katholieke of welke andere leerstelsels, oud- of nieuw- orthodox Gereformeerde leerbegrippen en liberale of moderne leermeeningen, als, dat men zonder geloof, zonder godsdienst kan zijn, al heeft men de helderste en zuiverste godsdienstige idees. Kerken of kerkgenootschappen, secten, partijen, richtingen geven slechts wat de Franschen noemen les croyances; de geest, die in Jezus was en van hem is uitgegaan, in de Christelijke wereld hier meer, daar minder, maar overal werkzaam, die heilige geest is het alleen, waardoor la foi of het geloof des harten gewerkt wordt, namelijk dat geloof, dat, met liefde een, zich openbaart, waar men als Jehanne zich oefent in zelfbeheersching, maar niet, waar men als Jehan slechts door

{==427==} {>>pagina-aanduiding<<}
conventionele zedelijkheid - bijv. tot eerbied voor een meisje als zijne geliefde - zich laat leiden en de zelfzucht zoo weinig bestrijdt als hij. Wil Mevrouw B.-T. dit in hare verhalen doen uitkomen, wij zullen het toejuichen, want het is noodig in onzen over geloofsmeeningen zoo strijdlustigen tijd; maar dan verwarre zij niet geloof met geloofsbegrippen en schrijve niet toe aan Christus verlichtende ‘waarheid’ en zijn heiligenden ‘Geest’, wat hoogstens vrucht is van conventionele zedelijkheid.
No. 2, ‘Oude kennissen’, beviel mij het best van allen. Hier is niets van die uitvoerigheid.....van die minutieuse ontleding in lange gesprekken en persoonsbeschrijvingen van hetgeen de ten tooneele gevoerde personen zijn en geweest zijn, denken, gevoelen en willen, waartoe de schrijfster wel eens vervalt. Mevrouw B.-T. duide mij deze aanmerking niet ten kwade - ik weet uit ervaring, dat zij niet aangenaam is, want mij is meermalen verweten, dat ik aan hetzelfde euvel mank ga - en denke ook niet, dat ik de eenige ben, die haar nu en dan te uitvoerig vind. Dames vooral heb ik hierover hooren klagen. Anderen met mij willen onder het lezen van Roman of Novelle ook wel eens zelf denken en zich niet alles laten voorzeggen. Le grand secret de plaire.....zij weet het best, maar schijnt met de pen in de hand het wel eens te vergeten; haar ontbreekt toch waarlijk niet de kunst om in weinig woorden veel te zeggen!.....Neen, ‘Oude kennissen’ las ik met onvermengd genoegen. Alles is hier fiksch geteekend, levendig en aanschouwelijk verteld. De geheele Novelle is eene treffende pleitrede voor het dikwijls mishandelde, op later leeftijd vaak zoo ongelukkige paard. Eere der schrijfster, die haar schitterend talent tot zoo iets gebruikt! Diep gevoeld is de genegenheid tusschen den knaap en zijn paard, romantisch het lot van beide, tragisch het einde van het, al is het niet voor altijd toch gedurende eenigen tijd, helaas, vergeten dier! Of een jong mensch, wien Engelands bloed door de aderen vloeit, zulk een Jozefs-natuur en te gelijk zoo weinig eeren geldzucht kan hebben als Lawrence, en of een paard schreijen en zelfmoordenaar worden kan, zijn questies, die ik niet weet uit te maken, het laatste vooral niet uit gebrek aan paarden-psy-chologische kennis. Maar aan het schoone van het verhaal doet dit niets af; en ik zoude deze Novellen ten sterkste aanbevelen, al ware het slechts om het genot van de middelste der
drie te kunnen lezen. Tot de beide anderen moge oneindig meer

{==428==} {>>pagina-aanduiding<<}
kennis van geschiedenis, oude taal, zeden en gewoonten vereischt worden, in Lawrence en Louwtje is meer poëzie, meer natuur, meer leven, terwijl de tendenz de waarde van het kunstprodukt verhoogt.
Kampen, Juli 1865.
J. Hoek.
Nederlandsche legenden door Mr. J. van Lennep. Derde druk. Nieuwe uitgave. Te Arnhem, bij D.A. Thieme, 1865. V Deelen. Prijs ƒ 3.60.
Over de beslissende ure, waarvan we onlangs 't halve eeuwfeest vierden, waren vijf en twintig jaar heengegaan, toen op eens de lier, die sints lang niet meer ruischte, de greep gevoelde des meesters. Met al zijn herinneringen, met al zijn beloften verrees 't vierde eener eeuw voor de verbeelding des zangers. Onweêrstaanbaar voelden we ons aangetrokken; tot in de diepten van ons hart daalden de toonen van dat lied, al waren 't ook gansch andere gestalten die voor ons opdaagden uit de toekomst. Ach, waarom is de hand verstijfd, die, al deed ze ook slechts één snaar trillen, haar zoo wondervolle toonen weet te ontlokken. - Vijf en twintig jaar zijn er heengegaan sedert dat lied ons verrukte, - wie is er opgestaan om ons uit den maalstroom dezer stoffelijke eeuw aan te grijpen met al de kracht, die uitgaat van een dichterlijk gemoed? Helaas! een doodsche stilte is 't antwoord op die vraag. Zoo de dichtkunst haar tijden heeft, - deze tijd schijnt niet geschikt voor poëtische verheffing. Om poëzie te verstaan, wordt een stemming vereischt, die gansch vreemd is aan 't hartstogtelijk jagen naar weelde en zingenot, aan 't angstig hunkeren naar roem en eer. - Verheugen we ons dan, zoo we, zij 't ook door een nieuw titelblad, worden herinnerd aan 't geen onze litteratuur, in de eerste helft dezer eeuw, uitnemends heeft voortgebragt en putten wij er moed uit voor de toekomst, die alle geesten opwekken en alle behoeften bevredigen zal. Want hoeveel schoons er ook in de Nederlandsche legenden, ons thans op nieuw aangeboden, gevonden worde, ik twijfel, of ze hen, die er vroeger meê dweepten, niet min of meer onvoldaan zullen laten. Toen van Lennep, ongeveer twintig jaar na zijn eerste legenden, Eduard van Gelre in 't licht zond, kon hij de vrees niet onderdrukken, dat zij, die vroeger in zijne gedichten behagen schepten, wel geen verzen meer lezen zouden. Vinden wij hier een verklaring des dichters omtrent de waarde,

{==429==} {>>pagina-aanduiding<<}
die zijn eerste proeven aan zekeren leeftijd ontleenen, hij verwondere zich niet, als zij, wier jeugd door de laatste legende zoo sterk werd geboeid thans hetzelfde genot niet meer smaken kunnen. Ook zij zijn geheel veranderd. Ze hebben zich niet kunnen onttrekken aan den invloed der kritiek, die nu eens hoog ernstig en dan weêr bitter spottend hen heeft gewaarschuwd. Ze kunnen nu de Nederlandsche legenden niet opslaan zonder door haar te worden vervolgd. Nog bewonderen ze dat meesterschap over de taal; nog bekoort hen het melodieuse dier verzen; nog worden ze verrukt door die frissche schildering der natuur, maar telkens komen er vragen bij hen op, die hun genot niet minder verstoren dan de schoonheid van enkele zangen door sommige romancen en liederen of episodische opmerkingen van den dichter worden ontluisterd. Zal ik trachten die vragen te formuleeren? Zal ik pogen aan te toonen, in hoever de zwakke zijde der legenden onlangs juist is getroffen? zal ik onderzoeken of ze inderdaad met den naam, dien ze dragen, evenmin iets te maken hebben als de doggen van Hadewij met die van Melis Stoke?
Zal ik 't beproeven, die aan van Lenneps geschriften zooveel gelukkige uren mijner jeugd te danken heb, voor wie ook nu nog tusschen de regels door allerlei beelden en gestalten uit vroeger dagen verrijzen, die mij met den dichter doen uitroepen;

Herinn'ring schenkt haar zoete beelden weêr 
En de indruk, in vervlogen tijd ontvangen 
Nooit uitgewischt, rijst sterker dan weleer 

Neen, ik wil die herinneringen niet aantasten, al verzwijg ik 't niet, dat de legenden mij nu evenmin ten volle bevredigen, als de romantische verhalen, die ik weleer verslonden heb. - Ook van Lennep verklaarde bij de uitgave van zijn Eduard van Gelre geheel veranderd te zijn. En de hooger voortreffelijkheid van dit dichtstuk bewijst, dat voor des dichters ontwikkeling 't vijfde eener eeuw niet te vergeefs was voorbijgegaan. Met recht verklaarde Busken Huet den jeugdigen Willem van Gulik voor een der beminnelijkste figuren. Hoe hij ons aantrekt als hij, met een vriendelijk blosje op de wangen, voortdartelt en de vlinders naloopt, - hoe we slechts oogen hebben voor hem als hij staande bij de blondgelokte Katharijne, een lachje doet spelen op dat onschuldig gelaat, - hoe hij ons hart verovert als hij zich fier naast 't bruidje plaatst, als wilde ook hij haar beschermen tegen den krankzinnigen graaf. - Moge al 't optreden des laatsten

{==430==} {>>pagina-aanduiding<<}
gezocht heeten, ook deze verschijning baadt zich in poëtischen gloed. En gaf de dichter reeds vroeger uitnemende blijken van zijn beschrijvend talent, ook hier heeft het recht op onze bewondering. Of drinken we de frissche morgenlucht niet in, waar 't ontwaken der natuur in al haar gloed door den dichter wordt geteekend. Ja, menige proef zouden we kunnen mededeelen om aan te toonen, dat het niet alleen de Schotsche berglucht is, die den dichter inspireert, maar dat onbekende, dat geheimzinnige, dat verborgene, waarvan ook van Lennep zong:

Dus vraag niet meer: wat mij tot zingen drijft. 
't Is dat geheim, en wonderbaar vermogen, 
Dat ieders ziel met kracht beheerschen blijft, 
Schoon de oorzaak wordt onttrokken aan onze oogen. 

Doch 't is hier de plaats niet een bloemlezing te geven van wat er schoons wordt gevonden in gedichten, waarvan reeds voor vijf jaar de derde uitgave werd ondernomen. Was dit een bewijs, dat de geestdrift van het publiek voor van Lenneps poëzie nog niet geheel was verkoeld, ik wensch, dat deze nieuwe uitgave, niet een teeken zij, dat het met de belangstelling in de Nederlandsche legenden gedaan is. Want terwijl we meer en meer aan de jammerlijkste middelmatigheid worden prijs gegeven en de edelste aller kunsten door beunhazen schaamteloos wordt verlaagd, kan de goede smaak van het opkomend geslacht alleen behouden blijven door hen vertrouwd te maken met de onmiskenbare schoonheden, die de poëtische litteratuur onzer eeuw sints haar wedergeboorte aanbiedt. - Komt van Lennep de eer toe aan die wedergeboorte krachtig te hebben gearbeid, was hij het die de baan brak voor een nieuwe en betere richting, wij hopen vurig dat weldra een dichter zal opstaan, die onze poëzie opbeurt uit haar vernedering, die ons redt uit de alledaagschheid waarin we dreigen onder te gaan, die antwoord geeft op de vragen welke ons bestormen; een dichter die, bezield van een heiligen gloed, door diepte van gedachten en reinen eenvoud van vorm machtig heerscht over alle geesten en de geheimste snaren doet trillen van het hart.
Kampen.
C.J. Spat.
Mr. William ten hoet. Groote en kleine Terzen. Fantazijstukken. Amsterdam, G.L. Funke. Prijs ƒ 1.90.
Voor eenige maanden meende een onzer verdienstelijke letterkundigen, zijne landgenooten te moeten aansporen met bovenge-
{==431==} {>>pagina-aanduiding<<}
noemd werk kennis te maken. Of die aansporing vrucht gedragen heeft weten we niet, wij echter zouden ze niet gaarne voor onze rekening durven nemen; wij vreezen toch, dat de meesten dit boek, zoo ze het al ten einde brengen, onvoldaan ter zijde zullen leggen. Of wij dan niet met het werk ingenomen zijn?...Ook dit kunnen we niet zeggen. Het gaat er eenigsins meê als met Jean Paul. Een' geheelen roman van den onsterfelijken humorist achtereen door te lezen, vereischt eenige volharding, maar deze volharding wordt ruimschoots vergoed door de paarlen, die men onderweg opzamelt en van welke men telkens en telkens weer genieten zal. In deze fantaziestukken nu is ontegenzeggelijk veel gloed, veel leven, veel originaliteit; maar daarnaast stuiten wij op zooveel valsch vernuft, mislukten humor en jacht naar effect, dat ons genoegen telkens vergald wordt. En populair kan dit werk bier ook niet worden, daarvoor is het te weinig Hollandsch - het is eene reminiscenz van de jongere romantische school in Duitschland, dat product der reactie wier halve eeuwfeest wij juist gevierd hebben, en hoezeer acclimatatie ook tegenwoordig in de mode moge zijn, twijfelen wij of onze bodem voor die vreemde plant geschikt is. Daar is iets in van Achim von Arnim, van Brentano, van Theodoor Hoffmann bovenal, hoewel de tooversprookjes: ‘Paddegotje’ en ‘Poezchapper’, vooral wat rijkdom van fantazie aangaat, verre staan beneden Klein Zaches, Prin zessin Brambilla of Meister Floh. Dat dweepen met de middeneeuwen of ten minste met de idealen der middeneeuwen, ruwe kracht en lichamelijke schoonheid, we vinden ze hier weer; getuige die hartstochtelijke lofrede op de vrouwen, waarmede het boek begint:
‘Vrouwen! - - gij die ons 't beeld der Goddelijke Hemelsche liefde op aarde verzinnelijkt, - - gij, die ons de drie groote krachten der schepping, de éénige, ware hefboomen des heelals, de drijfveeren van al wat was en is en zijn zal - geloof, hoop en liefde vertegenwoordigt, gij die geheel voor hefde gevormd en geschapen, ons die grootste der drie krachten hier beneden reeds aanschouwen en omhelzen doet - met ons hart en met ons verstand, met geheel onze ziel en met al onze zinnen!’ en iets verder: ‘Vrouwen!...bonte, schoone, liefelijke bloemen...gij, wier slaven wij zoo gaarne worden, op dien eenen, enkelen wenk - wij, uwe heeren en meesters...die gij op elk gebied overtreft waarop ge u wilt doen gelden, die gij overwint door uwe bekoorlijkheid niet alleen, maar ook door uw verstand - boven wie ge ver bevoorregt

{==432==} {>>pagina-aanduiding<<}
zijt op alle punten, naar den geest als naar het ligchaam!’ ja zelfs ‘vrouwen - wier weelderig volle of aanminnig fijne vormen, toch voor 't minst even krachtige spieren overdekken als die des mans, vrij wat beter door de natuur beschermd; en die u, dáár waar ze behoorlijk waren ontwikkeld, behalve al 't overige, ook zelfs in ligchaamskracht nog daarenboven maken konden...tot meesteressen uwer meesters!’ - En naast de liefde de ridderlijkheid, naast de vrouw den krijgsman. Ook hem is een afzonderlijk stuk gewijd, de schrijver verheelt het niet, dat hij den militair stelt boven den burger, dat hij ‘het met den militair eens is, wanneer hij zijn stand verklaart voor den eersten der maatschappij;’ hij tracht zelfs te betoogen dat die voorliefde ‘het gevolg is eener welgevestigde, op rijpe en langdurige overweging gegronde overtuiging.’ Want ook de militair vertegenwoordigt: het geloof, de hoop en de liefde. Individueele vrijheid, die heerlijke leus onzer negentiende eeuw vindt geene plaats in dien gedachtenkring. Het is alles romantisch, poëtisch, verheven, maar behoeft het nog bewijs dat dit werk geene raison d'être heeft in een' tijd zoo materieel als de onze, bij een volk dat vader Cats vereert als Goethe en Tollens als Schiller, en waarvan Michelet zoo fijn opmerkt: ‘qui fit tant de grandes choses sans grandeur’?
Toch zijn ons die ontboezemingen en kleine schetsen, zoo los en tevens zoo krachtig van stijl, oneindig beter bevallen dan de grootere stukken: ‘De Fiedelman’ en ‘De Dertiende.’
‘De Fiedelman’, een nijmeegsch fantaziestuk, is een waardige tegenhanger van Hoffmann's Elixiere des Teufels. Het is eene aaneenschakeling van moorden en gruwelen, waarbij de duivel natuurlijk eene groote rol speelt en eindelijk met den Dood om de ziel van den speelman Arnold dobbelt.
‘“Alle - ten derden en laatsten male!” riep de Booze woedend.
“En twee oogen meer!” hernam de dood, en slingerde grimmig de teerlingen op het steenharde eikenhout - - zoodat er een van sprong in twee gelijke helften, en de worp van zijn tegenstander overtroffen was. De Dood nu had den laatsten worp met zulk geweld gedaan, dat een der dobbelsteenen van den disch weêr opsprong, den angstig toezienden Arnold aan den slaap trof; en dan eerst weder op het tafelblad terugviel. “Et libera nos a malo, Amen!” waren zijne laatste woorden, toen de dobbelsteen hem doodelijk getroffen had. Hierop ontsliep hij.’
Het Roohaentgen van Buynsweert is ook al niet veel beter.

{==433==} {>>pagina-aanduiding<<}
Het is eene scène uit de Geldersche burgeroorlogen die misschien op effect berekend is, maar zeer zeker alle aesthetische waarde mist. Verreweg het grootste stuk: ‘de Dertiende’ is, zoo als de schrijver gelieft ons te vertellen, ‘een stukske uit zijn leven.’ In eene noot geeft Sch. ons hierbij eenigermate den sleutel tot die vreemde vereeniging van veel schoons met zoo veel onsmakelijks, hij verklaart den Fiedelman als ‘de arbeid eener afgematte, diep gebogen, verduisterde ziel.’ Nu kunnen we ons denken dat een dichter in eene dergelijke stemming zeer schoone lyrische poëzie schrijft die uit den aard der zaak subjectief moet zijn; om eene novelle te schrijven deugt zij zeker allerminst. ‘De Dertiende’ begint met eene alleraardigste schildering van eenige gymnasiasten, ze zijn naar 't leven geteekend; ter kwader ure echter voor hen en voor ons verschijnt onder hen een persoon die ons voorgesteld wordt als de Snata, maestro di lingua Italiana. Zooals te verwachten is, brengt deze nu een der gymnasiasten op den kwaden weg en het geheele stadje het hoofd op hol. Den titel aan 't verhaal geeft een oud resident, die alleen in een groot huis woont, de laatst overgeblevene van een gezelschap van dertien personen, die een voor een zeer geheimzinnig waren omgekomen niet zonder toedoen, naar gëinsinueerd wordt, van zekeren Ahriman Iblis. Deze oud-resident wordt nu op een' goeden middag door den Snata verworgd, waarop men plotseling op het snugger idee komt: ‘die naam, de Snata is geen naam - het is een anagram - het was -’ enfin, nadat nog Frits van R. denzelfden gymnasiast, die door Snata verleid was, door een steenen beeld de hersenpan verbrijzeld is en Henry de kellner ongeneeslijke kataleptische toevallen gekregen heeft, lijkwit gebleven is en nooit weer gelachen heeft, worden wij in eene alleraangenaamste stemming naar huis gezonden. Het is recht jammer, want die
absurde inkleeding bederft enkele prachtige bladzijden. Vooral in zijne karakterschetsen van componisten en hunne werken is de Heer ten H. geheel op zijn terrein. Dat is de grootste verdienste ook van het laatste stuk ‘Paganini.’ Ten slotte nog hiervan een enkel voorbeeld, het geldt Mozart: ‘Hij de voorbestemde Messias der toonen - hij behoort aan allen toe! Hij had geen vaderland - niet eens een eigen loopbaan hier op aarde! Voor aller heil was hij gekomen! Hem had de Oorsprong aller wereldharmonie, de Vader der liefde, tot zijne menschenkinderen gezonden, om er de

{==434==} {>>pagina-aanduiding<<}
Evangeliën van den welluid aan te verkondigen, die te doen hooren en te boek te stellen, opdat ze hun een bron van troost zouden zijn, van rein genot, van liefde en geluk - van eeuwigheid tot eeuwigheid!’ - ‘als we zijn karakter gadeslaan volgens feiten en overleveringen, hoe komt het ons voor?
Is 't alweêr niet volkomen zoo als het wezen zou, wanneer wij het te voren hadden opgesteld van besluiten en gevolgen, uit zijne wonderbaarlijke werken getrokken! Die even wonderbaarlijke persoonlijkheid, dat grillig en fantastiesch wezen - eene mengeling van allerlei soms volkomen tegenstrijdige eigenschappen en hoedanigheden - om zoo te zeggen, voor de aardigheid dooreengehaspeld in één deeg - dat alles is alleen in staat om tot die wonderwerken ons den slentel aan te geven!’
‘Mozart was prachtlievend in zijne kleeding; hij hield van kleuren, opschik en toilet.’ - ‘Zijne zinnen waren in den hoogsten graad prikkelbaar, prikkelbaar tot razernij, tot onmagtige overspanning toe - 't zien van een keursjen, dat den indruk en de warmte nog bewaarde van de pas verlaten teêre vormen, die het had omhuld - was in staat hem in vuur en vlam te zetten. Grenzenloos was zijne verbeelding...
En toch had hij daarbij een hoogst wijsgeerigen, diepdenkenden, bespiegelenden geest. Zijne brieven bewijzen 't een en ander overvloediglijk, vele trekken uit zijn leven spreken er voor - en al zou niets anders mijne laatste bewering staven, dan doet het de ouverture van de Tooverfluit alleen!’
‘Over dag laat hij zich door den maalstroom medeslepen die zijn leven was - 's nachts houdt de daemon der inspiratie zijne lamp brandende tot aan den dageraad...heden lichtmis, morgen dweeper - tot wuftheid toe ligtzinnig, of zwaartillend en zwartgallig, beurt om beurt, nu eens uitgelaten dol en grappig in gezelschap, dan weêr stil en somber; devoot Roomsch - of liever meen ik te zeggen, goed en vroom Katholiek Apostolisch Christen - en overtuigd Vrijmetselaar. Maar daarenboven zou hij in menig oog dikwijls den naam van een losbol verdiend hebben. Driftig en kalm, lijdzaam en opvliegend tot in uitersten.’
Ik zou in verzoeking komen hier ook het betoog over te nemen, waardoor de schrijver Beethoven tot een Nederlander pur sang maakt, zoo ik niet vreesde van de beschikbare ruimte misbruik te maken.
Deventer, 28 Juni.
Dz.

{==435==} {>>pagina-aanduiding<<}

Beklemde harten. Een verhaal uit Nieuw Engeland, door miss cummins, Schrijfster van de Lantaarnopsteker, Mabel Vaughan, enz. Uit het Engelsch, 2 dln. Amsterdam. P.N. van Kampen. Prijs ƒ 5.75.
Dat toch niemand, wien dit boek in handen komen mocht, den inhoud naar het titelplaatjen van het eerste deel afmete! Wie hierop afging, kon allicht tot het vermoeden komen, dat ons in dit werk eene volbloed-liefdesgeschiedenis met smachtende blikken, sentimenteele gesprekken en verder toebehooren aangeboden werd, en - onder den indruk van dat vermoeden, het boek ongelezen ter zijde leggen. Toch zou ik dit zeer betreuren. Komt er dan niets in voor van eene liefdesgeschiedenis? Ongetwijfeld; ze maakt zelfs de spil uit, waar de geheele intrigue om draait. Maar - welk eene liefdesgeschiedenis!
Dit laatste werk van Miss Cummins ademt geheel denzelfden geest als hare andere, meest bekende pennevruchten, wier namen op het titelblad vermeld staan. De macht der liefde, zietdaar het thema dier beide boeken, hetwelk van het begin tot het einde onder verschillende variatiën wederkeert. Hoe liefde, - opgevat in den hoogsten en reinsten zin, niet in de beteekenis van louter zinnelijke passie op de wijze der Franschen - hoe liefde leven is, en zelfzucht een geestelijke dood; hoe het worstelen met den tegenspoed menigmaal een uitmuntend middel heeten mag om de zelfzucht te dooden, door in zelfverloochening te oefenen; hoe de zelfzuehtige een doodenden, de waarlijk liefdevolle een levenwekkenden invloed uitoefent op allen die met hem in aanraking komen, dat zijn de denkbeelden, die door onze Schrijfster met voorliefde worden ontwikkeld. En zij doet dit niet door te redeneren, veel minder nog door te preêken. Neen! ze laat ons dit alles met onze eigene oogen zien, waar zij de ontwikkeling der verschillende karakters ons schildert in lijnen en kleuren van vaak treffende schoonheid.
Weldadig doet daarbij het onwrikbaar geloof der Schrijfster aan den adeldom der menschelijke natuur het hart der lezers aan. Zeer zelden slechts treedt er in hare werken eene persoonlijkheid op, bij wie ook het laatste vonksken van vatbaarheid voor edele gevoelens geheel werd uitgebluscht.
Is de inhoud van Miss Cummins' laatste werk, - dat ik nu bij de lezers van dit tijdschrift wensch in te leiden - in dit opzicht met hare vroegere geschriften in de schoonste overeen-
{==436==} {>>pagina-aanduiding<<}
stemming, als kunstwerk staat het, mijns inziens, nog daarboven. Het draagt de blijken van ernstige, steeds voortgezette studie op het gebied, waarop de Schrijfster zich bij voorkeur beweegt, de kennis van dat geheimzinnig, soms voor zich zelven onverklaarbaar wezen, dat mensch heet. In plaats van alledaagsche typen te schetsen, of harde, schreeuwende kleuren te gebruiken, geeft zij ons hier - veel meer nog dan in hare vorige werken - de fijne schakeeringen te aanschouwen, die in elk menschelijk karakter aangetroffen, doch zoo dikwijls door den oppervlakkige voorbijgezien worden, en welker opmerking en ontleding ontegenzeggelijk de meesterhand verraden, gelijk daarvan alleen de waarde eener karakterstudie afhangt.
Door zoo diep mogelijk af te dalen in de diepte van eene menschen-ziel, door ons getuige te doen zijn van haar hopen en vreezen, lijden en strijden, ook ten gevolge van eigene schuld, - niet door afgrijselijke tooneelen te schetsen, werkt zij op het gemoed harer lezers. 't Is waar; er komt in dit boek niet alleen een moord, maar ook een zelfmoord voor; doch beiden vinden - en van den schoonheidszin der Schrijfster liet zich niet anders verwachten - achter de schermen plaats. Voor het oog van den lezer wordt er geen enkele druppel bloed gestort, noch een krankzinnige ten tooneele gevoerd. Die zelfmoord daarenboven....doch neen! laat mij den aanstaanden lezer het genot niet bederven, door de ontknooping van het verhaal hem bereid!
Het is zoo, - en in dit opzicht is Miss Cummins misschien in het oog van sommigen wat alledaagsch, - aan het eind van het boek komt alles weêr terecht. Maar wat nood? Waar wij ons aan de vaak ruwe en pijnlijke werkelijkheid onttrekken, om ons door eene Schrijfster als deze in de wereld harer phantasie te laten rondvoeren, daar zal het ons zeker niet schaden wanneer we met eene gewaarwording van voldaanheid en tevredenheid haar werk uit de hand leggen. En wie met Angie Cousin - de vrouwelijke hoofdpersoon - geleden heeft, waar zij voor ééne ure van coquetterie zoo wèl verdiend, maar ook zóó vreeselijk boet - hij zou het, geloof ik, Miss Cummins kwalijk genomen hebben, indien niet alles terecht gekomen was; indien ze malkaêr niet in het eind toch hadden gekregen. Of de Schrijfster na het schetsen van het beslissende tooneel, niet wat vermoeid en uitgeput geweest zij, is eene andere vraag. De laatste hoofdstukken missen den gloed en de frischheid, die er

{==437==} {>>pagina-aanduiding<<}
over andere gedeelten van haar werk liggen uitgespreid. Mij althans is het een zielkundig raadsel, hoe twee gelieven die langen tijd gescheiden maar dan op het onverwacht hereenigd zijn, en die beiden heel veel op het hart hebben, dagen lang met elkander kunnen omgaan zonder tot eene verklaring te komen. Te grooter wordt die onwaarschijnlijkheid wanneer ik er bijvoeg, dat die minnaar een flinke, openhartige, moedige zeeman is, die zelfs kort te voren - in volle zee een kaperschip had genomen.
't Is waar - hij meende nog altijd, dat zijne geliefde het beeld van een ander in het hart droeg, en dit denkbeeld is zeker ver van vermakelijk voor een verliefd gemoed, maar hoe pijnlijker die toestand was, des te eer moest eene natuur als de zijne daaraan een eind pogen te maken.
Niemand zal na dit alles nog vragen, of ik aan dit werk onder de goede romans eene plaats wensch aangewezen te zien.
Zuivere, door en door gezonde moraal zit er niet op, maar in de gansche voorstelling. Al blijkt het ook hier en daar, dat de Schrijfster zich nog niet heeft losgemaakt van de oude dogmatiek der kerk, waartoe zij behoort, van alle dogmatisme heeft ze zich volkomen vrij gehouden. Krachtig, gezond godsdienstig leven spreekt ons bijna van elke bladzijde toe. Onverdraagzaamheid in het godsdienstige is haar een gruwel. Altijd beoordeelt zij den mensch niet naar zijn hoofd, maar naar zijn hart. Somtijds zelfs treffen we bij haar gedachten aan, die van diep nadenken getuigen, en zich onwillekeurig in het geheugen harer lezers prenten. Uit volle overtuiging weusch ik alzoo aan de Beklemde harten van Miss Cummins vele belangstellende lezers toe.
N., Juni 1865.
B. t. H. Bz.





II. Wis- en Natuurkunde.

Overzigt der differentiaal-rekening door Dr. D. Bierens de Haan, Hoogleeraar te Leiden. Leiden, P.Engels 1865. Prijs ƒ 2.90, geb. ƒ 3.80.
De strekking en toepassing van de Differentiaal- en Integraalrekening, het belangrijkste en meest uitgebreide deel der Wiskunde in den nieuweren tijd, is uit haren aard tweeledig. Ten eerste wordt zij gebruikt bij de theorie der functiën, en met hare hulp hebben wij de eigenschappen der functiën eerst recht leeren doorgronden, en door de nieuwe gezichtspunten die zij daarbij

{==438==} {>>pagina-aanduiding<<}
aanbiedt, en door de menigte nieuwe waarheden, die met hare hulp aan het licht gebracht zijn. Ten andere is de Differentiaalen Integraal-rekening een bijna integreerend deel van de Analytische Meetkunst, waar zij grootendeels alleen de hulpmiddelen aan de hand geeft, om den loop der vlakke en willekeurige krommen, en het beloop der gebogen oppervlakken, met hunne eigenschappen te kunnen nagaan. Beide deze toepassingen zijn van groote uitgestrektheid en daarom vindt men veelal - het is reeds vroeger door den schrijver van het voor ons liggend werk zelven opgemerkt - dat in eenig leerboek der Differentiaal- en Integraalrekening op een van beide in het bijzonder gelet wordt, met althans gedeeltclijken voorbijgang van de andere. Zoo vinden wij in de nieuwste leerboeken der fransche schrijvers over dit onderwerp - Duhamel, Sturm - de toepassing der diflerentiaal-rekening op de analytische meetkunst in het algemeen zeer net en uitvoerig ontwikkeld, terwijl de theorie der functiën bij duitsche schrijvers niet alleen meer op den voorgrond staat maar zelfs over de toepassingen op de analytische Meetkunst nog al eens zeer vluchtig wordt heengeloopen. - Zie b.v. Schlömilch, Compendium der höheren Analysis. Zweite Auflage.
In het werk van prof. Bierens de Haan - dat, zooals ook uit den titel blijkt, alleen de Differentiaal-rekening behandelt - vindt elk der beide toepassingen hare Anerkennung en het onderscheidt zich daardoor gunstig van de leerboeken van bovengenoemde schrijvers. Toch is de theorie der functiën met voorliefde behandeld. Wel is waar krijgt men ook een volkomen overzicht van de toepassing der Differentiaal-rekening op de Analytische Meetkunst, maar de voorstelling in het laatste gedeelte van het boek kan niet op den hoogen lof aanspraak maken, die aan het eerste gedeelte toekomt. Een enkel oogenblik - gelukkig maar een enkel - moet men die zelfs slordig noemen. Dit is niet het geval bij de eigentlijke Differentiaal-rekening en hare toepassing op de theorie der functiën. Daar vindt men niet alleen een volkomen overzicht, maar men heeft in 't gemeen een model van eene juiste en strenge - evenwel niet altijd van eene klare en nette behandeling. Als zoodanig kunnen we grootendeels den lof dien Brassini geeft aan de cours danalyse van Sturm - un guide excellent pour tous ceux qui voudront être initiés le mieux et le plus vîte possible à la connaissance de l'analyse infinitésimale op het werk van den

{==439==} {>>pagina-aanduiding<<}
Leidschen hoogleeraar toepassen. Dat le plus vîte moet evenwel wegvallen. Maar wij laten het geheel in het midden, of door het schrappen van deze woorden, de lof zooveel kleiner wordt. 't Is wel waar, spoed is tegenwoordig een eerst vereischte bij allerlei zaken. Maar de Differentiaal-rekening behoeft gelukkig nog niet gepopulariseerd te worden, en wie er werkelijk een goed inzicht in - en hulp van wil hebben, moet, vooral bij hare beoefening, goed en veel leeren werken.
Dat evenwel, door kleine wijzigingen in den tekst vele zaken nog iets duidelijker konden voorgesteld zijn kan men het best inzien door vergelijking van parallelplaatsen met het reeds genoemde werk van Schlömilch.

Een kort overzicht van het werk, dat werkelijk het standpunt aangeeft waarop beide toepassingen dezer wetenschap zich bevinden, zal een en ander in het licht stellen.

Eerst een enkel woord over de voorrede. Over de volgorde zullen we hier weinig zeggen. Voor een overzicht is die zeker goed gekozen. Dat het voor een leerboek wenschelijk ware spoediger tot eenige toepassingen over te gaan zouden we niet durven ontkennen. Dat de verschillende uitdrukkingen en schrijfwijzen, bij andere schrijvers in gebruik, opgegeven worden verhoogt zeker de waarde van dit leerboek. Maar vooral wordt het bijna onmisbaar door den schat van uitgezochte voorbeelden en oefeningen waarmede het werk verrijkt is. Ook is het, vooral bij eigen studie, van belang, dat verschillende beschouwingen, die des noods gemist kunnen worden, met een sterretje aangegeven zijn.
De inleiding ontwikkelt het begrip van functiën, hunne indeeling en meetkunstige voorstelling, de afhankelijkheid der veranderingen, die zij ondergaan, van die van één of meer hunner elementen en het doel der Differentiaal- en Integraalrekening, terwijl uit het slot der Inleiding blijkt dat de schrijver onderstelt, dat men eene goede Algebraïsche Analysis gelezen heeft.
In het eerste Hoofdstuk komt de schrijver tot het differentiaal quotient als limiet van het differentie quotient, eene beschouwing die tegenwoordig meer en meer als de eenige goede gehuldigd wordt; wijst op hare meetkunstige beteekenis bij de verschillende meetkunstige voorstelling der functiën; leert de differentiaalquotienten vinden van de eenvoudige functiën van eene verander-
{==440==} {>>pagina-aanduiding<<}
lijke, en behandelt daarna de eigenschappen van de differentiaalquotienten van samengestelde functiën.
Hierbij behooren de twee volgende opmerkingen.
In No. 7 vinden wij als een voorbeeld van eene functie die plotseling van waarde verandert.

{== afbeelding 	==} {>>afbeelding<<}
    

Deze functie wordt gezegd bij x = c van bπ tot aπ over te springen. Maar dit is toch alleen waar bij eene meer of min willekeurige restrictie. Want onderstelt men dat B. tgp den kleinsten positieven boog voorstelt, waarvan p de tangens is zoo is de functie continue van x = 0 tot x = ∞. Daarom vinden wij dit voorbeeld dat in No. 36 nogmaals voorkomt, niet gelukkig gekozen.
In Hoofdstuk I - tweede opmerking - gebruikt de schrijver om tot de gewone schrijfwijze van het differentiaal-quotient te komen, de voorstelling

{== afbeelding 
	==} {>>afbeelding<<}
    

Maar nu is grens Δ y = 0 en grens Δ x = 0 zoodat dan eigentlijk het differentiaal quotient weêr voorgesteld wordt als 0/0. Kon men niet op andere manier de gewone schrijfwijze rechtvaardigen zoo zou het beter zijn die niet te gebruiken vóór No. 141.

In § 3 komt men tot eene zeer belangrijke betrekking tusschen eene functie en haar differentiaal quotient, waaruit later op zeer eenvoudige wijze twee vormen van de restterm bij de reeksen van Taylor en Maclaurin worden afgeleid. Bij het betoog van deze formule is iets over het hoofd gezien. Men heeft n.l. te doen gehad met de grootste en kleinste waarden van een gebroken,

{== afbeelding 
	==} {>>afbeelding<<}
    
 waarin teller en noemer altijd doorloopend zijn tusschen de grenzen a en b en q'(x) altijd positief blijft. Nu is aangenomen:

ϕ(x) = bp - (b - x)p

dus ψ1(x) = p (b - x)p-1

en daaruit ϕ'(b) = 0 en dus de grootste waarde van het gebroken oneindig groot. De gevolgde redeneering is dan eigentlijk deze:

{==441==} {>>pagina-aanduiding<<}


{== afbeelding 
	==} {>>afbeelding<<}
    
 en daaruit:

{== afbeelding 
	==} {>>afbeelding<<}
    

Met eene kleine wijziging in de voorstelling had deze ongerijmdheid vermeden kunnen worden. Nu volgt in § 4 het differentieeren van functiën met meer dan ééne veranderlijke, de onderscheiding en schrijfwijze der gedeeltelijke differentiaal quotienten en eene eigenschap der homogene functiën. Daarna komt in § 5 het differentieeren van ingewikkelde functiën en in § 6 de beschouwing van hoogere differentiaal quotienten van explicite functiën van ééne veranderlijke. Daarbij komt voor de betrekkingen tusschen de differentiaal-quotienten van verschillende orden van eenige functiën, de behandeling der hoogere differentaal-quotienten van functiën van functiën, en de differentialen met voorwaarden, door welke voor bepaalde waarden van de veranderlijke, de waarde van alle differentiaal-quotienten gevonden kan worden van vele functien wier nde differentiaal-quotient niet algemeen voor te stellen is.
Nadat nu in § 7 de hoogere differentiaal-quotienten van functiën met meer veranderlijken, en der implicite functiën afgehandeld zijn, komt de schrijver in § 8 tot de ontwikkeling der reeksen van Taylor en Maclaurin die betoogd worden met behulp der in § 3 gevonden formule.


{== afbeelding 
	==} {>>afbeelding<<}
    

Deze ontwikkeling laat in strengheid niets te wenschen over, en vooral is het van belang op te merken, dat op deze wijze twee der rcstvormen geheel uit dezelfde beschouwing overgewonnen worden.
Nadat nu eerst nog eene belangrijke stelling betoogd wordt, voor het geval dat f(x) en ϕ(x) benevens hunne n-1 afgeleiden voor 1x = a verdwijnen, wordt deze § besloten met de ontwikkeling in reeksen van functiën van twee veranderlijken.
In de nu volgende § 9 wordt overgegaan tot de behandeling der differentiaal-quotienten ten opzichte van x, als die afhankelijk is van eene andere grootheid t, die als onafhankelijk veranderlijke voorkomt. Ook hiervan worden de verschillende gevallen behandeld, onder anderen de vervorming der eerste en tweede gedeel-
{==442==} {>>pagina-aanduiding<<}
telijke differentiaal-quotienten, als men van een rechthoekig ordinatenstelsel in de ruimte wil overgaan tot polaire ordinaten.
Het differentieeren van functiën van complexe veranderlijken volgt in § 10. Daar wordt aangewezen aan welke voorwaarden de partieele differentiaal-quotienten van elke functie eener complexe uitdrukking z = x + iy, waarin i = √ - 1, moeten voldoen, en dan van die voorwaarde als bepaling van monogene functiën uitgegaan. Ofschoon in No. 98 van verschillende monogene functiën aangewezen wordt, dat zij aan die voorwaarden voldoen, missen wij hier het algemeen bewijs, dat, zoodra men heeft,

{== afbeelding 
	==} {>>afbeelding<<}
    
 de functie X + iY eene monogene functie van z = x + iy zijn zal.
Nu komt in § 11 het differentieeren van oneindige reeksen. Nadat opgemerkt is, dat de som der differentiaal-quotienten van alle termen in het algemeen niet het differentiaal-quotient van de functie, die de reeks voorstelt, zal zijn, omdat het kan gebeuren, dat de afgeleide reeks divergent is, wordt vervolgens behandeld de reeks

f(x) = a0 + a1x + a2x2 + a3x3 + a4x4 + enz.

en komt de schrijver blijkbaar tot de conclusie - ofschoon hij die niet, wat Schlömilch wel doet, opzettelijk formuleert - dat voor alle waarde van x, waarvoor de reeks, die f(x) voorstelt, convergent is, men hebben zal

f'(x) = a1 + 2a2x + 3a3x2 + 4a4x3 + enz.
Dit is toch niet het geval met de volgende functie

f(x) = x - ½x2 + ⅓x3 - ¼x4 + enz.

convergent voor x = 1. De fout van de redeneering ligt daarin, dat in eene convergente reeks met afwisselend teek en de positieve termen der reeks afzonderlijk genomen, niet - zoo als ondersteld schijnt - aan de voorwaarde behoeven te voldoen.


{== afbeelding 
	==} {>>afbeelding<<}
    

In deze § wordt nog behandeld de meer algemeene reeks

f(x) = ψ(x, 0) + ψ(x, 1) + ψ(x, 2) + enz.

waarin ψ(x, n) eene functie van x en n is, en daarna wordt nog een middel opgegeven, waardoor men dikwijls met goeden uitslag kan nagaan, of het geoorloofd is eene oneindig voortloopende reeks te differentieeren.
Het eerste Hoofdstuk wordt besloten met de vorming der

{==443==} {>>pagina-aanduiding<<}
Differentiaal-vergelijkingen. Daarin wordt aangetoond hoe men van eene bepaalde functie verschillende Differentiaal-vergelijkingen kan samenstellen, en verder dat, als men met behulp der afgeleide vergelijking, eene der constanten uit de oorspronkelijke elimineert, er integendeel slechts ééne betrekking tusschen x, y en 
{== afbeelding 	==} {>>afbeelding<<}
    
 mogelijk is, op welke wijze men die eliminatie ook verricht. Het bewijs dat voor deze belangrijke eigenschap gegeven wordt laat te wenschen over; er wordt namelijk alleen gezegd dat voor bepaalde waarden van x ook y en 
{== afbeelding 	==} {>>afbeelding<<}
    
 geheel bepaald zijn. Maar dat kan ook bij elke andere vergelijking gezegd worden, en er zou dus bij elke vergelijking slechts ééne betrekking tusschen x, y en 
{== afbeelding 	==} {>>afbeelding<<}
    
 mogelijk zijn.
Hetzelfde bezwaar treft ook de daarop volgende stelling, dat als met behulp der n afgeleide vergelijkingen n constanten uit de oorspronkelijke vergelijking geëlimineerd zijn, er ook maar eene eindvergelijking mogelijk is, waarbij eenvoudig naar de voorgaande stelling verwezen wordt. Na nog voorbeelden gegeven te hebben voor het geval van eene functie, die met meer dan ééne onafhankelijk veranderlijke, eindigt deze § met het vinden der betrekking, waaraan de coëfficienten van eene Differentiaal vergelijking met twee onafhankelijk veranderlijken voldoen moeten.

We zijn nu genaderd tot het tweede Hoofdstuk, handelende over de toepassing der Differentiaalrekening op de theorie der functiën. Daarin wordt behandeld: de schijnbaar onbepaalde waarden van functiën § 13; de maxima en minina waarden § 14; de ontwikkeling der explicite en implicite functiën § 15 en 16; de ontwikkeling eener breuk in gedeeltelijke breuken § 17.
In de eerste § van dit Hoofdstuk wordt aangetoond, dat alle schijnbaar onbepaalde waarden van functiën zich tot de vormen 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
 laten herleiden, en worden de regels gezocht voor de behandeling van breuken, die deze vormen aannemen, zoo wel voor het geval dat teller en noemer functiën zijn van eene als van meer veranderlijken. Als toepassing wordt aangetoond, dat de reeks van Maclaurin de eenige mogelijke wijze aangeeft,

{==444==} {>>pagina-aanduiding<<}
waarop eene functie in eene reeks naar de opklimmende machten der veranderlijke kan ontwikkeld worden.
De leer der maxima en minima waarden voor functiën van eene en meer veranderlijken is het onderwerp der nu volgende § 14. Het onderzoek bij functiën van eene veranderlijke is in een' minder gelukkigen vorm gebracht. Men vindt daar geleerd, dat om te onderzoeken of f(x) maximum of minimum wordt voor zoodanige waarde van x waarvoor f1(x) = ∞ wordt, men f (x + h) en f (x-h) moet opmaken. Bij het volgen van den meer natuurlijken weg wordt deze, zeker zeer onpraktische, methode vermeden. Is toch zoolang de functie toeneemt hare afgeleide positief en als de functie afneemt hare afgeleide negatief, zoo moet niet alleen voor maxima en minima waarden van de functie hare afgeleide nul of oneindig zijn, maar ook die afgeleide bij de gevonden waarde van x = a van teeken verwisselen. Men zou dus hieruit als regel kunnen afleiden, ook als f1(x) = ∞ was: substitueer x = a + δ en x = a - δ (grens δ = 0) in f1(x) en zie of er eene teekenverandering ontstaat, en het volgen van dezen regel zal in het algemeen veel gemakkelijker wezen dan die de schrijver voorslaat. Maar in de meest voorkomende gevallen leidt het oplossen van f1(x) = ∞ ook tot eene vergelijking, waarin geen oneindig groot meer voorkomt en is het dan zeer spoedig te zien of
eene wortel er van één of meermalen voorkomt. Bij een even aantal gelijke wortels a zullen nu f1(a + δ) en f1(a - δ) gelijke teekens hebben, dus f(x) niet bij x = a van eene toename tot eene afname overgaan of omgekeerd, en dus f(a) geen maximum of minimum zijn; bij een oneven aantal gelijke wortels zullen f1(a + δ) en f1(a - δ) wel van teekens veranderen, en dus f1(a) wel eene maximum of minimum waarde voorstellen. Eerst na dergelijke beschouwing had, dunkt ons, het kenmerk moeten volgen dat in het geval f1(x) = 0 uit de reeks van Taylor voortvloeit.
Bij de opmerkingen die in No. 147 gegeven worden en die zeer dikwijls tot bekorting leiden, moet opgemerkt worden, dat 
{== afbeelding 	==} {>>afbeelding<<}
    
 wel te gelijk eene maximum of minimum waarde verkrijgt met f(x), maar het omgekeerde niet altijd waar is.
Nadat de leer der maxima en minima waarden van functiën met eene veranderlijke afgehandeld is, volgt die voor functiën van twee en drie veranderlijken en voor functiën met voorwaarden-vergelijkingen. De wijze van vervorming kon daarbij wel iets meer in haren waren aard voorgesteld zijn, b.v. die in

{==445==} {>>pagina-aanduiding<<}
no. 156. Bijzonder hinderlijk zijn de drukfouten bij de functien met voorwaarden vergelijkingen. Daar worden zoowel bij de algemeene beschouwing als bij elke der drie toepassingen de functiën die een maximum of minimum moeten worden nul gesteld, zoodat men b.v. in de eerste toepassing te doen krijgt met twee vergelijkingen, met twee onbekenden enz. In het algemeen komen er nog al eens drukfouten voor, en het lijstje er van op bl. VIII schijnt alleen als bladvulling te kunnen dienen.
In § 15 worden verschillende functiën in reeksen ontwikkeld en de identiteit van de oneindig voortloopende reeks en de functie onderzocht. De in § 6 gevonden differentialen met voorwaarden geven hier het middel aan de hand om een groot aantal functiën in reeksen te ontwikkelen ofschoon 
{== afbeelding 	==} {>>afbeelding<<}
    
 voor die functiën niet algemeen op te maken is. De bestaanbaarheid van die reeksen met de functiën, die zij voor moeten stellen, kan dan wel niet meer met behulp der restvormen geschieden, maar wordt toch nog dikwijls op andere wijze bepaald. Daarbij wordt er op gewezen hoe de methode der onbepaalde coëfficiënten in sommige gevallen aangewend mag worden, en dan tot vereenvoudiging kan leiden.
Daarna komt de ontwikkeling der reeksen van Bürmann en Lagrange in § 16. Het bewijs voor die reeksen is streng en, hoewel in het begin eenigzins duister, toch verrassend eenvoudig. Eenige toepassingen mochten in deze les wel voorkomen.
Het hoofdstuk eindigt met de ontbinding van eene breuk in eenvoudiger gebrokens. Hierbij komt voor, de afleiding van eene interpolatie formule van Lagrange, de ontbinding der breuk 
{== afbeelding 	==} {>>afbeelding<<}
    
 waarbij de verschillende gevallen zeer juist ontwikkeld worden, en eindelijk het geval dat de noemers der breuken gelijke factoren bevatten. Met een enkel woord had hier wel van residuën gesproken kunnen worden.

Het derde hoofdstuk bevat de toepassingen van de Differentiaalrekening op de Analytische Meetkunst. Hierin vindt men behandeld: den loop der vlakke krommen en het onderzoek als de vergelijkingen er van voor rechthoekige assen gelden § 18; den kromtecirkel, de ontwondene en ontwindende, benevens de aanrakingen van verschillende orden § 19; de omhullende krommen § 20; de vervorming der reeds gevonden uitkomsten als de

{==446==} {>>pagina-aanduiding<<}
kromme door hare polaire vergelijking gegeven is § 21; eene uitgezochte reeks voorbeelden tot toepassing § 22. Daarna wordt overgegaan tot de lijnen van dubbele kromming, waarbij de raaklijn, het normaal vlak, het krommingsvlak, de poollijn, de hoofdnormaal, de straal der wringing en de kromtebol bepaald worden § 23 en § 24; en in § 25 het pooloppervlak - hier bij vergissing een niet ontwikkelbaar regelvlak genoemd - de ontwondenen en de aanrakingen van verschillende orden. Van de gebogen oppervlakken vinden wij in § 26 de behandeling van het raakvlak en de normaal; in § 27 de normaaldoorsneden, de schuinsche en hoofddoorsneden, de navelpunten, de lijn van bolvormige krommingen, de kromtelijnen; in § 28 de omhullende oppervlakken en de karakteristieke kromme, terwijl in § 29 zoowel de functioneele- als de differentiaal vergelijking van verschillende familiën van gebogen oppervlakken opgezocht worden.
Zoo als men ziet, vindt men in dit hoofdstuk vele zaken in een zeer kort bestek - 66 bladzijden. Tot staving van eene opmerking in het begin van deze recensie gemaakt, volge hier nog de kritiek van de eerste § van dit Hoofdstuk, handelende over den loop en het onderzoek der vlakke krommen, van welke de vergelijking voor rechthoekige assen gegeven is.
Nadat eerst opgemerkt wordt, dat de kromme zal aangroeijen of afnemen, al naar dat 
{== afbeelding 	==} {>>afbeelding<<}
    
 positief en negatief is, wordt in No. 192 geleerd, dat f1(x) = 0 en f1(x) = ∞ altijd de x geven der punten, waar de functie eene grootste of kleinste waarde heeft, zonder dat er verder iets bij gezegd wordt. De Schrijver leert dus heel iets anders, dan hij vroeger deed in § 14, en behalve honderd anderen heeft hij bijv. de kromme waarvan de vergelijking is

a3 y3 - b3 x3 = a3 b3

in de punten P (0, b) en P1 (- a, 0) geen maximum of minimum waarde, maar wel buigpunten ofschoon

{== afbeelding 
	==} {>>afbeelding<<}
    
 wel degelijk voor die punten nul en oneindig groot wordt. Dat er geen maximum of minimum waarden zijn, blijkt duidelijk daaruit dat 
{== afbeelding 	==} {>>afbeelding<<}
    
 noodzakelijk altijd positief is en dus de kromme altijd toeneemt.
In het volgend nummer (193) wordt als bepaling van eene

{==447==} {>>pagina-aanduiding<<}
kromme lijn, die hare holle zijde naar de x as toekeert, gegeven, dat dan de koorde tusschen de boog en de x as invalt, terwijl bij de bolle zijde het omgekeerde gebeurt. Dit is ook niet geheel recht: als men in de figuur behoorende bij No. 192 de lijn PP3 trekt, ziet men duidelijk in, wat er nog aan de bepaling ontbreekt.
In No. 194 wordt gezegd dat voor een buigpunt f2(x) = 0 is; en dat als dan ook f3(x) = 0 en f4(x) ≷ 0 is voor de waarde van x uit f2(x) = 0 gevonden, men met een dubbel buigpunt te doen heeft. Behalve dat wij tegen dit laatste bezwaar hebben, daar men in dit geval niet met een' overgang van holle en bolle zijde te doen heeft, en dus minder van buigpunten mag spreken, moeten we nog opmerken dat voor een buigpunt f2 (x) nul of oneindig groot is, aangezien de buigpunten intreden bij de maximum en minimum waarden van f1(x).
Evenzeer hebben wij bezwaar tegen de voorstelling der keerpunten, die nu volgt. Daarvoor wordt gezegd, moet f2 (x) = ∞ zijn bij twee gelijke waarden van f1(x) en moeten twee takken der kromme in dat punt eindigen. Maar voor de kromme

a3 y2 = x5 is het punt (0,0) een keerpunt en toch is 
{== afbeelding 	==} {>>afbeelding<<}
    
 = 0.
Maar gaan we ook eens na, wat in No. 198 van het keerpunt geleerd wordt. Er staat in het geval eener ingewikkelde functie f(x1y) = 0 moeten voor de veelvoudige punten in de Differentiaal-vergelijking

{== afbeelding 
	==} {>>afbeelding<<}
    
 
{== afbeelding 	==} {>>afbeelding<<}
    
 = 
{== afbeelding 	==} {>>afbeelding<<}
    
 = 0 zijn, opdat bij eene zelfde waarde van x en y toch 
{== afbeelding 	==} {>>afbeelding<<}
    
 verschillende waarde kunne krijgen. Maar dan is 
{== afbeelding 	==} {>>afbeelding<<}
    
 niet uit [1] op te lossen en moeten we dat doen uit de tweede afgeleide vergelijking

{== afbeelding 
	==} {>>afbeelding<<}
    
 waarin nu, daar 
{== afbeelding 	==} {>>afbeelding<<}
    
 = 0 is, de laatste term vervalt; dus wordt 
{== afbeelding 	==} {>>afbeelding<<}
    
 dan in het algemeen uit een vierkants-vergelijking gevonden, en kan men een tweevoudig punt verkrijgen, en heeft de vierkants-vergelijking gelijke wortels, zoo vallen de raaklijnen samen

{==448==} {>>pagina-aanduiding<<}
en heeft men een keerpunt, maar in dat geval is 
{== afbeelding 	==} {>>afbeelding<<}
    
 = ∞, omdat in de derde afgeleide vergelijking de coëfficient van 
{== afbeelding 	==} {>>afbeelding<<}
    
 dan nul wordt.
Het is duidelijk, dat deze redeneering veel zwakke zijden heeft. Immers als 
{== afbeelding 	==} {>>afbeelding<<}
    
 = ∞ laat men in [2] eene term weg die de vorm heeft 0 × ∞, waarvan het dus zeer de vraag is of die verwaarloosd mag worden.
Daarenboven blijkt uit de redeneering zelve, dat men ook nog kan verkrijgen:

{== afbeelding 
	==} {>>afbeelding<<}
    
 en het dus nog niet eens uitgemaakt is, wat die uitdrukking eigentlijk wordt. En in geen geval mag men besluiten, dat 
{== afbeelding 	==} {>>afbeelding<<}
    
 = ∞ een kenteeken zal zijn voor een buigpunt.
Beter is het den volgenden weg in te slaan. Als

{== afbeelding 
	==} {>>afbeelding<<}
    
 de vorm 0/0 aanneemt; geeft het differentieeren van teller en noemer naar § 13

{== afbeelding 
	==} {>>afbeelding<<}
    
 waaruit

{== afbeelding 
	==} {>>afbeelding<<}
    

Zijn nu de tweede partieele differentiaal quotienten niet nul, voor de waarden van x en y waarvoor een veelvoudig punt mogelijk is, zoo heeft men, als de twee takken niet in dat punt eindigen een veelvoudig punt. Eindigen daar de twee takken, zoo heeft men bij gelijke wortels een keerpunt en bij ongelijke wortels een uitstekend punt. Zijn de wortels onbestaanbaar zoo heeft men een afgezonderd punt.
Hiermede achten wij onze taak afgedaan. Ondanks de kleine

{==449==} {>>pagina-aanduiding<<}
onnaauwkeurigheden waarop wij meenden te moeten opmerkzaam maken, aarzelen wij niet het werk van dr. de Haan een bijna onmisbaar handboek te noemen bij de studie der zoo belangrijke Differentiaal-rekening. Wij eindigen met den wensch, dat dit boek spoedig door een Overzicht der Integraal-rekening gevolgd en gecompleteerd zal worden.
Deventer, Juli 1865.
A.J. van Pesch.




III. Opvoeding en Onderwijs.

Mr. L. Ed. Lenting. Handboek voor de geschiedenis des vaderlands. Eerste deel. Zutphen, W.J. Thieme en J.A. Willemsen 1865. Prijs ƒ 1,90.
In de laatste jaren is het schrijven van hand-, leer- en schoolboeken eene ware epidemie geworden; wij mogen dus bij iedere nieuwe uitgave wel vragen of zij eene raison d' être heeft en in eene werkelijke behoefte voorziet. Onze vaderlandsche geschiedenis was in dit opzicht minder bevoorrecht dan andere leervakken. Wel hadden wij enkele geschikte leerboeken, onder welke wij gaarne L. Mulder's handleiding tot de kennis der vaderl. gesch. een zeer bruikbaar boek noemen, maar voor eene meer uitvoerige beoefening, zooals die op de hoogere burgerscholen wenschelijk is, niet uitgebreid genoeg. Het werk van Mr. Groen van Prinsterer, hoe verdienstelijk ook, is te veel tendenzboek om het als schoolboek te beschouwen. Overigens ging het exceptis excipiendis met de geschiedenis zooals met vele andere leervakken: de een of andere schoolmeester die niets had dan routine, uitmuntend docent misschien, maar daarom nog geen man van studie, achtte zich geroepen een leerboek te schrijven. Men heeft beunhazen op ieder gebied. Zij, die er het meest bevoegd toe waren, rekenden het beneden zich, of meenden hun tijd nuttiger te besteden door het vooruitbrengen der wetenschap dan door die wetenschap te populariseeren. In de laatste jaren is het God dank, vooral met de algemeene geschiedenis reeds wat beter geworden, en zijn wij niet langer genoodzaakt faute de mieux een of ander boek te gebruiken om het ieder oogenblik te rectifieeren. Bij het werk, dat wij ditmaal aankondigen, behoeven wij voor eene dergelijke beunhazerij niet te vreezen. De naam van mr. Lenting, den begaafden uitgever van Wicquefort's Histoire des Provinces-
{==450==} {>>pagina-aanduiding<<}
Unies des Pays-bas 1) waarborgt ons dat we hier hebben de vrucht van jarenlange, ijverige studie, ons, in smakelijken vorm opgedischt. En in die verwachting zal niemand zich teleurgesteld vinden. Het boek laat zich uitmuntend lezen en zal menigen leergierigen knaap, menigeen ook van rijperen leeftijd, tot eene meer uitvoerige kennismaking met onze
geschiedenis uitlokken en in staat stellen, meer dan op de school zelve mogelijk is. Het betrekkelijk gering aantal uren toch, dat aan onze hooge burgerscholen voor geschiedenis beschikbaar is, zal, vreezen wij, slechts zelden toelaten de geheele vaderlandsche geschiedenis op dien voet daar te behandelen. Een gelukkig denkbeeld achten wij het dan ook, dat, naar het schijnt, ieder deel afzonderlijk verkrijgbaar zal zijn. Men zal dan den leerlingen eerst uit eene kortere handleiding een algemeen overzicht van onze geschiedenis kunnen geven en op de hoogere klassen de geschiedenis onzer republiek uitvoeriger behandelen. Wij ontkennen de belangrijkheid van onze geschiedenis in de middeleeuwen, van de opkomst onzer stedelijke vrijheden, lang niet; maar bedolven onder de massa feiten en namen zal het al licht een chaos worden in het hoofd van den armen knaap die er mede gekweld wordt terwijl tevens de lossere band, die tusschen de geschiedenis der verschillende gewesten bestaat, een goed begrip van het geheel reeds moeilijk maakt. Dit is dan ook het groote bezwaar dat wij tegen het bovengenoemde werk, ten minste voor het gebruik bij 't onderwijs, hebben. Wellicht is het onoverkomelijk. De verschillende provinciën worden gedurende eenig tijdperk een voor een afgehandeld, zoodat de leerling als hij b.v. op pag. 83 de geschiedenis van Brabant vervolgt, moeite zal hebben, zich nà al die Arkels, Bronkhorsten en van Artevelde te herinneren wat hij op pag. 74 van Brabant geleerd heeft. Een zeer juisten blik doet de Schr. den lezer overigens slaan in de ontwikkeling eerst van het leenrecht, later van de stedelijke en gewestelijke vrijheden, en in de langzame verandering van ons regeeringstelsel. Vooral de karakterschetsen van de voornaamste personen zijn kort maar krachtig, eene deugd die wij te meer apprecieeren, omdat niets den leerling meer boeit dan eene duidelijke schildering van een' der hoofdpersonen, zóó dat hij zich dien geheel als voor oogen
kan stellen. Deze nu

{==451==} {>>pagina-aanduiding<<}
maken een wezentlijk sieraad van dit werk uit. Om uit velen een paar voorbeelden te nemen, kiezen wij: Karel de Stoute, (pag. 15) ‘Karel, bijgenaamd de Stoute, had een geheel ander karakter dan zijn vader. Zijne moeder was Izabella van Portugal van wie hij de bruine gelaatskleur, het zwarte hoofdhaar en de hartstochtelijkheid van inborst had geërfd. Hij paarde eene sterke gezondheid aan eenen werkzamen geest, terwijl zijn krachtig lichaamgestel van geene vermoeijenis wist. Eene grenzenlooze eerzucht bezielde hem, en het langste menschenleven zou te kort geweest zijn voor al de plannen, waarvan hij droomde. Aan die eerzucht offerde hij het belang zijner onderdanen op, en zij kostte hem later het leven. Zijn vader vereenigde groote veldheerstalenten met veel staatsbeleid; Karel was in het geheel geen staatsman, en als veldheer miste hij die eigenschappen, die aan krijgsondernemingen den goeden uitslag verzekeren. Hij had veel op met Hannibal en Julius Caesar, en verbeeldde zich dezen gelijk te zijn, maar hem ontbraken de bekwaamheden, waardoor de helden der oudheid beroemd zijn geworden. Zijn onstuimig karakter deed hem schier altijd de voorzichtigheid uit het oog verliezen, en daardoor in groote misslagen vervallen. Zijn staatsbeleid bestond in eene zekere sluwheid, die echter zelden haar doel bereikte, om dezelfde reden, die hem eenen veldslag deed verliezen. Filips had een eerbiedwekkend, Karel een terugstootend voorkomen. De eerste was hooghartig, maar altijd hoffelijk; de laatste ruw, oploopend en driftig. De vader spreidde meest altijd eene groote edelmoedigheid ten toon; de zoon was slechts rechtvaardig, zoolang het met zijn belang strookte, in zijne laatste levensjaren zelfs wreed en meêdogenloos. Evenals zijn vader was hij praalziek, en evenals deze huwde hij driemalen met vrouwen van koninklijken bloede; maar Karel muntte boven zijnen vader uit in matigheid en goede zeden. Hij haatte Frankrijk, ofschoon het
de wieg en bakermat van zijn geslacht was geweest, terwijl hij meer neigde tot Engeland, dat steeds met Frankrijk om het evenwicht streed. Ziedaar in grove trekken den man geschetst, die nu Heer werd der Nederlandsche gewesten, waar hij in den zomer van 1468 gehuldigd werd.’
Zoo ook karakteriseert de Schr. op pag. 277, met weinig woorden uitmuntend den grooten Zwijger:
‘Een helder en opgeklaard verstand, groote vasthoudendheid en een taai geduld kenmerkten den man die als kampioen der

{==452==} {>>pagina-aanduiding<<}
vrijheid en onafhankelijkheid van Nederland in dankbare herinnering leeft bij de natie. Hij oefende eenen machtigen invloed uit op zijne vrienden, zoowel door zijne talenten, die dagelijks zich meer en meer ontwikkelden, als door zijne aangeborene welsprekendheid. Hij wist wat hij wilde, en zelden zag men een partijhoofd, dat zooveel geschiktheid had, om eenen opstand te organiseren, als hij. Bij de vele en groote teleurstellingen en tegenwerkingen, die hij ondervond, wanhoopte hij nooit; den dag na eene nederlaag even krachtig als te voren, scheen hij den eik gelijk, die te dieper zijne wortelen in den grond schiet, naarmate de storm hem teistert.’
Minder gelukkig is m.i. de Schr. in zijne beoordeeling van het karakter van Egmont. Hoewel minder streng dan Motley ziet hij toch de loyauteit, die de eerste karaktertrek van den graaf was, te veel over 't hoofd. Egmont was van top tot teen krijgsman, een ridder zonder vrees of blaam; zijne persoonlijke sympathiën wogen meer bij hem dan redeneering, en aan den koning was hij persoonlijk gehecht om de diensten zelve die hij dezen bewezen had, om 's konings hartelijkheid die hem vleide. In zijne trouw aan den koning heeft hij nooit geweifeld en waar hij, bij het eerste verzet tegen Granvelle en de landvoogdes, zich door den invloed, dien, zooals Schr. zelf zegt, Oranje op al zijne vrienden uitoefende, liet medeslepen, was het in de vaste overtuiging, dat hij het waar belang des konings beoogde, en door de instinctive antipathie van den ridderlijken krijgsheld tegen den koelen kardinaal-minister. Dergelijke karakters behooren in het leger t'huis, op de kronkelpaden van diplomatie en politiek verdwalen ze licht. Terwijl wij zoo zijn karakter hulde doen, kunnen we niet instemmen met hen, die in Egmont een' martelaar voor de vrijheid zien. Het waren veeleer de personeele haat en ijverzucht van Alva, die den held van St. Quentin en Grevelingen deden vallen. Toen dan ook Filips van Egmont, zijn zoon later, - jaren na het vertrek van Alva - tot de partij des konings terugkeerde, handelde hij m.i. zooals zijn vader het zou gewenscht hebben, en wij durven beweren dat Egmont zelf, ware hij blijven leven, niet licht tot de partij van Oranje zou zijn overgegaan, maar zeker tot het laatste toe met Aerschot en de overige Zuid-Nederlandsche edelen de heerschappij van Filips zou gehandhaafd hebben. Zijn tragische dood alleen is de oorzaak van de aureole, die het hoofd van den Vlaamschen held omgeeft.

{==453==} {>>pagina-aanduiding<<}

Intusschen aarzelen wij niet aangaande het werk van den Hr. Lenting, van Alphen na te zeggen: ‘die perzik smaakt naar meer’ en met verlangen zien wij het tweede deel te gemoet.
Dz.
Mijne leerboeken en Rogge's methode.
Al wie bekend is met de werken van Bnckle, Jansen, Petsche en zoovele anderen, weet, dat de tijd nog verre is, waarop de menschheid zich zal kunnen verheugen, in 't bezit te zijn eener historiographie, die op den bijval mag bogen van hen, die bevoegd zijn een oordeel hierover uit te spreken. Vreemd is alzoo de bewering, in de Vaderlandsche Letteroefeningen van Junij 1865 door H.C. Rogge geopperd, dat hij de ware methode heeft gevonden en dat elke andere, dan de zijne, verkeerd is. Nog vreemder is het te zien, dat die methode van Rogge op niets anders neêrkomt, dan op het aanwijzen van 't verband, dat er bestaat tusschen de geschiedenis der verschillende volkeren. Met veel ophef en op hoogen toon tracht hij het te doen voorkomen, alsof in mijne werken aan dit verband en aan de eenheid der geschiedenis, aan hetgeen er van beschaving, aardrijkskunde, enz. in dergelijke geschriften behoort te staan, is te kort gedaan. Hij dwaalt. Eer ik de zwakke zijde en de strekking zijner beoordeeling van mijne boeken aantoon, - welke strekking ik maar niet met het passend attribuut zal aanduiden, - een enkel woord over die zoogenoemde methode van Rogge.
Alles moet gegroepeerd worden om Israël. Waarom? Ook omdat de Israëlieten nog als levende getuigen van een grijs verleden onder ons verkeeren. Eene fraaije reden! Moet hij ook een' Arabier voor zich hebben staan, wanneer hij het artikel Mohammed behandelt? En dan: wien is 't onbekend, dat de Israëlieten, meer dan eenig ander volk der oudheid, op zichzelve staan. Waar is eenige in 't oog loopende betrekking tusschen de historie der Grieken of Romeinen, en die van Israël? Bovendien: iemand, die de Oude Historie om Israël wil groeperen, toont, dat hij niet alleen geen flaauw begrip heeft van historiographie, maar van de geschiedenis zelve. Eindelijk: de geschiedenis van Israël hangt in deze dagen in de lucht en wordt op nieuw gemaakt, maar is op verre na nog niet gereed.
Wat mijne boeken aangaat, deze veronderstellen een' leeraar, als bezielend element. Groote stukken uit mijne voorreden heeft Rogge overgeschreven. De plaatsen, waaruit blijkt, dat ik veel aan den leeraar overlaat, heeft hij weggelaten. Zij pasten niet voor zijn doel: het geven eener onjuiste voorstelling van mijn plan. Toch heb ik, steeds en overal, op het verband opmerkzaam gemaakt. Men kan in één werk, slechts ééne hoofdrigting hebben. Zet men het verband voorop, dan moeten er honderden bijzonderheden wegvallen, die men dient te vernemen. Dit heb ik niet gedaan. Maar aan mijne rigting is het verband niet opgeofferd. Er is telkens verwezen naar de bladzijden, waarop te letten is, ten einde den zamenhang niet uit het oog te verliezen.
Aan het ‘Overzigt’ te verwijten, gelijk Rogge doet, dat er het eene en andere in ontbreekt, is onbeboorlijk. Hoe overvloedig in 't aanhalen van plaatsen uit mijne voorreden hij ook zij, hij sluit

{==454==} {>>pagina-aanduiding<<}
die woorden uit, waarin wordt verklaard, dat het ‘Overzigt’ is een voorlooper van het ‘Leerboek’; dat het eene niet zonder het andere wordt gedacht. Hij gewaagt er verder niet van, dat de laatste voorrede van 't Overzigt de reden vermeldt, waarom dit werk thans nog niet op de leest van het Leerboek is geschoeid, waarom het nog niets van beschaving, aardrijkskunde, enz. behelst.
Eene andere feil van Rogge, die aan kwade trouw doet denken, is de plaats, waar hij de vraag behandelt, of mijn werk een excerpt is van Schlosser. Dit had ik vroeger ontkend. Thans uit Rogge zich aldus: ‘Dr. Wijnne heeft beweerd, dat hij noch het werk van Schlosser, [noch dat van eenig ander] had geëxcerpeerd.’ Hierop volgt de nuchtere vraag: ‘heeft hij dan de feiten, enz. verzonnen?’ De waarheid is, dat de woorden, in haken gesloten, een toevoegsel van Rogge zijn. Het spreekt van zelf, dat ik boeken heb gebruikt; maar Rogge schijnt niet te weten, dat het er op aankomt, bij het behandelen van het eene onderwerp uit geheel andere schrijvers te putten, dan bij het andere, dat men in verschillende boeken zoolang zoekt, totdat men gevonden heeft, wat men wilde uiteenzetten of opteekenen.
Men bespeurt spoedig, hoe weinig ondervinding Rogge heeft van het onderwijzen van geschiedenis. Om de leerlingen bij hunne voorbereiding behulpzaam te zijn, heb ik namen van steden, enz. noemende, er eene bepaling bijgevoegd, in een paar woorden vervat, b.v. bij Pavia: ‘ten n.w. van Piacenza.’ Dergelijke bepalingen acht hij overbodig. Hij bewijst hierdoor, dat hij, de vriend van het verband, onbekend is met het verband, dat tusschen de Historie en de Aardrijkskunde bestaat. Hij meent, dat de jongens langs den weg door mij gebakend, geschiedenis leerende, geen begrip krijgen van Historie. Het is belagchelijk. - Ik verzoek hem, mij later eens een' zijner leerlingen te zenden, die zijne studie onder zijne leiding hebbende voltooid, begrip zal hebben van het vak. Eerst zal ik dan echter onderzoeken, of die persoon de techniek verstaat, en feiten kent, dus niet van buiten heeft geleerd, maar doorgrondt voor zoover men dit van jeugdige lieden mag vergen. Maar heeft Rogge zelf wel begrip van historie? Ik geloof het niet. Anders zou hij er niet zoo ligt over heen stappen, of de zaken grondig onderzocht en naar eisch voorgesteld zijn. De dagen zullen wel komen, waarin Rogge geene volle ladingen zal afbranden op de feiten, maar tot het inzigt zal geraken, dat de leeraar en leerling, die de kracht der feiten hebben gevoeld, hooger staan in 't begrip, dan die met het begrip een' aanvang willen maken
Welke eene grootspraak! Die nimmer aan 't zamenstellen van een hand- of leerboek zijne krachten heeft beproefd, b.v. Rogge, spreekt met eene deftigheid over de moeijelijkheid der zaak, als of hij ze bij ondervinding kende. Mij dunkt, zij, die het beproeven, hebben regt hiervan te gewagen en van anderen te vorderen, dat, indien dit zoo zwaar is, deze, zoolang zij hunne handen niet uitsteken, zwijgen of op betamelijke wijze hun gevoelen uitspreken. Wat mij aangaat, ik heb nimmer over ‘mijne methode’ op de bazuin geblazen, doch slechts eenige werken geschreven, om mij zelven en anderen, die ze verkiezen te gebruiken, ten dienste te staan bij het geven van onderwijs. Die werken, - ik zelf, zijn ‘mijne methode’, als er van methode sprake is. In plaats van door het debiet verblind te zijn, ben ik er door aangemoedigd, om die geschriften

{==455==} {>>pagina-aanduiding<<}
voordurend te beschaven, evenwel niet naar de vroeger gemaakte aanmerkingen. Dit is op nieuw eene onwaarheid, die ten laste van Rogge komt. Die vroeger gemaakte aanmerkingen zijn luttel, maar de verbeteringen hebben, voor verreweg het grootste deel haar ontstaan te danken aan 't geen ik zelf zag en aan datgene,, wat welwillende mannen opmerkten, die mijne boeken bij hun onderwijs volgden. Vanwaar komt intusschen dit debiet? Van mannen, van onderwijzers, die, allen te zamen genomen en elk afzonderlijk, toch wel zooveel beteekenen, als Rogge, - ook indien zij niet zulk eene gewigtige taal voeren.
Het bovenstaande meent hij, dien Rogge ‘Groninger rector’ noemt, te moeten zeggen. Rogge verneme, dat zulk een persoon te Groningen even onbekend is, als het meervoud ‘voorredens’. Ik wil ophouden, maar kan niet nalaten, hem ten slotte mijn compliment te maken over de kunstige en edele wijze, waarop hij ‘Leerboek’ en ‘Overzigt’ dooreen haspelt, en in zijne beoordeeling doet insluipen Deel 2 en 3 van 't Leerboek, waarin geene wijzigingen waren aangebracht, omdat van deze geen nieuwe druk is verschenen.
Groningen, Junij 1865.
J A. Wijnne.
Naschrift.
Hoezeer er in dit tijdschrift geene rubriek is voor antikritieken, zullen wij ten gevalle van Dr. Wijnne ditmaal eene uitzondering maken. Intusschen - waar wij aan zijn wensch voldoen door zijn opstel te plaatsen - is het billijk, dat wij aan onzen medewerker ten slotte nog eens 't woord gunnen, en meêdeelen wat deze tegen de bezwaren van Dr. W. meent te moeten inbrengen.: ‘Ik acht’ zoo schrijft hij ons: - ‘het overbodig den hr. Wijnne te antwoorden. Het zou tot niets leiden. Het eenig antwoord, dat ik geven kan, staat in mijne vroegere beoordeeling te lezen. Een ding heeft mij leed gedaan, dat de hr. Wijnne mij allerlei booze bedoelingen toedicht. In de onschuldigste volzinnen ziet hij eene persoonlijke aanranding of verdachtmaking. Ik zal mij niet verdedigen, omdat ik mij van geen kwaad bewust ben. Misschien hebben stijl en vorm mijner beoordeeling aanleiding gegeven tot deze opvatting. Het schijnt wel, dat ik bij het schrijven van kritieken de verdenking op mij laden moet van eene scherpheid die toch vreemd is aan mijn karakter. 't Ware daarom welligt beter dat ik mij niet waagde aan beoordeelingen, althans indien het boeken geldt van mannen, die zoo bijzonder kitteloorig zijn. Het antwoord van den Dr. Wijnne op de bekende recensie van Prof. Veth had mij voorzichtigheid kunnen leeren.’
Red.


{==456==} {>>pagina-aanduiding<<}

Buitenlandsche letterkunde.

Losse schetsen.

Octave Feuillet.

Aan den oever der Seine, de rivier, die Parijs in twee gedeelten scheidt, ligt tegenover het Louvre het grijze Instituut. Daar vergadert sints 1635 de Académie Française, door Richelieu opgerigt, om de Fransche taal te beschaven, te beschermen tegen verbastering door 't argot, Germanismen, Anglicanismen, vermenging met andere vreemde talen en bovenal, om haar vaste regels te geven. Tot bereiking van dit doel is 't de taak dier Academie, welke uit veertig leden bestaat, een woordenboek te vervaardigen en bij te houden. Dat nu dit woordenboek, hetwelk voor het eerst in 1694 en voor de zesde en laatste maal in 1835 het licht zag, in geenen deele aan de verwachting voldoet, die men van de zamenwerking van veertig der eerste letterkundigen van Frankrijk geregtigd is te koesteren, is van algemeene bekendheid. Zijn onvolledigheid, zoowel als het onjuiste van sommige zijner afleidingen en verklaringen zijn door de kritiek herhaaldelijk aangetoond, en zeer vreemd mag het genoemd worden, dat de eenige man, die dezen reuzenarbeid tot stand kon brengen, te oordeelen naar de weinige afleveringen, die van zijn woordenboek zijn verschenen, de heer Litré, zorgvuldig uit de Academie wordt geweerd, als vreesden de onsterfelijke veertig, van medepligtigheid te worden beschuldigd aan een werk, tot welks zamenstelling zij gekozen zijn, en dat nu door een profanen, maar op voortreffelijke wijze zal worden voltooid. Inderdaad, indien wij nagaan uit

{==457==} {>>pagina-aanduiding<<}
welke leden het hooggeleerd ligchaam bestaat, dan verwonderen wij ons niet, dat het geheel en al is afgeweken van de rigting en het doel, die de schrandere kardinaal er aan gegeven had. Prelaten en ascetici als Dupanloup, de Montalembert, de Broglie; staatkundigen als Guizot, Thiers, Prevost-Paradol; philosophen als Cousin, de Broglie (zoon), regtsgeleerden als Dupin, Berrijer, Dufaure, dichters als de Lamartine, Hugo enz. enz., zijn voorzeker niet in staat philosophie en kerk, den code en de lier te laten varen, om de etymologie te gaan bestuderen en een dictionnaire te fabriceren.
Zoo is dan de Académie Française langzamerhand een vereeniging geworden van sommiteiten op elk gebied, en niet alleen op dat van de letterkunde, die, dit woord in zijn juiste beteekenis genomen, slechts weinige vertegenwoordigers in het Instituut telt: Een dier weinigen is Octave Feuillet, die den 26 Maart 1863 de eer had, den groenen rok, met palmbladeren versierd, om zijn slanke schonderen te slaan. Dien dag was 't feest in 't Instituut en al wat Parijs elegants en geletterds in zijn midden had, belegerde reeds uren voor de opening zijne deuren. Zelfs Prinses Mathilde, de bas-bleu van 't tweede keizerrijk, wachtte met haar hoveling en vriend de Sainte-Beuve vol ongeduld het oogenblik, waarop de Neophyte der Academie het spreekgestoelte zou beklimmen. Dit oogenblik kwam, en een blond, tenger man, met een zachte en eenigzins melancholieke uitdrukking op 't gelaat, dat reeds aller sympathie had gewonnen, nog voor het den mond had geopend, was nederig genoeg, der vergaderde menigte te verzekeren, hoe onwaardig hij was, plaats te nemen in het Collegie, waarvan hij het lidmaatschap in negen en dertig visites had verzocht. Verder verkondigde hij in hartelijke bewoordingen den lof van Scribe en wij waren het eens met het half duizendtal dames, dat hem bewonderde, wijl nooit schooner en gekuischter taal van meer innemende lippen was gevloeid De auteur van Sibylle had dien dag een succes, dat noch aan zijne romans, noch aan zijne theaterstukken is te beurt gevallen. En dit zegt veel, want ieder weet, met hoeveel genoegen zijne werken gelezen zijn en met hoeveel belangstelling zijne Comedies zijn aangehoord.
Wij willen u eerst met den persoon van Feuillet nader in kennis brengen, eene korte lijst geven van zijne werken en hem vervolgens vlugtig schetsen als schrijver en theater-auteur. Van die geschriften, die wij later niet meer zullen bespreken, zeggen wij

{==458==} {>>pagina-aanduiding<<}
bij de opsomming een enkel woord, opdat de lezer wete, wat hij er in vinden kan.
Octave Feuillet, geboren te Sint-Malo in 't jaar 1812, is de zoon van een secretaris-generaal der prefectuur, van wien hij evenwel niets had dan den naam en het stoffelijk omhulsel. Zijn intellectuele vader was Alfred de Musset, wien hij reeds als knaap op het Collège Louis le Grand, waar hij op schitterende wijze zijne studiën voltooide, vereerde en trachtte na te volgen. In de letterkunde evenmin als in de physiologie, is de stelling der generatio spontanea houdbaar, en gelijk men physiologisch altijd de zoon is van iemand, is men litterarisch altijd onder den indruk van zijn lievelings-schrijver. Pedant en suspect is de auteur, die van zijne jeugd af alleen uit zich zelven meent te putten en zijne voortbrengselen van geen invloed van buiten afhankelijk waant. Octave Feuillet was de eerste, die bekende en er trotsch op was de Musset tot voorbeeld te hebben gekozen, en al hadde ook ieder, die zijn ‘scènes et proverbes’ heeft gelezen, den auteur van Rolla terstond herkend in de werken van zijn volgeling, 't strekt dezen tot eer zijn leermeester niet te hebben geloochend.
't Was eerst onder den bijnaam van Désiré Nazard, dat Feuillet, toen hij in 't Quartier Latin woonde en iederen avond in 't Odeon het theater bestudeerde, in vereeniging met P. Bocage en Albert Aubert aan een roman werkte, die in 1845 onder den titel van: ‘Le Grand Vieillard’ in den ‘National’ het licht zag. Sedert dien tijd namen verscheiden dagbladen in hun feuilletons en ook tijdschriften romans, novellen en comedies van hem op, die onder den naam van ‘Scènes et proverbes’ uitgegeven, door het publiek met groote vooringenomenheid zijn ontvangen. In al deze geschriften was Feuillet een gelouterde Musset, van wien hij meer den vorm, dan de geestesrigting zocht na te volgen. Zijn gedachte was reeds in den aanvang zelfstandig en vol gevoel en zijn stijl levendig, helder en vol actie. Van de ‘Scènes et proverbes’ noemen wij voor memorie: ‘Le Fruit défendu’, ‘le Pour et le Contre’, ‘la Crise’, ‘Alix’, ‘la Clef d'or’, waarvan het eerste gedeelte zeer dramatisch is, maar dat door den onverklaarbaren overgang in briefstijl langzamerhand onleesbaar en onbegrijpelijk wordt. Meer verdient onze aandacht ‘la Partie des Dames’, een juweeltje, waarin de toekomstige grootheid van het talent van Feuillet zigtbaar is. Wij herinneren slechts aan de

{==459==} {>>pagina-aanduiding<<}
scène, waar de geleerde Jacobus, die mevrouw d'Hermel voor altijd meent te zullen verlaten, bij het bed komt, waarin hij denkt, dat zijn oude vriendin sluimert, en haar zijn laatst vaarwel toespreekt in de volgende gevoelvolle taal:
‘Elle s'est endormie: les derniers sommeils sont des sommeils d'enfant! Son lit de vieillesse a retenu la paix de son berceau! Honnête et douce créature! âme toute prête pour le ciel! Le Dieu de justice et de bonté a déjà fermé la blessure, dont je l'avais frappée; mais celle, que j'ai ouverte du même coup dans mon coeur saignera jusqu'à ce que la mort soit cicatrisée, ainsi je paierai bien cher la triste victoire de mon orgueil...Adieu, adieu, madame! que le bon ange de vos nuits vous répète les voeux de l'ami que vous n'entendrez plus.’ Hier buigt hij de knie en drukt zijn lippen op de franje der gordijnen, terwijl mevrouw de Hermel zich oprigt, en, hem de hand op het hoofd leggende, uitroept: ‘Courbe-toi, vieux Sicambre et adore ce que tu as brûlé.’ Wij veroorlooven ons een vraag: Zijn het wel lieden van zestig jaar, die met zooveel hartstogt spreken, of begaat Feuillet niet een anachronisme, en ware het niet beter, niet natuurlijker geweest, indien hij én den heer Jacobus én mevrouw d'Hermel een twintig jaar minder hadde gegeven?
Op ‘Redemption,’ dat eveneens uit zijn letterkundige jeugd dagteekent, komen wij later terug, even als op ‘Dalila,’ en la ‘Tentation.’ Nog schreef Feuillet ‘le Roman de Bellah’ in 1850, een werk van rijke fantasie, maar weinig opmerking. ‘Sous le marronier des Tuileries’, ‘Sous les tilleuls de la place Royale’, ‘le Conte de Polichinelle’, ‘Onesta’, ‘L'Ermitage et le Village’, ‘Le cheveu blanc’ en nog een vijftig andere novellen zijn meesterstukjes van het genre, wier roem echter verduisterd is door het ontzettend succes, dat eerst aan ‘le Roman d'un jeune homme pauvre’ en later aan ‘Sibylle’ is te beurt gevallen, welke twee romans hem kandidaat voor de Academie hebben gesteld, zoodat Feuillet de eerste romanschrijver is geweest, die in dat hoog college, onder dien titel, heeft zitting genomen. Vóór den auteur van Sibylle toch en George Sand, die naar den prijs van 20.000 franks heeft gedongen met Thiers, den schrijver van 't ‘Consulat et l' Empire,’ werd de roman altijd achter af geschoven, omdat hij, zonder gedachten, zonder degelijke studie, slechts voor een voortbrengsel werd gehouden van weelderige verbeelding en fantasie, en van geen duurzame waarde

{==460==} {>>pagina-aanduiding<<}

Bij Feuillet blijven de mensch en de schrijver zich gelijk, en die zijn huis zijn binnengegaan, brengen er dezelfde aangename gewaarwordingen uit mede, die zijn werken bij ons doen ontstaan, en de kalme toon, die in zijn geschriften heerscht, is ook die van den mensch. Dit verschijnsel van overeenstemming tusschen een auteur en zijne werken is te zeldzaam, dan dat wij 't met stilzwijgen mogten voorbij gaan.
In de laatste jaren heeft Feuillet Normandye, waar hij ‘Sibylle’ heeft gemaakt, verlaten en is te Parijs gaan wonen, om, wat wij betreuren, zich uitsluitend op het tooneel toe te leggen, en zoo zagen wij, twee jaar geleden, ‘Montjoie’ opvoeren in 't gymnase en zeer onlangs ‘La belle au bois’ in de vaudeville na twee voorstellingen vallen, iets wat voor een lid der akademie iets zeer ongewoons is, en hem waarschijnlijk weder tot den romau zal terug brengen.
Feuillet, als romanschrijver, neemt zeker een eerste maar zeer afgescheiden plaats in onder de Fransche letterkundigen. Zijn gevoeligheid (geen weekhartigheid), zijn opregt christelijk geloof, de waardering van de deugd enz. geven aan zijn werken iets aetherisch, dat bijna niet met den meer stofgezinden geest van onzen tijd en zeker niet met den Franschen overeenkomt. Hoewel nu zijne verbeeldingskracht hem soms in 't onwaarschijnlijke voert, heeft hij altijd een oog op de aarde gerigt en werkt het ware in de fantasie in. Zijne idealen, gelijk Sibylle, die bijna geheel van het stof los zijn, en in hoogere spheren schijnen te zweven, worden ons begrijpelijk gemaakt en voorgesteld in al hun reinheid en verheven deugden, en ons ten voorbeeld gegeven, zoodat men zich na de lezing van Feuillet als het ware gesterkt en beter gevoelt, een eigenschap, die de Fransche roman juist niet altijd heeft.
De roman van Feuillet, die den minsten opgang gemaakt en zelfs een misschien stelselmatige oppositie ondervonden heeft, de meermalen genoemde histoire de Sibylle, heeft, naar ons in zien, zijn gering succes te danken juist aan die morele strekking, het weinige materiele van zijn intrigue en niet bevredigende of liever, voor ons onnatuurlijke, van zijn ontknooping. En nogthans aarzelen wij het niet te zeggen, dat Sibylle het best gedachte, schoonst geschreven en dichterlijkst werk is van den edelen schrijver, die, gelijk wij straks zien zullen, nu en dan eenigzins ziekelijk is geweest in de conceptie van zijn idealen en psychologische studiën.

{==461==} {>>pagina-aanduiding<<}
Sibylle is een jonge wees en het kleinkind van den Markies en de Markiezin de Ferias, die hun schoondochter Julie de Vergnes en hun zoon Christiaan weinige dagen na de geboorte van Sibylle hadden verloren. ‘Il n'est pas rare, zegt Feuillet, en ce temps de sensibilités maladives et de molles croyances, que de tels coups fassent de ceux, qu'ils frappent, des désespérés. Le marquis et la marquise de Ferias avaient échappé à ce désastre moral: c'étaient cependant deux coeurs naturellement délicats jusqu'à la faiblesse; et qui sentirent leur déchirement dans toute sa rigueur incomparable; mais ils se soutinrent par la foi, par l'appui d'une affection mutuelle, que les années n'avaient fait qu'épurer, enfin par le sentiment du devoir, qu'il leur restait à remplir auprès de ce berceau sorti d'une tombe.’ Wie heeft niet reeds na die weinige woorden sympathie voor die twee grootouders, wier genegenheid toeneemt met de jaren, en die leven willen voor het kleinkind, dat haar blaauwe oogjes smeekend opslaat tot die grijze hoofden? Hoe die achtingswaardige lieden zich kwijten van hun taak wordt ons uitvoerig beschreven, om ons een helder denkbeeld te doen vormen van de buitengewone geestes- en ziels-dispositie der kleine weeze. De opvoeding van Sibylle is een meesterstuk van paedagogie, en wij kunnen haar allen moeders als zoodanig aanbevelen, zelfs al zijn hare kinderen niet idealistisch en aetherisch als de jonkvrouwe de Ferias. Sibylle toch heeft, wat men zou kunnen noemen, een Sehnsucht naar den hemel, een streven naar volmaking, een liefde voor het absoluut-schoone en voor de waarheid, dat ideaal der menschheid, die natuurlijk een geheel andere leiding vereischten, dan voor 't gros der kinderen. In het eerste gedeelte der geschiedenis van Sibylle bewonderen wij de verhevene inspiratie van den dichter, de sierlijkheid
van beschrijving, en de gelukkige zamensmelting van het ware en waarschijnlijke, waarvan wij zoo even spraken. Wel zweeft er over al die landschappen een melancholieke tint, maar het karakter van Sibylle moet in harmonie zijn met het haar omringende. En dan - met hoeveel zorg en tact zijn niet de kleinste bijzonderheden uitgewerkt! Zoo onder andere het verhaal, hoe Sibylle op de zwaan wilde klimmen en grootvader 't haar verbood en later altijd tot haar zeide, indien zij een ideaal najoeg: ‘Sibylle! tu veux monter le cygne.’ Wie is niet geroerd bij het lezen van den omgang van Sibylle met den gek Jaques Feray, die altijd zeide ‘er is

{==462==} {>>pagina-aanduiding<<}
geen God’, omdat hij al zijn aardsch geluk, zijn vrouw en kinderen door het water had verloren, en dit niet kon rijmen met het bestaan der Godheid. Wat wist de kleine freule dien woesten zwerver te temmen en hem allengskens vrede in de ziel te geven, en hoe dankbaar, hoe gedwee was de gek! In deze jeugd plaatst zich ook de ontmoeting der twaalfjarige Sibylle met Raoul de Chalys aan den zoom van een kabbelende beek, terwijl zij met Jaques Feray, die haar een krans van wilde bloemen had gevlochten, door de bosschen liep. Op deze ontmoeting rust de intrigue van den Roman, zoodat zij het geheele leven door der geloovige bijblijft. Inmiddels is Sibylle den leeftijd genaderd, waarop haar geest en talenten meer moeten worden ontwikkeld, en een Iersche gouvernante, Miss O'Neil, een caricatuur naar 't physiek, maar een engel naar de ziel, wordt haar als onderwijzeres toegevoegd. Wij kunnen niet alle détails van deze historie nagaan en spreken dus niet van de bekeering der protestantsche Miss O'Neil, noch van Sibylle's geloof, dat den pastoor, die haar moest aannemen, al te materialistisch vond, omdat hij te veel koffij dronk, te veel sliep en te weinig hoog vloog; wij gaan voorbij de godsdienst-oefening, die de jonkvrouw de Ferias zelve op de plaats, waar zij Raoul ontmoet had, hield met Jaques Feray als getuige; ook staan wij niet stil bij de toetreding tot de kerk, die Sibylle eerst van de hand geslagen had, en nu door een wonder werd voorbereid, omdat zij den pastoor aan een zinkende boot hulp zag verleenen, met gevaar van zijn leven. Ook over de familie de Beaumesnil, oude types, maar jong gemaakt door het frisch talent van Feuillet, spreken wij niet, dan voor zoover het nagaan van de actie van den roman dit vordert.
Zoo werd dan Sibylle onder de verstandige lessen van miss O'Neil buitengewoon knap in alle vakken, waarin een meisje van den beau-monde moet te huis zijn. Weldra was zij geleerder en beschaafder dan haar gouvernante, terwijl de goede pastoor haar in al wat zijn herdersambt betrof om raad vroeg. Zij gaf dien raad met al de eenvoudigheid van een kind, en wist zich altijd zóó achteraf te stellen, dat den bejaarden man alle eer werd gelaten. Eindelijk was het oogenblik daar, waarop de zeventienjarige freule de wereld moest leeren kennen, om zoo 't mogelijk was den man harer keuze te vinden. Wel had men getracht haar reeds op het kasteel de Ferias uit te huwelijken, maar een harer vriendinnen, Clotilde Desrozais, had tot haar groot

{==463==} {>>pagina-aanduiding<<}
genoegen, haar toekomstige weten in te palmen, dien zij als een nul of onbeduidend mensch aan iedereen toewenschte, behalve aan zich zelve, en zoover, dit moeten wij erkennen, mogt het egöisme van de lieve Sibylle gaan, die te Parijs haar intrek nam bij haar grootouders van moederskant, de Vergnes. Het onderscheid tusschen deze en den markies en de markiezin de Ferias was juist zoo groot, als het verschil dat er bestaat tusschen Parijs en het dorpje, waar Sibylle geboren en opgevoed is. De heer de Vergnes was een van die goedige, maar tegelijk belagchelijke oude beaux, die zich hun grijze haren schamen, en overal te vinden zijn, behalve aan den huisselijken haard, terwijl mevrouw zeker wel de snoeperigste en onbeteekenendste van alle Parisiennes was. Sibylle kon zich eerst volstrekt niet gewennen bij dat duo, maar 't duurde niet lang of even als de gek Feray, de pastoor Renaud en allen, die haar kenden, kwamen ook de echtgenooten de Vergnes onder den invloed van dien engel. Mijnheer bleef meer te huis en mevrouw begon zelfs op den laten dag haars levens nog te lezen en zich te ontwikkelen, ten einde haar man niet zoo onbeduidend toe te schijnen. Zoo kwam het geluk dat huisgezin weêr binnen. Dit gedeelte van den roman is, wat psychologische opmerkingen aangaat, zeker het belangrijkste. En de bladzijden, die Feuillet wijdt aan de organisatie van onze hedendaagsche maatschappij en van de parijsche in 't bijzonder, zijn geschreven met ernst, waarheid en welsprekendheid. Sibylle had uit de vergelijking van de verhouding harer grootouders de Ferias met die van hare grootouders de Vergnes de gevolgtrekking gemaakt, dat geen huwelijks-geluk mogelijk is, tenzij de godsdienst of liever het geloof daaraan ten grondslag ligge, en zoo had zij zich dan ook vast voorgenomen nooit iemand als man te nemen, indien hij niet hetzelfde geloof had als zij en denzelfden God diende. Met dat beginsel op den voorgrond, zien wij haar kennis maken
met de hertogin Blanche de Sauves, een kostschool-vriendin van de straks genoemde Clotilde Desrozais, die even als alle élevès van het pensionnaat, dat zij bezocht hadden, in den tijd waren getroffen geweest door de gedistingeerde vormen, de innemende spraak, en de groote talenten van Jonker Raoul de Chalys, neef van Blanche, die, door hare moeder daarvan onderrigt, altijd van voornemen was geweest, haar beminnelijken cousin, die haar nu en dan in 't klooster een bezoek bragt, te

{==464==} {>>pagina-aanduiding<<}
huwen. Intusschen, deze dacht er anders over, en vertrok, zoodra Blanche geëmancipeerd was, naar Perzië, waar hij drie jaren bleef, gedurende welken tijd zijn nicht in 't huwelijk was getreden met den hertog de Sauves, een edelman van 50 jaar, maar van het krachtigste temperament en 't joviaalst karakter. Nu had Blanche in hare vrouwelijke nieuwsgierigheid wel eens het album van Raoul doorgebladerd en daarin onder anderen het portret van een jong meisje gezien, gekapt met wilde bloemen in de blonde lokken en groote blaauwe melancholieke oogen. Zij was niet weinig verwonderd in haar vriendin Sibylle de Ferias het origineel terug te vinden. Blanche, hoewel gehuwd, beminde Raoul, die inmiddels teruggekeerd was van zijne reis, nog altijd. Zij meende in Sibylle een medeminnares te vinden, hoewel deze Raoul sints de dichterlijke ontmoeting aan de beek nooit weêr had gezien. De jaloerschheid van Blanche is door Feuillet beschreven met volmaakte kennis van de vrouwelijke natuur, en indien wij eene aanmerking op dit gedeelte van den Roman wilden maken, zou het zijn, dat wij den naijver van Blanche verkeerd zien geplaatst; immers was er eene andere, mevrouw de Val Chesnay, die het hart van den Don Juan (tegen zijn wil) zocht te veroveren.
Maar ook over deze stille, ongeoorloofde en onbevredigde liefde van Blanche zegepraalt de vriendschap van Sibylle, die geroepen schijnt te zijn, overal waar zij zich vertoont, gelukkigen te maken. Blanche laat haar, zonder den naam van Raoul te noemen, de wond haars harten zien en vraagt Sibylle om raad. ‘Beken alles uw man, zegt deze, nog zijt gij onschuldig, zoek uw kracht bij hem,’ en de jonge vrouw stort haar gemoed uit in de armen van haar echtgenoot en wordt tot haar pligt terug gebragt. Deze scène is roerend maar nog treffender de zelfverloochening van Blanche, die zich er een feest van maakt, Sibylle aan Raoul voor te stellen. Zij geeft daartoe een bal, waarop zij ook Clotilde en Raoul noodigt, Sibylle verzoekende, dat het haar mogt vergund zijn, met eigen handen haar de blonde lokken te kappen. Sibylle kan haar dit niet weigeren en zoo prijkt op dien avond een kopy van den wilden bloemenkrans van Jaques Feray op het hoofd der engelachtige jonkvrouw de Ferias.
Blanche komt gearmd met Sibylle de balzaal binnen, en regt op Raoul afgaande, die op een canapé met Clotilde zat te keu-
{==465==} {>>pagina-aanduiding<<}
velen of te coquetteren, zegt zij: ‘mijn waarde neef Raoul de Chalys, mejufvrouw Sibylle de Ferias.’ Raoul was als van den donder getroffen. Van al de verschijningen, die hem ooit in zijn leven waren voorgekomen en die een onuitwischbaren indruk bij hem hadden achtergelaten, was de ontmoeting met de twaalfjarige Sibylle hem het diepst in het geheugen, wij mogen zeggen in het gemoed gegrift, en herhaalde malen had hij haar portret gemaakt, nu eens als kind en dan als meisje, gelijk zij, volgens zijn verbeelding, zijn moest. Meermalen had hij al schertsende gezegd: ‘Ziedaar mijn vrouw.’ Ook Sibylle herinnerde zich Raoul, en daar al de condities van rang, stand en fortuin, de groote genegenheid, die de beide jongelieden voor elkander hadden, niet in den weg stonden, werd het huwelijk besloten. Dan...en hierbij moeten wij den lezer aan het grondbeginsel van Sibylle herinneren, Raoul geloofde niet aan God. 't Huwelijk was dus onmogelijk. Raoul was een scepticus. Niet een atheïst, die nooit aan God dacht, maar die Hem niet kon begrijpen, en niet tot Hem kon opklimmen. Man van veel kennis, verstand en gevoel, was 't vreemd, dat het bestaan van de Godheid en Haar beschikking over de wereld hem niet duidelijk was. Hoe 't ook zij, de bevallige quakeresse Sibylle, de orthodoxe wereldsche, die gaarne een bal bijwoonde en de Hugenooten met genoegen zag opvoeren, valt flaauw aan een diner, dat bijna een verloovingsdiner mogt genoemd worden, toen zij Raoul hoorde verklaren, dat hij helaas! niet kon gelooven. 't Huwelijk was verbroken, en Sibylle vertrok naar het kasteel der Ferias, Raoul wanhopig achterlatende.
Gaarne willen wij gelooven, dat de schrijver deze catastrophe noodig had, om zijn roman tot een goed einde te brengen, maar dit diner heeft iets zeer onwaarschijnlijks, en de fanfaronnade van ongeloof in gezelschap met jonge dames, onder wie de aanstaande, beminde echtgenoot, is in den mond van een uiterst beschaafd en verstandig edelman als Raoul, die wist hoe godsdienstig Sibylle was, zeer misplaatst, en hij daalt daardoor buitengewoon in onze achting.
Sibylle teruggekeerd op de plaats harer geboorte, wordt begroet door den ouden markies, met de woorden: ‘Encore l'idéal, mon enfant, tu as voulu monter le cygne.’ De leegte, die in haar hart is ontstaan, zoekt zij te vergeefs aan te vullen door een reeks van goede werken. Zij bemint Raoul, maar God bovenal. De dorpskerk

{==466==} {>>pagina-aanduiding<<}
moet worden hersteld en van fresken voorzien, waarom zij haar vriendin Blanche schrijft, een goed schilder tot haar te zenden. Blanche raadpleegt Raoul en de schilder is gevonden. Raoul vestigde zich veertien dagen later bij den pastoor en schilderde de kerk, hoewel in 't strikst incognito. Dan, toen de roep door de gansche gemeente ging van de prachtige versiering der kerk, wilde ook Sibylle het werk gaan bewonderen, dat zij liet maken, en schrikte, toen zij Raoul herkende en de kerk ontheiligd waande. Zij ging op staanden voet naar den pastoor en verzocht, ja zelfs beval hem, den schilder te ontslaan. Naar onze meening is hier de orthodoxie van Sibylle wel wat overdreven en streng en zou de roman een aangenamer ontknooping hebben gehad, indien de jonge maagd, gevoelig voor zooveel liefde en uit medelijden met zijn gebroken hart, gepoogd had den ongeloovigen Raoul tot het geloof te brengen. Sibylle, die haar geloof en haar deugd aan allen mededeelde, die in haar nabijheid kwamen, zou voorzeker allereerst den bezielenden adem van dat geloof over haar echtgenoot hebben uitgestort, maar Feuillet wil voor Sibylle geen huwelijk voor dat de godserkenning daar is en geeft zijn heldin woorden van verontwaardiging in den mond, die Raoul verpletteren, maar ook hem een antwoord doen geven, dat een paar van de schoonste bladzijden van dit prachtige boek inneemt. Sibylle wordt gewijd en Raoul blijft, en wordt de vriend van de bewoners van Ferias. Zijn edele geest maakt hem tot den weldoener der armen en den troost van de bedrukten, maar het geloof kan in zijn gemoed geen wortel schieten en Sibylle begint te wanhopen aan de redding zijner ziel. ‘Ik houd het er voor, zeide zij op eene harer wandelingen, dat indien ik stierf, gij zoudt gelooven.’ 't Arme kind, met de nostalgie naar den hemel in 't hart, had goed gedacht. Een koorts van weinige dagen maakte een einde aan haar leven en den dag voor haar dood bad Raoul en werd hij in extremis de echtgenoot
van Sibylle, die heenging met de hoop in 't hart, en 't vertrouwen op Raoul, dat hij in den hemel met baar zou vereenigd worden tot in de eeuwigheid.
Zoo is het geraamte van den roman, welke aan allen die hem lazen, de ongehuicheldste bewondering heeft afgeperst, maar tevens aan velen meer dan één gegronde aanmerking heeft doen maken, en vooral deze zeer ware, dat Sibylle geen vrouw, geen jong meisje genoeg is, maar meer een ascetische, een puriteinsche,

{==467==} {>>pagina-aanduiding<<}
gelijk de katholieke kerk vooral, zelden of nooit voortbrengt. Indien het slot van dezen roman volstrekt onbevredigend moest zijn, waarom dan Sibylle door een concessie van de vroomheid aan de liefde niet uitgehuwelijkt en alsdan het werk der bekeering begonnen, zonder gewenscht gevolg, zoodat de geloovige vrouw zou sterven vol wroeging en smarte over het ongeloof haars mans? Edoch is 't verwaand van ons, Feuillet te willen verbeteren. De moraal van zijn werk is zoo edel, dat men de psychologische onnaauwkeurigheid ligt kon over 't hoofd zien en men vergete vooral niet, dat Feuillet in Sibylle minder een vrouw dan wel een ideaal heeft willen schetsen, dat zelf altijd idealen najoeg. Welk verschil tusschen de Sibylle van Feuillet en Mlle. la Quintinie van George Sand, die de tegenhanger er van wordt genoemd? Wij bedoelen natuurlijk alleen het verschil in principes, in zedelijke strekking. In den roman van Sand vinden wij een vrijdenker, die een meisje bemint, dat devoot is, en de vrijdenker wil niet huwen, tenzij zijn aanstaande vrouw de biecht enz. laat varen. In Sibylle hebben wij den strijd tusschen het opregt geloof van Sibylle en het hartstogtelijk ongeloof van Raoul; in la Quintinie een argumentatie over de kerk tusschen een onbesuisden Voltairiaan en een kleingeestige en kortzigtige devote. Wat een ontroering en een pathos in Sibylle, en een koudheid en pedanterie in Lucie, niettegenstaande den heerlijken stijl en magtige taal, die alle werken van het genie van Nohant kenmerken.
Octave Feuillet is geen genie, maar een man van groot talent, fijn gevoel en kieschen smaak. Zijn taal is gekuischt en misschien wat al te mooi, om niet gezocht te zijn, zijn stijl levendig en vol actie, maar in zijn romans treft men dat gearrangeerde, dat hermetisch op elkander passende aan, wat wij in geniale kunstgewrochten te vergeefs zullen zoeken. Het schijnt, alsof zijn werken met een bijna meticuleuse zorg zijn in elkaâr gezet, en dit valt vooral op, wat de bijzonderheden, de neventoestanden betreft. Maar wat een overvloed van schoone gedachten en opmerkingen! Welk een reine zedeleer en fijne ziels- en karakter-studiën!
Is het terrein, waarop Feuillet zich met het meeste succes heeft bewogen, dat van den roman, zijn hoofdstudie is altijd het theater geweest en reeds in 1833 zien wij hem in het Palais Royal zijn eerste stuk ten tooncele voeren: ‘la Nuit terrible’ en achtereenvolgens ‘le Bourgeois de Rome’, ‘la Crise’ comédie

{==468==} {>>pagina-aanduiding<<}
in 4 bedrijven, die ook in de Revue des deux Mondes geplaatst is, ‘Le Pour et le Contre’, ‘Péril en la demeure’, ‘Le Village’, ‘La Fée’, ‘Le cheveu blanc’, ‘Dalila’ een drama in 3 bedrijven, ‘Le Roman d'un jeune homme pauvre’, ‘La tentation’, ‘la Redemption’, ‘Montjoie’ en ‘La belle au bois dormant.’
't Ligt niet in ons plan en ook de plaatsruimte laat dit niet toe, al deze stukken te beoordeelen, maar wij willen, na over het talent van Octave Feuillet als dramatisch auteur te hebben gesproken, ten slotte een paar der bovengenoemde comedies ontleden.
Octave Feuillet is naar zijn natuur en den aard van zijn talent geen theater-auteur en indien nu en dan het publiek zijn tooneelstukken heeft toegejuicht, zoo moet men dit grootendeels zoeken in den beminden naam van den romanschrijver en in de studie, waarvan zijne comedies den stempel dragen. Is het niet weder een gril van de wet der contrasten, dat iemand van het karakter des schrijvers van Sibylle, zachtmoedig, melancholiek, vriend van 't huisselijk geluk en die uit een oude Normandische stad naar Parijs zijn droomerijen en vruchten der verbeelding overzendt, bezield is met een buitengewone passie voor het tooneel, en er van houdt boven de walmende gaspitten een zedeloozen acteur in Raoul, of zelfs in een waardigen priester en een Celine Montaland in Sibylle of Helena, te metamorphoseren? ‘Het theater en het geld, zegt een Fransch kritiek, zijn de twee grootste vijanden der hedendaagsche (Fransche) letterkunde, want ieder letterkundige werpt zich, zoodra hij eenigen naam heeft gemaakt, op als theaterauteur, omdat de auteursregten alsdan hooger zijn, en zoo zal men ten slotte in Frankrijk geen romanschrijvers meer hebben, dan zoolang hun debnt duurt.’ Hoewel men nu Feuillet niet verwijten kan zijn letterkundige talenten aan het tooneel te hebben opgeofferd, hadden wij toch die fijne, kiesche en eenigzins vrouwelijke natuur liever niet in aanraking gezien met de coulissen en vooral geen werken zien opvoeren als ‘la Redemption’, een rehabilitatie van de Courtisane Amoureuse, of in andere woorden de regeneratie van een afgedwaalde door de liefde, een thema, waarop Sue in de Goualeuse, Victor Hugo in Marion Delorme en Esmeralda, Dumas in Fernande en Dumas Fils in de Dame aux Camélias enz. varianten hebben gemaakt. Octave Feuillet behandelde deze questie van een psychologisch en spiritualistisch standpunt, en vond het noodig zelfs een pastoor op de planken te zetten, die der berouwvolle Traviata den raad gaf, een
eerlijke liefde te zoeken

{==469==} {>>pagina-aanduiding<<}
als een zeker middel, om zich tegen verveling te vrijwaren, en zich te reinigen van de bezoedeling, die zij had ondergaan. Deze raad uit den mond van een geestelijk heer klinkt ons vreemd in de ooren, en wij hadden eerder een verwijzing naar een gesticht of een oplegging van boete verwacht. Madeleine, zoo heet de afgedoolde, vindt het slagtoffer van die eerlijke liefde in den persoon van den onnoozelen Maurice, die volgens Feuillet een allergelukkigst huwelijk met haar heeft gesloten, 't geen wij van ganscher harte hopen, maar niet verwachten kunnen.
Dalila is ongetwijfeld het beste tooneelstuk van den auteur van Sibylle, hoewel het minder bekend is dan ‘le Roman d'un jeune homme pauvre’ (D'un jeune homme charmant, zegt men te Parijs), ook ten onzent, naar ik meen, ten tooneele gebragt onder den naam van ‘Lotgevallen van een jongen edelman’. In Dalila is in ware en krachtige beschouwingen de thesis gesteld en behandeld, waaraan de voorkeur moet gegeven worden, aan de kuische of de schuldige liefde, aan den woesten hartstogt of aan de min, die gloeit aan den huiselijken haard. André Roswen is een jong artiste, vol van groote beloften voor de toekomst. Zijn eerste opera zal worden opgevoerd en 't hangt van hem af, óf een groot óf een ongelukkig mensch te worden, naar zijn keuze in dit beslissend oogenblik tusschen de ware kunst en de valsche, en tusschen de opregte huwelijksliefde en een ijdele zinsbegoocheling. Opgevoed in het huis van den ouden Sertorius, zijn leermeester, beminde hij diens dochter Marthe, die ook Roswen wel zoude beminnen, indien haar vader niet gezegd hadde, dat hij zijn dochter nooit aan een artiste zou uithuwelijken. Maar op den avond van de eerste opvoering der opera en het verbazend succes, dat haar te beurt viel, zou de grijze vader wel vermurwd en André de verloofde worden van Marthe.
Dan, een zekere Carnioli, de Mecenas, die Roswen heeft ontdekt en hem heeft laten leeren, wil niet dat zijn pupil trouwe en den domper zette op zijn genie, gelijk het huwelijk volgens hem doen moet, en hij spant zamen met een gravin Leonora, om den ongelukkigen componist er van af te brengen. Hierin slaagden zij maar al te goed, en het einde is de dood van Marthe en Roswen, en de wanhoop van Carnioli. Terwijl de oude Sertorius zijn dochter van zielsverdriet gestorven ten grave brengt, zingt een tenor in de armen van Leonora de melodie van Roswen's opera. In ‘Dalila’ is een gang en effekt, die ons in vervoering brengt,

{==470==} {>>pagina-aanduiding<<}
en doet vragen, hoe 't mogelijk is, dat dezelfde auteur ‘Montjoie’, en het onlangs uitgefloten tooneelstuk ‘La belle au bois’ heeft gemaakt.
Indien de vlammen van het genie, die uit de vazen op het Instituut slaan, worden onderhouden ten koste van het genie der onsterfelijke veertig, zoo smeeken wij het beminnelijk en bewonderenswaardig talent, dat den naam draagt van Feuillet, zoo weinig mogelijk meer plaats te nemen tusschen den fabeldichter Viennet en den heer de Pongerville, van welken laatste wij nooit iets ander gehoord of gelezen hebben, dan dat hij lid is der Académie Française.


















{==471==} {>>pagina-aanduiding<<}

Binnenlandsche Letterkunde.

Bibliographie.





I. Fraaije Letteren.

Schoenen op keur. Aangeboden door R. Koopmans van Boekeren. Guldens-editie van D.A. Thieme, No 54.
De maker van deze schoenen kan gerust gezegd worden zijn ambacht te verstaan. Hij werkt netjes en geeft aan al wat hij aflevert een bevallig fatsoen. 't Zijn geen lompe boerenklossers van één model, ook geen zware, al te solide manslaarzen, maar keurige dames- en heerenlaarsjes. Voor jeugdige mama's en papa's zijn er genoeg bij, die zouden passen, als ze slechts aangetrokken werden, en die hij voor jonge meisjes bestemde verdienden zeker gedragen te worden, al knelden ze ook een beetje; de lieve schoonen konden misschien hierdoor leeren waar haar de schoen wringt. Maar al trekt men zelf het op keur gezonden schoeisel niet aan, in de meening dat het niet past, 't is toch altijd aardig te zien hoe het voor anderen pasklaar werd gemaakt; en toen ze voor het eerst op gezellige Nuts-avondjes werden te bezien gegeven, heeft zeker deze en gene zich zitten verkneuteren dat aan goede kennissen en vrienden zulke passende schoenen, zelfs met belletjes er aan, werden aangeboden! Op zulke avonden zulk werk en wel in eigen persoon aan den man te willen brengen, zal dan ook zeker meer algemeen bijval vinden, dan het voorlezen van drooge verhandelingen, geleerde redevoeringen en hoogdravende dicht- of zedekundige opstellen. Als er dan toch in het Nut moet gelezen worden is, om de beeldspraak der schoenen te laten varen, het genre dat de Heer van Boekeren koos, naar mijn inzien, het meest aan te bevelen. Van de voordracht hangt veel af; maar het komieke of luimige als het niet laf, het humoristische als het niet gezocht, zelfs het satyrieke als het niet al te scherp is, zal altijd voldoen aan

{==472==} {>>pagina-aanduiding<<}
dat publiek, dat zich voor den spreker in den conventionelen katheder nederzet. Vooral de vorm van Novelle, als men die zoo los en lief weet te fingeren als Een paar handschoenen van dezen bundel, zal daar bij uitnemendheid behagen. Naar diepte behoeft minder gezocht te worden; practisch nut houde men slechts in het oog; dieper gaan, dan een alledaagsch menschenverstand volgen kan, is zelfs sterk af te raden. Men gaat naar 't Nut om aangenaam bezig gehouden te worden; 't is een avondje van uitspanning; en de ‘beminnelijke vrouwenschaar’ houdt er in den regel niet van, zich ‘erg in te spannen;’ de enkele dames, die nog wat meer zouden willen, zijn verstandig genoeg, om te begrijpen, dat het gemêleerde gezelschap, waarin zij zich daar bevinden, niet in staat is zoogenaamde degelijke onderwerpen te bevatten; en de heeren, die zich met de questies van den dag bezig houden, de mannen van studie weten te goed, dat eene question brûlante in eene Nutsverhandeling niet uit te maken en de wetenschap te populariseren slechts aan weinigen gegeven is, daar het gewoonlijk oppervlakkig werk blijft.
De Heer van Boekeren heeft daarom, althans naar mijn oordeel, den juisten toon aangeslagen; zijne voorlezingen zullen niet alleen met veel genoegen aangehoord zijn, maar ook gretig gelezen worden, nu hij ze in druk geeft. Van te groote diepzinnigheid heeft hij zich wijselijk geheel vrij gehouden; en als hij het terrein, waarop philologen en critici zich bewegen, geheel vermeden had, zoude hij misschien nog beter zijn geslaagd. Ik weet niet, of er onder de hedendaagsche beoefenaren der oude letterkunde nog gevonden worden, die zulke commentaren schrijven als de verhandelaar in Een kommentaar pasquillizeert. Misschien was dit ook volstrekt zijn doel niet, gaf hij slechts toe aan zijn humoristischen luim en bezigde hij dezen vorm, om links en rechts schoenen op keur aan opvoeders en onderwijzers aan te bieden. Allergeestigst is zeker dit geheele stuk, passend menige fiksch bewerkte schoen, vooral zijne klacht over het instampen en afbeulen onzer jongens verdient behartiging; maar is in dit historisch-critisch onderzoek hier en daar reeds iets zichtbaar van, op zijn zachtst gesproken, miskenning der echte historische kritiek, in Eene serenade brengt hij schoeisel voor den dag, dat mogelijk dezen of genen criticaster of naprater van anderen past, maar zeker geen van onze ernstige beoefenaren van de geschiedenis en hare hulp-wetenschappen.

{==473==} {>>pagina-aanduiding<<}

In de Introductie tot die Serenade namelijk brengt de geachte spreker de questie: ‘historie of fictie?’ ter sprake en beweert daar het een en ander, dat ‘geen steek houdt’, al houdt, volgens de Genestet, menige ‘steek het toch.’ Zeker zou van die tuindeur aardig partij te trekken zijn geweest, al ware het slechts, om aan te toonen, hoe menigeen door een gekleurd of op de eene of andere wijze geslepen glas kijkt, waardoor het oordeel over personen en zaken of gebeurtenissen vaak zoo scheef uitvalt. Ik dacht ook eerst, dat die brieven, die allen hetzelfde onderwerp òf opzettetelijk behandelen òf ter loops aanroeren, zouden moeten dienen als een staaltje hiervan; maar verwachtte tevens eene aanwijzing, hoe de door hare eigen oogen kijkende kritiek eindelijk zeer goed in staat is uit die uiteenloopende bescheiden af te leiden, wie die Mijnheer van der Horst eigenlijk was, waarom hem eene serenade werd gebracht, hoe die muziek zich van hare taak had gekweten enz. Het nu voorop geplaatste courant-artikel, als later gevonden voorgesteld, zou alsdan uitnemend kunnen te pas gebracht worden, om aan te toonen, hoe goed op grondige kritische onderzoekingen is te vertrouwen. Maar neen; alles strekt slechts om te bewijzen, dat elk menschelijk oordeel een subjectief oordeel is, of dat ieder door zijn eigen glas kijkt, wat niemand betwijfelt, maar ook dat de kritiek dit doet en daarom haar glas het kritiek-glas heet. Tegen dit laatste nu zal ieder die nadenkt opkomen.
Mij dunkt, ook de Heer van Boekeren heeft lang genoeg in Leiden gewoond om, al sprak hij daar niemand anders dan Professor Kuenen, te leeren inzien, dat geen echte priester der wetenschap zich van zulk een kritiek-qlas bedient, ja, dat het op wetenschappelijk gebied in 't geheel niet bestaat. Wat de kritiek verkondigt, is niet het subjectieve oordeel van criticus A of B of C, maar het resultaat van het onderzoek van alle wetenschappelijke mannen te zamen. Zeker moet een hunner het orgaan zijn, waardoor dat resultaat ter algemeene kennis komt; maar welk eene dwaasheid, bijvoorbeeld van het Historisch-kritisch onderzoek naar het ontstaan en de verzameling van de Boeken des Ouden Verbonds te beweren: ‘dat is het subjectieve oordeel van Mijnheer Kuenen;’ of: ‘dat werk heeft die geleerde geschreven, terwijl hij keek door zijn eigen zus of zoo geslepen kritiek-glas;’ of: ‘wat hij ons mededeelt als de uitkomst van het wetenschappelijke onderzoek der grootste geleerden van den vroegeren, lateren en tegenwoordigen tijd, is te houden voor iets, dat hij “ex tripode” als zijn werk alleen wil laten gelden!’....

{==474==} {>>pagina-aanduiding<<}

‘Historie of fictie?’ is ook de vraag niet, althans niet de geheele vraag; er moet ‘of traditie?’ bij; en het gaat niet aan, de Muze van het blijspel - al is zij volgens v.B. van den Olymp gesjeesd - een hedendaagschen criticus zoo raauw zijn ‘fictie!’ aan een ander te laten opdringen, of hem te laten eindigen met een ‘stik!’ Nog minder is het goed te keuren, wat die zelfde Thalia van zuster Clio - altijd volgens v.B. - vertelt. Hoe? De Muze der geschiedenis zoude zich ‘ergeren,’ dat ‘men, naar hare zienswijze, verkeerd met de oorkonden uit vroeger tijd omspringt’? Zij zoude zich zelve verwijtingen hebben te doen, ‘omdat zij de menschen zoo lang in schroomelijke dwaling gelaten heeft en hun niet ter goeder ure de oogen heeft geopend’?....Noch het een noch het ander! De Muze der historie verheft heden ten dage juichende het hoofd, omdat zij ziet, hoe de traditie, die de historie in schoonschijnende windselen gehuld en met allerlei bonte lappen onkenbaar gemaakt had, eindelijk wijken moet voor de vereenigde pogingen van de priesters der wetenschap. Zij kijkt vrolijk toe, misschien wel met eenige Schadenfreude nu aan de Politiek, aan de Philosophie und leider auch der Theologie, (dames, die zij op den Olymp nooit gekend heeft) door hare echte dienaren het recht betwist wordt, om de menschen hare gekleurde en geslepen glazen voor te houden, door welke zij de traditie voor historie aanzagen en de waarheid en de werkelijkheid niet van haar omkleedsel wisten te onderscheiden. Voorwaar, Thalia moge zich te beklagen hebben over ‘ons Nederlandsch blijspel,’ Clio, rouwdragende in haar hart over den dood van onzen Bakhuizen van den Brink, heeft stof tot tevredenheid over het aantal degelijke beoefenaren der historische wetenschap. Als men het haar vroeg, zou zij zeker krachtig protesteren tegen de aantijging dat ‘men, naar
hare zienswijze, verkeerd met de oorkonden uit vroegeren tijd omspringt.’ Dit is niet hare ‘zienswijze,’ maar die van hen, die nog, bewust of onbewust, door allerlei gekleurde en geslepen glazen kijken en meenen dat er onder die glazen een zoude zijn, waarvan de kritiek zich bedient.
Ik zoude mij wel gewacht hebben den geestigen Verhandelaar te wijzen op het maken van een soort van schoeisel, dat verouderd moest wezen, indien ik het niet hoogst gevaarlijk achtte de goê gemeente, ook die naar zijne voorlezingen komt luisteren en nu zijn boekske ter hand neemt, te stijven in hare vooringenomenheid

{==475==} {>>pagina-aanduiding<<}
tegen de resultaten der hedendaagsche kritiek. Hij keurt zelf alle scheve oordeelvellingen dienaangaande af, hij toont voor zijn persoon vrijzinnig te willen zijn en niemand te veroordeelen welk glas hij ook gebruikt. Ik houd mij ook overtuigd, dat hij meer de pseudo's, dan de degelijke met kennis van zaken sprekende en schrijvende critici op het oog had; maar door zoo algemeen te spreken, door van ‘men’ te praten en zelfs te insinueren, dat er vrees bestaat voor ‘krankzinnigheid’ bij de Muse der geschiedenis, laat hij het voorkomen alsof zij gelijk hebben, die wee en ach roepen over het slooperswerk en meenen, dat er werkelijk gevaar bestaat voor de eerwaardige oorkonden der oudheid, omdat (niet op de innerlijke) maar ‘op de historische’ - ik spatieer - ‘waarde van sommige boeken zoo wordt afgedongen.’ Ware het mij geoorloofd, ik zoude den geachten spreker toeroepen ne sutor ultra crepidam! De leest is bij den vernuftigen en vaak echt humoristischen schoenmaker hier het ridendo dicere verum over de zedelijke gebreken der menschen en de verkeerdheden der hedendaagsche zamenleving; maar voor het groote, diep liggende gebrek aan degelijkheid, in godsdienstigen zoowel als wetenschappelijken zin, zijn geen damesen heeren-laarsjes pasklaar te maken. Seria serio tractanda geldt vooral op religieus gebied; en wetenschappelijke oppervlakkigheid, die meê wil oordeelen, moet met de roede der satyre gekastijd worden.....maar deze gebruikt de humorist niet, wat ik hem zeker niet als eene fout aanreken. Neen, ik herhaal: Koopmans van Boekeren heeft den rechten toon aangeslagen van den Nutsverhandelaar. Hij deed goed, best met zijn schoenen-depôt te Arnhem op te richten. Ik dank hem voor het genot, dat hij mij verschafte, en moedig hem aan, noodig hem dringend uit, om
meer van dit werk te leveren. Kritiseren wil ik niet, vitten veel minder; het eerste doe hij zelf, maar niet met een kritiekglas voor oogen! Hij bekijke zijn eigen werk, alsof het dat van een ander ware, en hij zal zelf wel vinden wat nog te verbeteren, hier en daar af te knotten of aan te punten is. Ieder schrijver weet zelf wel, waar hem de schoen wringt, en als hij niet de schoenen met belletjes draagt der ijdelheid of der zelfgenoegzaamheid - beter: der ingenomenheid met zich zelven - behoeven de recensenten hem niet op de plaatsen te trappen waaronder de exteroogen zitten.
Den Heer Thieme zou het, dunkt mij, beginnen te vervelen, als

{==476==} {>>pagina-aanduiding<<}
wij hem telkens een compliment maakten over het werk, dat hij in zijne Guldens-editie opneemt. Ook durf ik dit niet te doen uit gemakkelijk te bevroeden oorzaak.
Kampen, Aug. 1865.
j. hoek.


II. Godgeleerdheid en Wijsbegeerte.

De heilige steenen in Israel. Naar aanleiding van het werk van Prof. R. Dozy: ‘De Israëlieten te Mekka.’ Door H. Pierson, Rotterdam, P.C. Hoog, 1864. Prijs 75 cents.
In zijn bekend werk, naar aanleiding waarvan de bovengemelde monografie is geschreven, wordt, zooals men weet, door Prof. Dozy beweerd, dat onder Israël de navolgende vormen van eeredienst hebben bestaan: 1o. de vereering van zekere steenen en boomen; 2o. de dienst van Baäl; 3o. het Jehovisme, dat Jehova voorstelde onder de gedaante van een stier of bok, waaruit zich dan later een zuiverder vereering van Jehova heeft ontwikkeld. Wat nu die eerste vereering in het bijzonder betreft, ook omtrent haar heeft hij, zooals bekend is, het een en ander medegedeeld. Maar 't was (iets wat hij zelf bekent) geene volledige behandeling van dat onderwerp. Zal hij op dit punt later terugkomen en ons zijne vele aanteekeningen, die hij, naar zijne eigene verklaring, nog in zijne portefeuille heeft, mededeelen? De heer Pierson kon dit niet rustig afwachten. Hij heeft zelf de handen aan 't werk geslagen en zoo is het boekje ontstaan, waarvan we hierboven den titel afschreven.
Welk is het doel van dat werkje? In de inleiding, die aan groote onnaauwkeurigheid en onbestemdheid lijdt, zegt de S. dat hij niet wil ‘treden in eenige beoordeeling van de resultaten, waartoe Prof. Dozy gekomen is, doch dit aan bevoegder handen overlaat.’ Verder hooren wij hem verklaren: ‘dat’ die ‘verkregen resultaten langs tweeërlei weg kunnen bevestigd of vernietigd worden. Vooreerst: door naauwkeurig toetsen van al de bewijzen, die tot staving van het hoofddenkbeeld’ (welke is dat hoofddenkbeeld, 't welk hier wordt bedoeld? Het denkbeeld dat het aloude heiligdom te Mekka en het groote Mekkaansche feest van Israëlietischen oorsprong is, de aanwijzing waarvan toch wel het hoofddoel van Prof. Dozy's werk mag geheeten worden?) ‘worden aangegeven (een werk van zuivere kritiek); en in de tweede plaats: door op den grondslag, door hem’ (Prof. Dozy) ‘gelegd voort te bouwen, om te zien welke uitkomsten wij dan verkrijgen. Is

{==477==} {>>pagina-aanduiding<<}
de grondslag, dit voegt hij er bij, niet stevig, dan moet, naarmate daarop verder wordt doorgewerkt, de last te zwaar worden voor de fondamenten en het geheel in een storten.’ Derhalve het mag nog niet als bewezen worden beschouwd wat tot een van de resultaten van Prof. Dozy behoort: in Isr. heeft eene vereering van zekere heilige steenen bestaan. De heer Pierson wil nu op den door Prof. D. gelegden grondslag voortbouwen, om te doen zien of dat fondament stevig genoeg is, m.a.w. of dat resultaat is aan te nemen of te verwerpen? Geenszins. Als ik zijne bedoeling goed heb gevat, dan was het zijn streven slechts, het gevoelen van Prof Dozy aangaande zulk een vereering in Israël te bevestigen. Maar heeft hij dan nu nieuwe bewijzen hiervoor willen bijbrengen? Hij zegt zelf, dat hij, wat door hem is geleverd slechts als ‘fantaziën’ wil hebben beschouwd, waaraan niet ‘de waarde van stellige bewijzen’ mag worden gegeven, - en verder: dat hij ‘een paar proefnemingen wil doen’ en ook nog: dat hij ‘eenige onderzoekingen onder de oogen van het publiek wil brengen in dezelfde rigting, als waarin Prof. Dozy zich bewogen heeft (pag. 32-36).’ Derhalve we hebben geene stelliger bewijzen te verwachten. Maar dan andere bewijzen? Doch hoe kunnen fantaziën bewijzen zijn? Met het oog op den verderen inhoud van zijn werkje, vooral wat wij op bl. 44 aantreffen, meen ik dat de heer Pierson hierop zou antwoorden: ja! maar fantaziën zijn geene bewijzen, die op zich zelven tot zekerheid leiden. Zij kunnen er slechts toe bijdragen, dat we eens tot zekerheid komen. Daarom heeft hij dan ook niet geaarzeld, ja! zich gedrongen gevoeld, om wat hij zelf fantazie noemt, onder de oogen van het publiek te brengen. Aangegrepen door de voorstelling van Prof. Dozy, heeft hij het, ik zou bijna zeggen als pligt beschouwd, diens ‘hypothese’ zooveel mogelijk op plaatsen van
het O.T., waar van steenen sprake is, toe te passen. Iets wat hem er ligt toe brengen kon, om meer vernuftig dan waar (ingeniosior quam veracior) te zijn, en den schijn voor waarheid te doen doorgaan. En heeft nu de heer Dozy die klip geheel weten te vermijden? De lezer oordeele hierover zelf, waar wij hem met den verderen inhoud van Pierson's werkje, voor zooveel wij 't noodig achten, gaan bekend maken.

Het boekje van den heer P. bestaat uit 2 afdeelingen, waarvan de 1o. tot opschrift heeft: de heilige steenen te Ofra; Bethsemes en in Gilead. Na de opmerking dat, volgens Prof. Dozy, de oudste

{==478==} {>>pagina-aanduiding<<}
of althans (waarom dit althans: Prof. D. heeft immers zonder eenige bedenking gezegd dat die vorm de oudste was?) eenvoudigste vorm der godsvereering in Israël de steenen- en boomendienst zou geweest zijn; dat daarnevens nog stonden de vereering van Baäl-Saturnus, aan wien een draagbaar heiligdom was toegewijd, en die van Jahve (Prof. Dozy schrijft in zijn meermalen aangehaald werk steeds Jehova) onder de gedaante van een bok of stier; dat deze drie vormen echter niet scherp onderscheiden waren (waarvoor bewijzen worden bijgebragt) en dat door Prof. D. wat den eersten dier vormen van godsvereering betreft, verscheidene plaatsen worden vermeld, waar merkwaardige steenen of boomen werden vereerd, nl. Eben-Haezer bij Mizpa, Hebron, Sichem en Bethel, maar bovenal Gilgal, waar verscheidene godenbeelden gevonden werden (waarbij nog had kunnen gevoegd zijn Berséba), - zegt hij, dat wij behalve dezen nog andere aantreffen, waarop door hem nu de aandacht wordt gevestigd.
In eene uitvoerige beschouwing, die verreweg het grootste gedeelte dezer 1o. afdeel. inneemt, tracht de S. aan te toonen (zoo mogen wij het immers wel noemen?), dat te Ofra een rotsblok (met een eik) is geweest, hetwelk vereerd werd (om mij zoo kortheidshalve uit te drukken), t.w. dat, hetwelk Rigt. VI:20 voorkomt, waarbij, volgens het verhaal in het aangehaalde hoofdst. van het boek der Rigt., Gideon eene verschijning heeft gehad. Dat rotsblok of die steen, zooals de S. het ook noemt, droeg, volgens vs. 24 van datzelfde kapitt., een opschrift (derhalve het altaar, waarvan t.a.p. sprake is, was die steen of dat rotsblok), maar de naam aldaar er aan gegeven, was de ware naam niet. Deze is geweest Abi'ezer, dezelfde als de naam van de godheid, die gedacht werd in dien steen te wonen. Bij dienzelfden steen, dit wordt ook door den heer P. beweerd, heeft Gideon een beeld opgerigt, waaraan hij vereering toebragt (Rigt. VIII:24 verz.)
Vraagt men nu, wat hij tot bewijs zijner stelling: dat aldaar zulk een steen werd gevonden, heeft bijgebragt? Ik geloof, dat ik zijne eigenlijke bewijsgronden daarvoor tot de volgende mag brengen: 1o. de naam Abi'ezer, die in Gideons geschiedenis als een geslachtsnaam voorkomt, ‘past vrij wat beter aan een godheid dan aan een mensch’ (hij beteekent toch: vader, d.i. oorsprong der hulp); 2o. die naam kan niet de naam van Gideons geslacht, of liever van den stamvader van diens geslacht, zijn geweest (dit wordt

{==479==} {>>pagina-aanduiding<<}
door hem nader gemotiveerd); 3o. diezelfde naam als naam eener godheid opgevat past volkomen op de door hem (Pierson) gegevene verklaring van het verhaal aangaande Gideon; 4o Rigt. VI: 34 staat in de LXX ϰαὶ ἐβόησσεν Ἀβιέζερ ὀπίσω αὐτοῦ d.i. en Abi'ezer riep achter hem (zoodat zij 
{== afbeelding 	==} {>>afbeelding<<}
    
 niet in het passivum van den Niphal maar active als in Kal schijnen te nemen) en 5o de naam aan het altaar Rigt. VI:24 gegeven: Jahve is vrede komt slecht overeen zoo wel met dien van Jerubbaäl, welke als die van Gideon voorkomt, als met de afgodische gezindheid van dezen.
Wat dit laatste argument betreft, het wordt, indien ik niet geheel mis zie, geheel ontzenuwd door hetgeen de S. zelf bl. 43 en elders zegt. En wat de overigen aangaat - ik zal hier niet opmerken dat, aangenomen ook dat het voldingend bewezen is, dat Abi'ezer de naam van een god was, daaruit dan toch nog niet volgt dat het de naam van dien steen is geweest, waarvan Rigt VI:20 sprake is (zoo zou 't de naam van den eik vs. 19 bedoeld kunnen geweest zijn) en dat er geen bewijs is geleverd voor de bewering, dat het altaar vs. 24 hetzelfde was als de steen vs. 20 en dat het beeld, waarvan Rigt. VIII:24 verv. wordt gesproken, bij dien steen is geplaatst. Maar ik wil liever onder de aandacht te brengen, dat tegenover al wat hier door den Schr. voor zijn gevoelen wordt aangevoerd staat wat we VIII:2 lezen: zijn de nalezingen van Efraïm niet beter dan de wijnoogst van Abi'ezer? De S. erkent zelf, dat dit een spreekwoord was, hetwelk heeft bestaan; en hier staat toch Abi'ezer tegenover Erfraïm. Is nu Efraïm niet de naam van een God, wij vragen: mogen we dan wel aannemen, dat het Abi'ezer zal zijn geweest? terwijl wij opmerken dat hier 
{== afbeelding 	==} {>>afbeelding<<}
    
 staat (iets wat wij onder de aandacht brengen met het oog op het op bl. 35 door den S. beweerde).
Valt nu echter met het bewijs of de bewijzen voor de stelling, dat Abi'ezer geen geslachtsnaam maar die van eene godheid is geweest, ook de waarheid der bewering, dat te Ofra, waar Gideon te huis behoorde, aan een steen goddelijke eer werd bewezen? Dit mag onze gevolgtrekking niet zijn. Alleen wat de heer Pierson daarvoor heeft aangevoerd bewijst m.i. zulks niet.
In het voorbijgaan zij hier opgemerkt, dat de S. zich veel moeite heeft gegeven om aan te toonen dat Ofra, waar Gideon woonde, niet in Manasse was gelegen, maar in Benjamin

{==480==} {>>pagina-aanduiding<<}
en, ten einde die bewering aangaande Ofra te staven, dat het verhaal Rigt. VI-VIII niet veel vertrouwen verdient, als bevattende zooveel wat zich met elkander niet laat rijmen; alsmede om aan te wijzen hoe de ware toedragt van den strijd met de Midianieten geweest is. Daar echter dit een en ander in betrekking tot de hoofdzaak in kwestie niets afdoet, willen wij ons vergenoegen met de opmerking: dat o.i. wel moet worden toegegeven, dat in het verhaal Rigt. VI-VIII veel voorkomt, hetwelk onderling in strijd is en niet als historisch kan worden aangenomen; dat de bewering van den S. dat het gezegde VII: 3 ‘die vreesachtig is wende zich om van “het gebergte Gilead” zich niet laat vereenigen met de bijbelsche voorstelling van den genoemden strijd’ juist is, daar Gideon, volgens haar, toen hij dat woord sprak, zich aan deze zijde van den Jordaan bevond en Gilead aan gene zijde dier rivier was gelegen; zoodat hij op die plaats, waar hij zich toen zou hebben bevonden, onmogelijk kan gezegd hebben: die vreesachtig is wende zich om van het gebergte Gilead, indien t.m. daarmede bedoeld werd, dat men dat gebergte zou verlaten en dat de voorstelling van den strijd met de Midianieten van den heer Pierson door dit bezwaar niet gedrukt wordt - maar dat toch ook de voorstelling, die hij geeft door bezwaren wordt gedrukt, welke ons voor alsnog verhinderen haar tot de onze te maken.

Een grooten steen of een rotsblok, waaraan als woonplaats van een steengodheid hulde werd bewezen, heeft de heer P. gevonden in den rotssteen Rigt. XIII:19 vermeld en de naam van dien steen was, naar zijn gevoelen, Machane-Dan, welke naam vs. 25 en Hoofdstuk XVIII:12 voorkomt. Dat Machane-Dan zou beteekenen: heirleger van goddelijke wezens (onze statenvertaling heeft: het leger van Dan), een naam, zooals hij meent, aan de godheid gegeven, door welke Simson werd geïnspireerd en wel ten gevolge van de groote daden door hem volvoerd. Als bewijs merkt hij op dat Rigt. XIII: 9 de verschijning aan Simsons moeder plaats had buiten Zora, hare woonplaats; en dat van den rotssteen hier boven bedoeld vs. 19 wordt gezegd, dat daar die openbaring geschiedde. Verder, dat vs. 25 de geest van Jahve gezegd wordt bij wijlen begonnen te zijn Simson aan te drijven en dat wel te Machane-Dan, tusschen Zora en tusschen Esthaol, zoodat de aandrift, die Simson ontvangt, in verband wordt gebragt met dit Machane-Dan en wij hieraan dus

{==481==} {>>pagina-aanduiding<<}
zonder twijfel eene beteekenis mogen hechten; terwijl uit Rigt. XVIII blijkt, dat dit Machane-Dan niet over het hoofd moet worden gezien; want de Schr. van dat Hoofdstuk brengt ons daar aangaande de juiste beteekenis van dat Machane-Dan op een dwaalspoor, door de ligging der plaats verkeerd op te geven. (Machane-Dan toch wordt hier (vgl. vers 12) opgegeven als gelegen te zijn achter Kirjath-Jearim, hetwelk in Juda lag; terwijl Zora en Esthaol, tusschen hetwelk, volgens 3:25, Machane-Dan werd aangetroffen, Danietische steden waren) en voor die onjuiste opgave moest een reden bestaan. Deze was hierin gelegen dat Machane-Dan de naam was der godheid wier kracht men bijzonder in Simson verheerlijkt achtte; waarbij in aanmerking moet worden genomen, dat het niet waarschijnlijk is, dat Simson van een heirleger (Machane beteekent heirleger) aandrift zal hebben ontvangen. In dit gevoelen nu worden wij volgens hem nog bevestigd door 't geen z.i. uit 1 Sam. 6:12 verv. in verband met Rigt. XIII moet worden afgeleid, dat namel. de groote steen, waarop de ark werd neêrgezet, toen zij uit Ekron terugkeerde, naauwelijks een andere kan zijn geweest, dan het boven vermelde Machane-Dan, zoodat de inwoners van Bethsemes aan dezen steen eene bijzondere eer toekenden.
Het valt voorzeker niet te ontkennen, dat Rigt. XIII:19 en 1 Sam. VI:14 van een steen wordt gesproken en dat het altijd mogelijk is, dat op beide plaatsen van een heiligen steen sprake is; maar ik zie nog niet in, dat de heer Pierson dit bewezen heeft, laat staan dat hij heeft uitgemaakt, dat een godheid met dien steen verbonden den naam van Machane-Dan droeg. Immers om niet te zeggen, dat wij Rigt. XIII:25 (wat de heer Pierson wel als hoofdargument voor zijn gevoelen zal willen erkend hebben) wel lezen: dat de geest van J. bijwijlen Simson begon aan te drijven, maar hier van geen steen gesproken wordt - hoe moet dan dat in (
{== afbeelding 	==} {>>afbeelding<<}
    
) vers 25 (in) Machane-Dan worden opgevat? Indien Machane-Dan de naam eener Godheid is, hoe kon Simson dan gezegd worden in Machane-Dan, derhalve in die Godheid, door den geest van J. te zijn aangedreven? Nu kan men wel zeggen dat door de Jehovisten de tekst vers 25 eene verandering heeft ondergaan, maar waarom hebben zij dan dat Machane-Dan niet geheel weggelaten? De LXX heeft ook: ἐν Καρευβολῇ Δὰν.
Zoolang dit bezwaar door den S. niet is opgelost, durven wij

{==482==} {>>pagina-aanduiding<<}
niet toestemmen, dat hij hier een nieuw bewijs voor het bestaan der vereering van een steengodheid in Israël geleverd heeft.

Eindelijk wijst de heer Pierson - na slechts ter loops gewag te hebben gemaakt van den steen te Gibeon (2 Sam. 20: 8, 1 Kon. III: 4 verv.) en dien te Jeruzalem (1 Kon. I: 9) - nog op een grooten steenhoop, die, naar hij meent, gelegen was in Gilead, bij de stad Mizpa. Tot staving van zijne bewering: dat daar een heilige steen of heilige steenhoop werd gevonden, vestigt hij 1o. de aandacht op Hos. VI: 8, waar over de ongeregtigheid van Gilead wordt gesproken en merkt hij op, dat het vreemd is, dat Gilead daar een stad wordt genoemd. Dit Gilead houdt hij voor hetzelfde als Gilead, hetwelk Hos. XII:12 voorkomt, waar hij (en dus ook wel VI: 8) Gal-'ed (hoop der getuigenis) wil gelezen hebben. Dat Gal-'ed was, naar zijn gevoelen, digt bij Mizpa en nu ging de naam van den steenhoop aldaar op de stad over, daar de ongeregtigheid van Mizpa's inwoners zich vooral bij dien steenhoop openbaarde. Voorts merkt hij op dat, volgens Gen. XXXI: 46-49, in Gilead een steenhoop moet zijn geweest, die in hooge eer was, want dat hieruit het verhaal, hetwelk daar is te vinden, is voortgevloeid; terwijl uit hetgeen van Mizpa aldaar wordt gezegd z.i. blijkt, dat deze stad in de onmiddelijke nabijheid van den steenhoop der getuigenis (Gal-'ed: zie vs 47) moet gelegen hebben. Is dit zoo - aldus besluit hij deze beschouwing - dan verkrijgt Rigt. XI een volkomen duidelijken zin en behoeft men onder het Mizpa, daar (vs. 11, 29, 34) vermeld, niet twee verschillende plaatsen te verstaan, daar juist te Mizpa en Gilead de steenhoop der getuigenis werd gevonden, dien Jeftha natuurlijk aanriep en aan wien hij zijne overwinning toeschreef, want daar, bij den God, die den steen bewoonde, was de belangrijke slag geleverd (X:17), zoodat hij ook aan dezen later de onmenschelijke offerande zijner dochter bragt.
Wij gevoelen ons gedrongen hierop aan te merken, dat het ons maar niet duidelijk is kunnen worden, hoe in het verhaal Rigt. XI, wanneer men zich van het daar medegedeelde eene duidelijke voorstelling tracht te geven, in de aangehaalde verzen slechts aan één Mizpa kan gedacht worden. Voorts: dat van de bewering ‘bij den God, die den steen bewoonde’ is de slag door Jeftha geleverd’ en ‘dien steenhoop der getuigenis riep Jeftha aan’ niets in het verhaal te vinden is. Als bewijs hiervoor en voor het bestaan

{==483==} {>>pagina-aanduiding<<}
der vereering van een steengodheid zal dienen.....ja wat?...dat er van de ongeregtigheid der stad Gilead wordt gesproken, dat dit Mizpa bij Gal-'ed moet zijn geweest, dat hier (in Gal-'ed) een steenhoop moet zijn geweest; voorts het verhaal van Jakob en Laban. Maar wie durft dit bewijs noemen?
Wij besluiten dan, dat door den heer Pierson volstrekt geene nieuwe afdoende bewijzen voor de stelling: ‘onder Israël bestond een vereering van heilige steenen,’ geleverd zijn 1).

Hiermede hebben wij echter nog niet van den geheelen inhoud van Piersons werkje verslag gedaan. Het bevat nog eene andere afdeeling, welke ten titel heeft, de Steenendienst en het Monotheïsme.
Eerst wordt de steenendienst, zooals de heer Pierson zich die voorstelt, in 't licht gesteld. Hij merkt op, dat de alleroudste vorm van godsvereering zich wel niet zeer hoog boven het fetichisme zal hebben verheven en dat de steenen, die men vond, zeker door de eerste bewoners van Kanaän eenvoudig als godheden werden aangebeden. Hoewel hij 't niet met ronde woorden zegt, zal 't dunkt mij ook wel zijn gevoelen zijn, dat de Israelieten begonnen zijn met zulk een fetichisme. Doch - zoo gaat hij voort - op 't oogenblik dat wij de steenendienst in Israël aantreffen, staat men daar reeds op een veel hooger standpunt. De Israëliet vereerde wel die steenen, maar niet als Goden zelve, maar als een Beth-El, als een woonplaats der Goden. Ja! de Goden waren er niet onafscheidelijk mede vereenigd. Echter in de nabijheid er van werkte hun geest meer bezielend dan elders (een denkbeeld dat ook na de vestiging van het Monotheïsme heerschend bleef); terwijl die tegenwoordigheid der Goden in de schatting der vereerders merkbaar werd door vuur. (Men vergel. hier Rigt. VI:17-22, 1 Kon. XVIII:24, 38, 39.)
Daarop wijst de S. op het verband tusschen de steenendienst en het Monotheïsme, waarbij hij 1o de vraag beantwoordt: in welke

{==484==} {>>pagina-aanduiding<<}
betrekking stond die vereering van steenen tot het Jahvisme (want met Dr. Oort meent hij tegenover Prof. Dozy, dat Jahve als Israëls hoofdgod moet worden beschouwd en hij neemt geen bepaald onderscheid aan tusschen Baals en steengoden, zoodat natuurlijk ook volgens hem uit het Jahvisme zich later het Monotheïsme heeft ontwikkeld). Die steenendienst, zegt hij, was niet in tegenspraak met het Jahvisme en op deze wijze dacht z.i. de Israëliet zich 't verband tusschen beide: Jahve is de hoofdgod, maar Maççeba's (heilige steenen), al mogen de Goden, door hen bewoond, ieder een afzonderlijken naam dragen, zijn toch in den grond der zaak weder aan Jahve gewijd en staan tot hem in de betrekking van een Oostersch Vorst tot zijne hoogste dienaren. De Israëliet, al diende hij zijne steengoden, vereerde in dezen toch Jahve zelven, zonder zich eenige de minste tegenspraak bewust te zijn.
Wat nu het verband zelf betreft tusschen de steenendienst en het Monotheïsme en de vraag: hoe het laatste uit het eerste is voortgevloeid, zegt de S. het volgende.
In het eerst werden dan alleen steenen aangebeden, wanneer men niet slechts door het een of ander (het welgelukken van een of andere groote gebenrtenis) tot de ontdekking kwam dat een te voren onbekende God zijn bijstand had verleend, maar men ook steenen vond (die zich als woningen der Godheid voordeden) - waarbij dus de natuur leidsvrouw was. Maar later verhief men zich boven de natuur, door zelven een steen te gaan zoeken en dien tot een Beth-el te maken. Dit heeft eerst plaats gehad ten tijde van Samuël, van wien 1 Sam. VII:12 vermeld wordt, dat hij een steen nam en dien stelde; welke steen, volgens den heer Pierson, de eerste steen is, waarvan berigt wordt, dat hij werd opgerigt. (De verhalen van Jakobs droom en Samuëls Eben-Haëzer, volgens welke ook steenen werden opgerigt, zijn volgens hem niet veel te vertrouwen, tenzij zij van elders bevestigd worden). En dat men tot de aanname dier verandering mag besluiten, in dit gevoelen kan men bevestigd worden als men denkt aan de Bamooth (hoogten,) die onder Israël gevonden werden, welke ook woningen waren voor de Goden en die gebouwd werden.
Had men zoo zich weten te verheffen tot een meer zich losmaken van de natuur, waarbij men de Godheid niet meer uit de natuur zag te voorschijn komen, maar veeleer hem de steenen tot woning bereidde, men behoefde slechts een stap verder te

{==485==} {>>pagina-aanduiding<<}
gaan. Men kon dit denkbeeld op veel grooter schaal toepassen. En gedreven door de behoefte, die men meer en meer gevoelde aan eenheid en aan een koninklijk bestuur, alsmede door het belang van het koningschap, kwam men er toe, om een gemeenschappelijk heiligdom te stichten. Nu sloot zich de oude eeredienst aan de oude vormen aan. Woonde de Godheid onzigtbaar in den steen, ook de Jeruzalemsche tempel strekte aan den onzigtbaren Jahve ter woning. Werd aan den steen de goddelijke sanctie gegeven door middel van een beeld daarbij opgerigt, hier vervulden de Cherubs de rol. Meende men, dat de invloed der Goden zich bij de steenen meer dan elders deed gevoelen, de Israëliet heeft zich voor de Babelsche gevangenschap nooit hooger kunnen verheffen dan dit denkbeeld. Ook ten opzigte van de offeranden is er duidelijk overeenkomst tusschen de steenen- en de tempeldienst. Oorspronkelijk werden toch de offers niet verbrand, maar ten toon gesteld, even als men in den tempel met de toonbrooden en hefoffers deed. Later is hierin verandering gekomen. In Samuëls tijd reeds offerde men niet meer op maar vóór het rotsblok: want de offergave werd verbrand om tot God te komen, die in den steen woonde (de S. zegt, dat hierbij de steenen meer duidelijk beschouwd werden als de woningen van God, maar waaraan hij niet zoo bepaald verbonden is, dat men ‘op den steen leggen’ voor hetzelfde zou kunnen houden als: hemzelven toe te reiken. Ook ligt er aan die handeling van het verbranden, volgens hem, een soort van stoffelijk-geestelijke vereering en het denkbeeld dat de Godheid meer geestelijk (zij het in verfijnde stoffelijke vormen) moet worden beschouwd ten grondslag, - wat geheel in overeenstemming is met de eeredienst in den Jeruzalemschen tempel. God werd toch geacht zijn zetel te hebben in het binnenste heiligdom, in de ark des verbonds of boven
op den deksel daarvan tusschen de cherubiem, en men brengt dus geen offers in het heilige der heiligen, maar stelt het brandofferaltaar daar buiten in den voorhof. Dat offer wordt slechts in contact gebragt met Jahve zelven, door het bloed van het geslachte dier te sprenkelen op het deksel der ark, waarbij echter weder eene flaauwe reminiscens is overgebleven van de oudste offeranden, nl. gelijk dezen op den steen werden nedergelegd, zoo wordt hier het bloed op den verzoendeksel gebragt.
Er is dus geen tegenspraak tusschen de latere tempel- en de oude steenendienst. Integendeel, de heilige Ark correspondeert

{==486==} {>>pagina-aanduiding<<}
niet de heilige steenen, de cherubs met het beeld daarbij opgerigt, de tempel zelf met de Bamooth, het brandoffer-altaar met de steenendienst uit de tweede door den S. gestelde periode.
Doch hiermede hebben wij nog geen Monotheïsme verkregen en Israël had met zijn tempel te bouwen geenszins als met een tooverslag zijn Monotheïsme veroverd; maar het had den grootsten stap daartoe gedaan. En dat reeds doordien die tempel zoo groot was; want zulk een gebouw kon aan niemand anders worden toegewijd, dan aan Israëls hoofdgod Jahve. Het Monotheïsme van Israël heeft eeuwen lang in niets anders bestaan, dan in de gedachte: Jahve is de god van alle goden.
Bovendien, in de oude steenendienst lag de strekking om zich meer te vergeestelijken. Nu kon die ontwikkeling een verkeerde rigting nemen en ze heeft dat ook genomen. De steenendienst verliep in beeldendienst. Hoe dat kwam wordt door den S. uiteengezet. Maar er ontstond reactie. Naarmate in plaats van de oude eenvoudige steenen en Bamooth allerlei toevoegsels (de versierselen, die men aan beelden en Bamooth toebragt) den hoogsten rang bekleedden, moest de antipathie der vromen in Israël daardoor ten sterkste worden opgewekt; waarbij kwam de oppositie van profeten en koningen. (Zij vertegenwoordigden de zuivere ontwikkeling der oude eeredienst, tegenover de ontaarding daarvan). En in zoover heeft de ontwikkeling van de steenendienst ook krachtig kunnen medewerken tot vestiging van het Monotheïsme.
De gang - zoo zegt de S. tegen het eind zijner beschouwing - die dus het Monotheïsme in Israël genomen heeft, moet eenigermate deze geweest zijn: van de meer zinnelijke, hoewel eenvoudige steenendienst opklimmen tot de hoogste geestelijke beschouwing.
Nog twee opmerkingen laat hij volgen: 1o. dat de mensch niet door een sprong, maar bij geregelde langzame ontwikkeling tot het begrip komt van God als geest en van zijne aanbidding in geest en waarheid; dat men, waar men de zinnelijke vormen verlaat, daarom nog niet altijd de stoffelijke voorstellingen vaarwel heeft gezegd en dat, daar Israël vóór de Babelsche gevangenschap zich God nooit anders gedacht heeft, dan als een stoffelijken geest, er van de oude steenendienst tot de geestelijke vereering slechts een reeks van trappen is, die geleidelijk op elkander volgen; en 2o. dat het laatste woord der wetenschap, bij het verklaren van den oorsprong der zuivere Godsvereering in Israël,

{==487==} {>>pagina-aanduiding<<}
altijd wel zal moeten blijven: het religieuse genie, dat Israël eenmaal bezat, waarvoor wij verklaringen mogen zoeken, maar waarop wij telkens weêr stooten.
Zichier in korte trekken weêrgegeven wat hoofdzakelijk in de 2 afdeeling voorkomt.
En ons oordeel daarover?
Wij willen gaarne erkennen, dat de heer Pierson meer dan één blijk van vernuft heeft gegeven en dat hij uitmuntend het vermogen bezit van conjectures maken en combineren. Ook, dat zijn voorstelling van den aard der steenendienst en het verband tusschen haar en het Monotheïsme oppervlakkig beoordeeld allezins aannemelijk schijnt. Maar toch hebben wij tegen een en ander, in ons oog gewigtige, bedenkingen. Zeer veel van hetgeen door hem gezegd wordt, behoudt of verliest zijne waarde al naarmate hetgeen door hem in de 1e. afdeeling wordt beweerd, en waarop hij zich daarbij beroept, juist is. En wat het overige aangaat, om slechts een enkel bezwaar, dat wij hebben, hier in 't midden te brengen, zoo vragen wij: of het niet willekeurig is wanneer de heer Pierson (bl. 64) het berigt aangaande het oprigten van een steen door Samuël (1 Sam. VII:12) zonder eenig bewijs voor een mededeeling verklaart, die niet veel vertrouwen verdient, tenzij ze van elders wordt bevestigd? Had hij, vragen we verder, wel regt om (bl. 72, 73) zulk een parallel te trekken, als hij gedaan heeft, tusschen het verbranden van het offer, voor den steen en het verbranden van het offer op het brandofferaltaar in den tempel? Behendig heeft hij dan ook, gevoelende, dat de overeenkomst bij het sprenkelen van het bloed op het deksel der ark te loor gaat, er bijgevoegd, dat hier een flaauwe (natuurlijk bij hem een flaauwe) reminiscens van de oudste offeranden is overgebleven. En zoo zouden wij meer vragen kunnen doen. Doch mij dunkt, bij verder nadenken zal de heer Pierson zelf inzien, dat hetgeen door hem is gezegd òf niet in alles houdbaar is, òf ten minste nadere bevestiging noodig heeft.
Heeft dan nu zijn werkje in onze schatting volstrekt geene waarde? Dit hebben we niet bedoeld. De groote fout van den heer Pierson is o.i. dat hij te veel waarde heeft gehecht aan fantaziën en zich te weinig heeft beijverd om genoegzame bewijzen te leveren. Wat beteekent het dat we kunnen zeggen: 't is mogelijk dat dit of dat zich zoo heeft toegedragen, zonder dat wij verder kunnen gaan. Hij, die nog niet door het

{==488==} {>>pagina-aanduiding<<}
boek van Prof. Dozy tot de overtuiging is gebragt dat in Israël werkelijk een steenendienst heeft bestaan, zal m.i. door dit boekske er niet toe komen. En hij, die zich vereenigt met de resultaten van Prof. Dozy betreffende de steenendienst onder Israël, zal wel toestemmen: het is mogelijk, dat op de plaatsen, of t.m. op eenige van de plaatsen door den heer Pierson ter sprake gebragt, heilige steenen werden aangetroffen; maar hij behoefde, om tot die erkenning te komen, diens leiding niet.
De lezer van het hoogstbelangrijke werk van Prof. Dozy heeft bij ons en zeker ook bij menig ander het verlangen doen ontstaan naar eene verhandeling over de steenen- en boomendienst in Israël, waarin dit onderwerp zoo naauwkeurig en volledig mogelijk wordt uiteengezet. Zal Prof. Dozy de op dit punt bestaande leemte in onze litteratuur aanvullen? Of hebben we dat van iemand anders te wachten? Ik geloof, dat dan het boekske van den heer Pierson nog wel dienst kan bewijzen. Dit is dan ook de waarde, die wij voor ons er aan toekennen.
Olst.
H.E. Stenfert Kroese.
De openbaring van God in Christus, door de hedendaagsche wetenschap bevestigd. Voorlezingen, in 1864 te Leipzig gehouden, door Chr. Ernst Luthardt, Doet. en Prof. der Theologie. Naar den tweeden druk vertaald, door J. Busch Keiser. Met een woord ter aanbeveling van P. Hofstede de Groot. Groningen, P. Noordhoff. 1865. Prijs ƒ 2.90.
Dit boek is eene vertaling van ‘Apologetische Vorträge über die Grundwahrheiten des Christenthums’, door Prof. C.E. Luthardt in den winter van 1864 te Leipzig gehouden, en vervolgens door hem uitgegeven. In het Christelijk Album van het vorige jaar plaatste Prof. Hofstede de Groot een aanprijzend berigt van dit werk. Dit berigt, eenigzins verkort, is nu ter aanbeveling opgenomen bij de vertaling van den heer Busch Keiser. De vertaler zelf zegt, dat hij ‘niet aansprakelijk’ wil ‘geacht worden, voor alle hier voorkomende uitdrukkingen, vooral van dogmatischen aard; hoewel’ hij ‘het met den geest en hoofdinhoud van het boek volkomen eens’ is. Èn Prof. Hofstede de Groot, èn mijn ambtgenoot Busch Keiser zijn hoogelijk met deze voorlezingen ingenomen. Het spijt mij, dat ik mij in mijn oordeel zoover van hen verwijderen moet, om dit boek van zeer weinig waarde te achten, of liever, terstond ronduit gesproken, om het zelfs een schadelijk boek te noemen.

{==489==} {>>pagina-aanduiding<<}

Tot dit oordeel ben ik niet geleid door de opmerking, dat Luthardt in zijne theologische zienswijze eene andere rigting voorstaat, dan die welke ik meen te moeten volgen; dat zou, op zich zelf beschouwd niet behoeven te verhinderen, dat ik hem voor de lezing van een leerzaam boek dankbaar kon zijn; maar als Hofstede de Groot verwacht dat ‘allen, die in de waarheid belang stellen, ook als zij eene geheel strijdige beschouwing van wereld, godsdienst en christendom hebben, deze toespraken met groot genoegen zullen lezen, gelijk men een met ons redetwistenden vriend gaarne hoort’, dan moet ik daartegen opmerken, dat deze ‘vriend’ lijdt aan eene verwarring van denkbeelden en begrippen, die het redetwisten, eenig gemeenschappelijk overleg, hoogst moeijelijk, eigenlijk onmogelijk maakt. Daar komt bij, - en inderdaad uit het genoemde gebrek vloeit voort, wat ik als de zwaarste bedenking tegen dit boek niet verzwijgen mag, hoe hard zij ook klinke, namelijk, - dat het is geschreven met eene oneerlijkheid van methode, die niet te gestreng kan worden gelaakt. Ik begrijp, dat ik verpligt ben dit ongunstig oordeel te staven, en ik ben daartoe bereid. Vooraf wil ik echter nadrukkelijk verzekeren, dat ik over een boek, niet over personen zal handelen. Het is eene algemeen erkende waarheid dat men te goedertrouw eene oneerlijke methode kan volgen; ik breng haar, om misverstand te voorkomen, in herinnering.
‘De openbaring van God in Christus, door de hedendaagsche wetenschap bevestigd.’ Een boek, dat dezen titel draagt, te beoordeelen, zou in zekeren zin gemakkelijk zijn, en zulk een boek te schrijven zou ook minder bezwaar hebben, indien er van ‘de openbaring van God in Christus’, en van ‘de hedendaagsche wetenschap’ algemeen erkende voorstellingen waren, indien allen, die deze uitdrukkingen bezigden, ook steeds hetzelfde bedoelden. Men had dan slechts de voorstellingen uit te breiden en toe te lichten, vervolgens de uitkomsten te vergelijken, en als men dan kwam tot eene uitkomst, die aanwees a=b, dan was de belofte van den titel vervuld. Werd die uitkomst niet gevonden, dan bleek ook terstond, of dat men niet goed gerekend had, òf dat men een onmogelijk werk had beproefd. Zoo eenvoudig is de zaak nu echter niet.
Er zijn zoovele verschillende opvattingen van ‘de Openbaring van God in Christus’, dat men het boek, hetwelk deze woorden als titel heeft, waarlijk eerst wel goed lezen moet, om te weten,

{==490==} {>>pagina-aanduiding<<}
wat de schrijver, toen hij ze gebruikte, wilde zeggen, aangenomen natuurlijk dat het dien schrijver zelf duidelijk is geweest. Onze eerste vraag om het werk van Luthardt juist te kunnen beoordeelen, zal dus moeten zijn: wat bedoelt hij, als hij spreekt van de openbaring van God in Christus? Door Luthardt zelf is deze uitdrukking echter niet gebruikt, en hij is dus voor hare beteekenis niet regtstreeks aansprakelijk. Hij hield Vorträge über die Grundwahrheiten des Christenthums, maar als wij nu den titel zien, door Hofstede de Groot of Busch Keiser, - wien komt de eer der vinding toe? - aan deze vertaling gegeven, dan merken wij op, dat zij ‘de openbaring van God in Christus’ noemen een zamenstel van theologische meeningen en voorstellingen, ongeveer gelijk aan dat, door Luthardt gegeven in dit boek, met welks hoofdinhoud en geest beide Heeren zich immers volkomen vereenigen.
Ik heb geen plan om stil te staan bij de vraag: of de openbaring van God in Christus wel is een zamenstel van theologische meeningen? Er is in dit boek zoo veel ter sprake gebragt, dat men weder een boek zou moeten schrijven om het te wederleggen, en het is mij niet te doen om bijzondere meeningen, of een zeker standpunt te beoordeelen, ik bepaal mij tot de aanwijzing van de oneerlijkheid, welke dit boek kenmerkt. Als men ons zegt: ziedaar de Grundwahrheiten des Christenthums, wij zijn overtuigd dat zij uitmaken ‘de openbaring van God in Christus’, dan kan, of wij het er mede eens zijn of niet, het onderzoek belangwekkend blijven: of en in hoe verre datgene, wat men ons toont, door de hedendaagsche wetenschap bevestigd wordt! Maar wat is, ‘de hedendaagsche wetenschap?’ Laat ons toestaan, dat Luthardt het ons zeggen zal! Voor hem vertegenwoordigen natuurlijk de wetenschap zij, die hij als getuigen oproept. Gesteld dat wij die getuigen liever niet hoorden, of althans bij de genoemden ook anderen wilden ondervragen, wij willen aan Luthardt het regt niet betwisten om te zeggen: ‘dit is naar mijne overtuiging de hedendaagsche wetenschap!’ Die overtuiging kan eerlijk zijn, ook al ware zij ganschelijk in strijd met die van zijne lezers, want het lijdt geen twijfel, of er is groot verschil van gevoelen over de vraag: wat de hedendaagsche wetenschap zal zijn, en wie hare beste vertegenwoordigers zullen heeten?
Maar naar eene oneerlijke methode gaat men te werk, zoo vaak men

{==491==} {>>pagina-aanduiding<<}
getuigen oproept, om hen te laten zeggen wat zij nooit bedoeld hebben; of indien men hunne uitspraken uit hun verband rukt, en ze in een anderen, dikwerf tegenovergestelden zin dan zij zijn bedoeld, wil doen opvatten. Deze methode wordt verachtelijk, als men haar aanwendt met getuigen, die zonder twijfel behooren bij de partij, tegen welke men is opgetreden. Het komt er hier ook niet op aan, dat de woorden ‘door de hedendaagsche wetenschap bevestigd’ niet van Luthardt zelf zijn; het doet er niet toe, dat wij in dit boek aanhalingen vinden uit Plato en Cicero en andere schrijvers, die toch bezwaarlijk als vertegenwoordigers van de hedendaagsche wetenschap kunnen optreden! De ware bedoeling van deze voorlezingen is om aan te wijzen, dat een zeker rationeel supranaturalisme bevestigd wordt, juist door uitspraken van sommigen dier schrijvers, op wie de moderne theologen zich dikwerf beroepen als op hunne voorgangers in een onverzoenlijken strijd tegen alles wat als supranaturalisme in de theologie moet gekenschetst worden. Dit hebben de heeren Hofstede de Groot en Busch Keiser zeer goed ingezien! Dit gaf aan het boek in hunne oogen zeker zooveel waarde! Maar daarin ligt juist die oneerlijkheid van methode, voor welke een iegelijk, op welk standpunt hij ook staan moge, zich moest wachten!
Ik zal uit de zevende voorlezing eenige proeven aanwijzen. Zij handelt over ‘de Openbaring.’
Verrassend is het reeds terstond, dat Luthardt voor zijne opvatting van ‘de Openbaring’ zich beroept op mannen als W. Schlegel en Grimm, op Kant en Rousseau. Schlegel en Grimm bijv. moeten helpen bewijzen, dat ‘alle navorschers op dit gebied (nam. der godsdienstgeschiedenis) verklaren, dat, hoe verder wij opklimmen (nam. in de oudheid), wij eene hoogere en zuiverder godskennis ontmoeten.’ Luthardt beroept zich op Lüken, die Traditionen enz. Ik ken dat boek niet, maar ik durf verzekeren dat èn Lüken èn Luthardt op zijn voorbeeld, zich ten onregte op Creuzer, Schlegel, Movers, Grimm en Godfr. Müller beroepen. Eene hoogere, zuiverder godskennis konden zij niet aanwijzen in de oudheid, en zij hebben er ook niet aan gedacht. Wel natuurlijk een kinderlijker, bevattelijker, eenvoudiger godsbegrip. Maar goede historici zijn meestal veel te goede denkers om, zooals Lüken en Luthardt, het een met het ander te verwarren.
Kant moet helpen bewijzen, dat eene supranaturele openbaring

{==492==} {>>pagina-aanduiding<<}
noodzakelijk is, niet, zooals het althans met eenig regt zou kunnen beproefd worden en hij zelf het ook gedaan heeft, door uit te gaan van zijne kritiek van 's menschen kenvermogen, maar met de vermelding van hetgeen hij aan Jacobi beleed: ‘Men kan wel toestemmen, dat, wanneer het Evangelie niet vooraf de algemeene zedelijke wetten in al hare zuiverheid geleerd had, de rede ze tot dusver niet in zoodanige volmaaktheid ingezien zou hebben.’ Ja, ‘men kan wel toestemmen.’ In welken zin? Bij welke gelegenheid? En wat bewijst toch deze verklaring, genomen zooals zij daar staat? Misschien juist het omgekeerde van hetgeen Luthardt bewijzen wil.
Zijn wonderen, nam.: in supranatureelen zin, mogelijk? Luthardt beroept zich op Rousseau, en schijnt zóó te rekenen op de kortzigtigheid zijner lezers, dat hij niet schroomt om die verklaringen van Rousseau mede te deelen, die duidelijk bewijzen, dat de beroemde schrijver van de Confessions d'un Vicaire Savoyard, wonderen in abstracto wel mogelijk noemt, maar ze nooit in concreto wil aannemen. Hij zegt, gelijk Luthardt vermeldt, dat God wonderen kan doen, maar hij zegt daarbij: ‘om de werkelijkheid van een wonder te bepalen, zouden wij voorzeker de wetten en krachten der natuur in al haren omvang moeten kennen.’ (Zie pag. 184 van Luthardt's boek). De Leipziger Hoogleeraar zal, dunkt mij, geen geduld hebben om af te wachten, of, naar de bepaling van Rousseau, ooit iemand met gezond verstand zich tot verdediging der wonderen naast hem plaatsen zal!
Ook Niebuhr en Hamann moeten als getuigen dienen. Van den laatste wordt uit de tweede hand eene verklaring uitgeschreven en zij is ook van minder belang. Van den eerste schijnt voor Luthardt wel veel te leeren uit zijne Lebensnachrichten, maar zijne Romeinsche geschiedenis, en de wetenschappelijke beginselen, waarmede dat werk geschreven is, worden naauwelijks genoemd.
Bijzonder wordt echter onze aandacht getrokken door de menigvuldige citaten, welke wij in deze zevende voorlezing, gelijk in het geheele werk, vinden uit de geschriften van Lessing, van Goethe en van Schiller. Bij die citaten valt de oneerlijke methode door Luthardt gevolgd, ook bijzonder in 't oog.
Luthardt spreekt over de kennis van Gods genade. Wij kunnen haar alleen hebben door bovennatuurlijke openharing. ‘Het

{==493==} {>>pagina-aanduiding<<}
is eene algemeen geldende waarheid,’ lezen wij verder, ‘dat het beste en hoogste wat wij hebben, eene gave moet zijn.’ Over de waarheid, die in deze uitspraak ligt, zal ik niet twisten, maar als zij wordt te berde gebragt à propos van de kennis van Gods genade, dan heeft men geene vrijheid om zich, gelijk Luthardt doet, op Schiller te beroepen. Ja, hij schreef:

‘Aus den Wolken muss es fallen, 
Aus der Götter Schooss das Glück,’ 

Dat klinkt al niet zeer christelijk-supranaturalistisch, maar het gedicht heet ook ‘die Gunst des Augenblicks,’ en terstond op de bovenstaande regelen volgen deze:

‘Und der mächtigste von allen 
Herrschern, ist der Augenblick.’ 

Luthardt beroept zich hierbij ook nog op een ander vers van Schiller: ‘das Glück.’ O! bondgenoot voor den Apologeet van de ‘Grundwahrheiten des Christenthums,’ die het supranaturalisme verdedigt! Gij hebt geschreven:

‘Vor ihm (dem Glücklichen) ebnet Poseidon das Meer, sanft gleitet des Schiffes 
Kiel, das den Cäsar führt und sein allmächtiges Glück.’ 

En van eene edele gedachte zegt gij:

‘Wie die erste Minerva, so tritt, mit der Aegis gerüstet, 
Aus des Donnerers Haupt jeder Gedanke des Lichts.’ 

maar gij zegt ook:

‘Jede irdische Venus ersteht, wie die erste des Himmels, 
Eine dunkle Geburt aus dem unendlichen Meer.’ 

Indien het niet al te gek ware voor een Duitsch professor, zou men kunnen vragen: of Luthardt ook soms Schiller slechts kent uit citaten zijner werken, die hier en daar te vinden zijn. Op pag. 180 zegt Luthardt, dat Schiller ‘door de poort van het schoone’ den mensch ‘in het land der zedelijke vrijheid’ wilde doen ingaan, en beroept zich op hetgeen ergens in de levensbeschrijving van Perthes te lezen staat. Toch verklaart Schiller in zijn opstel: ‘über den moralischen Nutzen aesthetischer Sitten;’ dat ‘mit Recht eine Moralität in Zweifel gezogen’ wordt, ‘welche bloss allein auf Schönheitgefühle gegründet wird und den Geschmack allein zu ihrem Gewährsmanne hat.’ En eenige regels verder:

{==494==} {>>pagina-aanduiding<<}
Der Geschmack kann die Moralität des Betragens begünstigen, - aber er selbst kann durch seinen Einfluss nie etwas Moralisches erzeugen.
Ook van Goethe maakt Luthardt melding, om ons met het gezag van dien grooten dichter te wijzen op de grenzen en de beperktheid van onze kennis, maar hij schijnt te vergeten, dat zijne citaten slechts hen kunnen verblinden. die de werken zelve van Goethe niet kennen, en er niet aan te denken, hoe gevaarlijk dit bondgenootschap voor hem als supranaturalist is. ‘De rede des menschen en de rede der Godheid, zijn twee zeer verschillende dingen!’ Dat heeft Goethe gezegd, vermeldt Luthardt. Ik wil het wel gelooven, maar juist daarom zou Goethe geen boek kunnen geschreven hebben als dat van den Leipziger Hoogleeraar, en gaf liever dezen onwaardeerbaren regel: ‘Willst du in 's Unendliche schreiten, Geh' nur im Endlichen nach allen Seiten!’ En als hij in Faust onverholen zijne minachting uitspreekt voor ‘de geleerde Heeren’ en pedanten, dan treft dat vonnis zeker allereerst mannen als Luthardt, dogmatisten, die het christendom besloten achten, in alle breedte en diepte uitgesproken, in hetgeen zij ‘Grundwahrheiten’ gelieven te noemen, en uitsluiten en verketteren wie het niet met hen eens zijn; allen die ‘de openbaring van God in Christus’ noemen het zamenstel hunner theologische meeningen; allen die de godsdienst en hunne dogmatiek tot ééne en dezelfde zaak maken, onverschillig van waar die dogmatiek komt, van Leipzig of van Groningen!
Van Lessing wordt onder anderen aangehaald eene verklaring uit zijne ‘Opmerkingen’ bij het tweede der bekende, door hem uitgegeven fragmenten:’ über (niet gelijk Luthardt schrijft: von) die Verschreiung der Vernunft auf den Kanzeln. Luthardt zegt pag: 196: ‘De openbaring gaat voorzeker boven de rede en moet het. Want, zegt Lessing - wat beteekent eene openbaring die niets openbaart?’ ‘Als (lees: Indien) er eene openbaring zijn kan en zijn moet, dan enz.’ Juist deze veronderstelling had Luthardt moeten terughouden, om zich op Lessing te beroepen. Want wat hij γυμναοτιϰῶς bij de fragmenten gevoegd moge hebben, van eene supranatureele openbaring wilde hij niets weten. Hij vroeg: wat beteekent eene openbaring die niets openbaart? om te brengen tot het besluit: er is geene supranatureele openbaring! Zijne Erzichung des Menschengeschlechts is er op aangelegd, om het supranaturalisme te vernietigen. Dit deed hij in een vorm, die velen in den waan brengt, dat hij het verdedigt. Maar wie

{==495==} {>>pagina-aanduiding<<}
zijne werken bestudeert, kan in dien waan niet blijven. Den dichter van den ‘Nathan’ op te roepen, om met zijn gezag een openbaring in den zin van het supranaturalisme te verdedigen, dat is bewijzen, hoe slecht men hem kent, of hoe oneerlijk men van zijne woorden gebruik maakt. Lessing noemde alle openbaringen, alle positieve godsdiensten, even waar en even onwaar, en naar zijn oordeel was de beste openbaring deze, die de minste ballast bij de natuurlijke godsdienst voegde. Dit heeft hij ondubbelzinnig uitgesproken in het opstel: über die Entstehung der geoffenbarten Religionen.
Waarlijk! dat Luthardt zich voor zijne theologie beroept op mannen als Lessing, Goethe, Schiller en de vroeger genoemden, het is zulk eene aardige parodìe, dat wij ons over haar slechts vrolijk zouden maken, indien wij niet, om de schade welke door deze methode kan worden te weeggebragt, gestreng onze afkeuring moesten uitspreken.
Luthardt beroemt zich in zijne voorrede: ‘Men zal weldra inzien, dat de volgende voorlezingen uit de Pensées van Pascal voortgesproten zijn.’ Prof. Hofstede de Groot zegt, dat hij het heeft opgemerkt en verklaart in zijne aanbeveling: ‘dit boek is ten deele voortgekomen uit de studie van - Blaise Pascal.’ Maar die eere moet volstrekt aan dit boek ontzegd worden. Wel wordt Pascal er dikwerf in genoemd, en vele woorden uit zijne werken worden aangehaald, maar wie bij het woord van een meester zweert, heeft daarom zijn geest nog niet. Al had Luthardt duizendmaal meer Pascal genoemd en geprezen en zijne woorden terug gegeven, hij is toch geen waarachtig geestverwant van den grooten Franschen wijsgeer! Want aan zijn boek ontbreekt ten eenenmale, wat juist het verheven kenmerk van Pascal's werken is: zedelijke ernst!
De vertaling van den heer Busch Keiser is niet bijzonder slecht.
Harlingen.
w.p. wolters.
Roomsch-Katholiek, Oud Protestantsch of modern? door E.J.P. Jorissen. Groningen, J.B. Wolters 1865. Prijs 30 ct.
Op het titelblad van dit geschriftje leest men, wat op den omslag niet staat vermeld, namelijk: dat de heer Jorissen, ‘predikant te Groningen’ het ‘bij gelegenheid van den Hervormingsdag’ heeft opgesteld. Het is eene toespraak, denkelijk in het

{==496==} {>>pagina-aanduiding<<}
vorige jaar door hem op dien dag gehouden. Op bladz. 11 wordt van den 31 October 1864 uitdrukkelijk melding gemaakt. Misschien diende zij wel voor eene preekbeurt, welke hij moest vervullen, en zijn text was dan, Hand: 28:22b. ‘Wat deze sekte aangaat, ons is bekend, dat zij overal tegengesproken wordt.’ Er is op dien dag zeker slechter gepreekt. Toch zal Jorissen zelf dit werk wel geen meesterstuk noemen, al was het voor velen aangenaam deze preek te hooren, en al zal het voor menigeen nuttig zijn, haar te lezen.
Voorts geeft nog bladz. 29 mij aanleiding tot de vraag: is een stijl te prijzen, waarin men schrijft: ‘In den strijd geraakt men blind?’ En is het duidelijk, wat iemand bedoelt, die van de Roomsche Kerk zegt: ‘dat...zij ophoude ons tegen te spreken, maar naar de wapenen grijpe.’
Harlingen.
Wolters.





III. Regtsgeleerdheid en Staatswetenschappen.

Mr. W.R. Boer. De arbeid. Handboek voor Volkshuishoudkunde ten dienste van het middelb. Onderwijs. Amsterdam D.B. Centen 1865. Prijs ƒ 1.90.
Het was een gelukkig denkbeeld van de regering, om onder de vakken van het middelbaar onderwijs ook de beginselen der staathuishoudkunde op te nemen. Werden vroeger uitsluitend op de hoogescholen leerstoelen voor die wetenschap opgericht, en werd - en maar al te dikwijls zeer ten onrechte - alleen de juris doctor geacht er mede bekend te zijn, thans hooren wij haar ook prediken aan hen, die niet tot den zoogenaamden geleerden stand behooren. Meer en meer is men er toe gekomen, om, op het voorbeeld van Engeland, haar te populariseren, hare beginselen onder het volk te verspreiden, opdat er juistere begrippen gevormd worden van 't geen rondom ons plaats vindt. En daarom heeft de regering er zich niet toe bepaald, haar op de Polytechnische school - de hoogeschool van het industrieele onderwijs - of de hoogere burgerscholen van vijf en driejarigen cursus te doen onderrichten, maar haar ook onder de vakken van onderwijs op de burgerscholen opgenomen. Op deze wijze is 't mogelijk, deze zoo nuttige wetenschap meer algemeen bekend te maken, en hare beginselen onder het volk te verspreiden. Dat wij daarvan de beste vruchten mogen verwachten, valt zeker niet te betwijfelen.

{==497==} {>>pagina-aanduiding<<}

Desniettemin is 't noodig, dat de leeraren op de genoemde inrichtingen niet uit het oog verliezen, dat 't in den regel knapen zijn, aan wie de staathuishoudkundige wetenschap onderwezen wordt; knapen, die nog niet genoeg ontwikkeld zijn, om haar, die, wanneer zij buiten de eerste beginselen treedt, min of meer abstract is, te begrijpen. Het onderwijs zal dus vooral niet te hoog mogen opgevoerd worden, en 't moet aan den leeraar voor de staathuishoudkunde op de Polytechnische school overgelaten worden, om den leerling verder in die wetenschap te doen indringen. 1)
De heer Boer heeft gepoogd een handboekje te schrijven, dat voor zulk onderwijs eene leiddraad zou kunnen zijn. Bekend als hij is als verdienstelijk staathuishoudkundig schrijver, zal zijn boekske aan allen, die belang stellen in de wetenschap, welkom zijn. In een kort bestek heeft hij een vertoog geschreven over den arbeid, dien grooten factor van allen menschelijken rijkdom; maar het boekje grijpt tevens in alle groote en algemeene beginselen der wetenschap in, en bevat alzoo in een klein compendium alles wat de leerling weten moet, om eenig denkbeeld van de wetenschap zelve te verkrijgen.
Wij hebben ons voorgenomen een kort verslag van het werkje van den Heer Boer te geven, en wij haasten ons, dat voornemen ten uitvoer te brengen.
Het ligt in den aard van den mensch, om steeds te streven naar een beteren toestand; niet tevreden met aan de lichamelijke behoeften te voldoen, poogt hij zich een toestand van welvaren te scheppen. Hoe hooger de trap van ontwikkeling is, waarop de maatschappij, waarin hij leeft, staat, des te grooter zullen ook de behoeften zijn. Het is die zucht van den mensch, die hem rusteloos vervolgt, maar die tevens de grootste oorzaak is, waaraan wij de beschaving en ontwikkeling te danken hebben, waarin wij ons verheugen. Het is die aangeboren neiging, die den mensch heeft doen zegevieren en nog doet zegevieren over alle hinderpalen en belemmeringen, welke onkunde en naijver hem in den weg leggen, en die hem den zwaarsten en schijnbaar ondankbaarsten arbeid geduldig doet verrichten. Het middel,

{==498==} {>>pagina-aanduiding<<}
waardoor hij die zucht kan bevredigen, is de inspanning van alle zoo lichamelijke als geestelijke krachten, die men arbeid noemt.
Wanneer wij den arbeid dus uit dit oogpunt beschouwen, dan is hij een zegen voor de menschheid, omdat hij niet alleen aan al de behoeften van het individu kan voldoen, maar ook het middel is voor de menschheid, om zich te ontwikkelen. Alleen de menschheid in hare kindschheid, in hare kinderlijke opvatting, achtte arbeid eene straf; eene straf voor de zonde, zoo als het heette door het eerste menschenpaar begaan; maar de ervaring heeft het pleit anders beslist. De rustelooze, de onafgebrokene arbeid is de grootste, de overvloedigste zegen, dien wij het Opperwezen danken. Zonder hem, het uitvloeisel zoo wel der noodzakelijkheid, om in onze lichamelijke behoeften te voorzien, als het gevolg der neiging, om onzen toestand te verbeteren, zou het menschdom geene enkele schrede vooruitgegaan zijn op den weg van ontwikkeling en beschaving.

Wat is arbeid? ‘Het is elke met bewustheid en doel bestuurde geestelijke of lichamelijke bezigheid van den mensch’, zegt de schrijver - met andere woorden: arbeid is elke krachtsinspanning, die zich ten doel stelt vruchten voort te brengen, welke ruilwaarde hebben. Hij ontstaat uit de behoefte van den mensch, en stelt zich ten doel de bevrediging van die behoefte, terwijl de inspanning de schakel is, die de oorzaak en het doel, de behoefte en de bevrediging, aan elkaâr verbinden, de middenterm van de twee uiterste termen. ‘Deze woorden,’ zegt de schr., behoefte - inspanning - bevrediging - vormen den inhoud van het geheele menschelijke leven. Alleen moet het woord behoefte niet in den engen zin worden opgevat van bloot lichamelijke behoefte, maar ook van de rijke verscheidenheid van neigingen en wenschen, waarvoor onze natuur vatbaar is. In de behoefte alzoo, in den drang naar bevrediging ligt de eigenlijke spankracht, de verborgene veer, die den mensch naar een aangewezen doel in beweging brengt en houdt, en die met te meer onweêrstaanbaarheid werkt, naar mate wij zonder bevrediging van vele dier behoeften, in 't geheel niet kunnen bestaan, en zij alzoo met onze neiging tot zelfbehoud, de sterkste bij alle levende schepselen, onafscheidelijk zijn verbonden. 1)

{==499==} {>>pagina-aanduiding<<}

Wanneer in de wetenschap sprake is van arbeid, dan wordt daaronder niet alleen begrepen de lichamelijke werkzaamheid van den mensch - of wat op hetzelfde uitkomt, het surrogaat daarvan, b.v. door stoomvermogen of anderzins - maar ook de geestelijke arbeid. Toch is het geen ongewoon verschijnsel, vooral in onze dagen vol van industrieel leven en bedrijvigheid, dat men meer bescherming wil verleenen aan den lichamelijken arbeid, - aan industrie en nijverheid - dan aan dien, welke zich ten doel steft de vruchten van den geest voort te brengen. De rechter, die waakt voor recht en orde; de staatsman, die de wetgeving bestuurt; de krijgsman, die de veiligheid beschermt; de schrijver, de wijsgeer, de geleerde, de dichter, zijn die dan mindere arbeiders in den grooten wijngaard des levens? Zonder die arbeiders zoudt gij geen staat, geene wetten, geene veiligheid, geene beschaving, geene ontwikkeling hebben; de vruchten, die zij voortbrengen, hebben wel degelijk ruilwaarde, en ieder lid der maatschappij is bereid, voor deze vruchten die van zijnen arbeid af te staan. Daarom moet ook die arbeid eene plaats bekleeden in een handboek, dat zich ten doel stelt, den arbeid te beschouwen in zijne behoeften, eischen en gevolgen.
De arbeid heeft den zamenloop van natuur en kapitaal noodig. De natuur - waar wij ook onze blikken wenden, van welke zijde wij ook den arbeid beschouwen, altijd zien wij dien factor eene eerste rol spelen: hetzij in de natuurvoortbrengselen, hetzij reeds tot zekeren vorm verwerkt. Ja, onze kennis, als product van onzen geest of van dien van anderen, doch door ons verwerkt, moet als tot de natuur behoorende beschouwd worden. Voor een groot gedeelte ontleent ook het kapitaal zijn aanzijn aan de natuur. De grond, die door ons tot voortbrenging gedwongen wordt, is het kapitaal, waarmede wij werken. Zoo is 't ook gesteld met de ruwe stof, die wij weder tot iets anders verwerken; ja zelfs de werktuigen, waarmede wij arbeiden, waaruit zijn zij anders gemaakt, dan uit de natuurlijke voortbrengselen der aarde. Terwijl eindelijk de arbeidsloonen - of zoo als de schr. die noemt, de bestaanmiddelen - die wij evenzeer gewoon zijn onder kapitaal te brengen, natuurvoortbrengselen kunnen wezen, althans het gevolg er van zijn. En het fonds, wanneer dat in zekere som gelds bestaat, is niet anders dan, òf het door ons, òf het door anderen overgespaarde van vroegere voortbrenging, en daar die voortbrenging altijd hare bron

{==500==} {>>pagina-aanduiding<<}
vindt in de natuur, spreekt het ook van zelf, dat ook deze de grondslag is van gene.
Nu wij toch van geld spreken, achten wij het niet ongepast, hier even met alle bescheidenheid op eene minder duidelijke voorstelling van den schr. oplettend te maken. Te dikwijls wordt toch in het gewone leven kapitaal met geld, - gemunt geld, of geld in den vorm van effecten - verward. Die dwaling moet vooral in een handboek, dat bestemd is voor reerlingen van jeugdigen leeftijd, vermeden worden. Nu zegt de schr. op blz. 25: ‘Dit (het kapitaal) kan uit de meest verschillende voorwerpen bestaan.....Eigenlijk nooit of maar in zeer klein gedeelte in eene geldsom, omdat het geld, als het algemeene ruilmiddel, hierbij maar tot zooverre in aanmerking komt, als men er te allen tijde datgene voor verkrijgen kan, wat men noodig heeft!’ Volkomen juist; het geld is slechts het ruilmiddel, en niet het kapitaal zelf. En toch wij hebben vóór ons een handboek voor schoolknapen. Mij dunkt: ik zie een leerling wijzen op zijn vader, die een aanzienlijk bedrag van effecten te gelde gemaakt heeft, om die in eene of andere onderneming te steken. Van hetgeen van dat geld overschoot, na den aankoop van werktuigen - de fabriek met al hetgeen daarbij behoort - en na den aankoop van de ruwe stof, heeft hij zich en zijn gezin onderhouden tot hij genoeg geproduceerd had. Hij heeft dus, naar het oordeel van den leerling, wel degelijk een aanzienlijk bedrag geld noodig gehad, vóor hij zijne zaak, zijne onderneming aan den gang had. Het geld, en dit had de schr. dunkt mij reeds op de eerste bladz. van zijn belangrijk geschrift moeten aanstippen, is òf ruilmiddel, òf representeert de waarde eener vroegere productie. In het voorbeeld, dat ik aanhaalde, vervult het geld bij de aanschaffing der fabriek met hare ab- en dependentiën de rol van ruilmiddel, en representeert het, bij het onderhoud van het
gezin, de waarde van eene vroegere productie, en in zooverre is het tevens ruilmiddel, omdat daarvoor de benoodigde levensbehoeften moeten worden ingeruild. Door niet aan het geld zijne plaats aan te wijzen in de wetenschap, is de schr. eenigzins in tegenspraak met zich zelven; want onder de bestaanmiddelen (blz. 25) rekent hij ook ‘een fonds, eene zekere hoeveelheid gelds, tot betaling der arbeidsloonen.’
Onder het kapitaal rekent de Heer Boer ook de grondstoffen; maar in zeker opzicht behooren deze reeds tot den anderen

{==501==} {>>pagina-aanduiding<<}
factor van den arbeid, de natuur. Met die ruwe stof op zich zelve kan men niets uitvoeren; men heeft werktuigen, hoe eenvoudig ook, noodig, om ze te verwerken. Even min kan men zonder die ruwe stof het ver brengen. En daar nu bij elken arbeid de zamenloop van natuur en kapitaal gevonden moet worden, dunkt mij beter, onder kapitaal alleen te begrijpen de werktuigen, in de meest uitgebreide beteekenis van het woord, en dat gedeelte der besparing van vroegere productiën hetzij van eigen voortbrenging, hetzij van anderen, waarmeê hij weêr produceeren kan. - Onder natuur versta men dus alles wat onmiddelijk tot de natuur of hare voortbrengselen in betrekking staat.
Wij veroorlooven ons nog een paar minder duidelijke voorstellingen aan te stippen. Zoo zegt de schr. op blz. 26. ‘Het kapitaal is dus dat gedeelte van ons vermogen, dat niet aanstonds verteerd wordt, niet tot bevrediging van dadelijke persoonlijke behoefte wordt aangewend,’ en eenige regelen later ‘want alléén datgene, wat na de voorziening in onze oogenblikkelijke behoeften overblijft, verdient dien naam (van kapitaal).’ Is dat alles wel juist uitgedrukt? Zoo even stelden wij het voorbeeld van iemand, die zijne gelden beschikbaar heeft voor eene onderneming, en die een gedeelte daarvan gebruikt tot aankoop van de ruwe stof, een ander gedeelte tot verkrijging der werktuigen, weder een ander gedeelte tot betaling der arbeidsloonen (bedrijfskapitaal); maar ook een gedeelte besteedt, om zich en de zijnen te onderhouden, tot hij geproduceerd heeft. Dat laatste gedeelte, ofschoon ‘aangewend voor dadelijke behoeften’, zal toch wel degelijk tot het kapitaal gerekend moeten worden.
Even onduidelijk is hetgeen men op blz. 26 vindt. ‘Een grondbezitter b.v. gebruikt een deel van zijn tarweoogst aan zaadkoorn, een ander deel tot voeding zijner arbeiders, een derde verkoopt hij, en besteedt de koopsom aan de verbetering van zijnen grond. Al deze handelingen hebben gestrekt om kapitaal te vormen, want haar doel was uitbreiding en verbetering van zijn landelijk bedrijf enz.’ Hier heerscht, dunkt mij, eenigzins verwarring van begrip; immers zoowel het gedeelte van zijne productie, dat de grondbezitter gebruikt om weder te zaayen, als het andere, waarmede hij zijne arbeiders betaalt, maken reeds kapitaal uit. Die beide gedeelten dus hebben gestrekt - niet om kapitaal te vormen - maar om te produceeren. Alleen het gedeelte, dat hij verkocht heeft, zal dienen

{==502==} {>>pagina-aanduiding<<}
èn om zijnen rijkdom te vermeerderen, èn om op nieuw kapitaal te vormen voor eene nieuwe productie.
Nog eene aanmerking: op blz. 30 wordt gezegd ‘kapitaal is in alle gevallen de onmiddelijke vrucht van besparing’; vergissen wij ons niet, dan geeft de schr. hier aan kapitaal eene andere beteekenis. De vrucht toch van het aangewend kapitaal (of liever van den arbeid, die met behulp van kapitaal heeft plaats gehad) is: voortbrenging = rijkdom. Wat van die voortbrenging is overgebleven, na aftrek van hetgeen de arbeider noodig heeft gehad, om weêr te produceeren, is besparing, en daarmede heeft de arbeider rijkdom geschapen; daarmede heeft hij zijnen toestand verbeterd. De mate van besparing zal altijd zeer verschillen. Is die besparing luttel, dan zal ook die toestand luttel verbeterd zijn. Strekt zij, bijv. om de ellendige hut in eene kleine, meer herbergzame woning te herscheppen, er is reeds eene belangrijke schrede gedaan op den weg van verbetering van den toestand. Wordt de som van jaarlijksche besparingen eindelijk besteed tot aankoop van landerijen, men is, wat in het gewone leven genoemd wordt, een rijk man. Altijd zal arbeid, hoe weinig ook, rijkdom scheppen, al strekt die rijkdom ook tot kapitaal voor nieuwe voortbrenging; want, wanneer de arbeid niet meer produceert, dan hetgeen ik noodig heb om te bestaan, dan strekt die productie mij tot kapitaal voor nieuwe voortbrenging Rijkdom is dus dat gedeelte van de voortbrenging, dat overschiet na aftrek van het kapitaal voor nieuwe productie, en dat besteed wordt, om den toestand te verbeteren. Maar alles loopt in eenen cirkel rond; wordt de hut in eene meer gemakkelijke woning herschapen, er is arbeid noodig geweest, en die arbeid heeft voor hem, die den arbeid geleverd heeft, rijkdom verwonnen; voor den eigenaar representeert die woning het overgespaarde zijner productie, is zij rijkdom geworden; - maar aan de andere zijde kan zij hem ook strekken tot kapitaal, omdat zij hem in staat stelt, met beter resultaat eene nieuwe onderneming te beginnen, op
nieuw te produceeren, op nieuw rijkdom te scheppen. De grond, die van het overgespaarde aangekocht wordt, zal weder arbeid doen ontstaan, die weder voortbrenging tengevolge zal hebben, welke weder rijkdom scheppen kan. Heeft de eigenaar hem verpacht, dan geniet hij een gedeelte van het overgespaarde der productie (hetzij in natura of in de waarde daarvan, gerepresenteerd door geld), en dat zal voor hem weêr zijn het kapitaal, waarmeê hij op nieuw zal

{==503==} {>>pagina-aanduiding<<}
arbeiden, om op nieuw rijkdom te verwerven. Bewerkt hij zelf den grond, dan geniet hij de voordeelen, die hij anders met den pachter moet deelen. Wordt eindelijk het bespaarde gedeelte van de produetie geleend aan de eene of andere onderneming van iemand, in wien hij vertrouwen stelt, dan ondersteunt hij middelijk of onmiddelijk diens arbeid, arbeidt tevens zelf, en geniet pro rata parte een gedeelte der voordeelen, dat dan gerepresenteerd wordt door de rente.
Het is niet noodig, dat iemand zijne eigene krachten inspanne; hij kan door anderen laten arbeiden. Stel u voor iemand, dien het gewone leven een rijk man noemt. De rijkdom, dien hij bezit, is de som van de besparingen van vroegere productie; stel u verder voor, dat die som, uitgedrukt in geldspecie, bedraagt een millioen. Dat geld - om nu dit woord te gebruiken - is op verschillende wijzen belegd, d.i. dienstbaar gemaakt, om renten af te werpen. Belegd in grondbezit, strekt het - zoo als wij boven reeds zeiden - om den arbeid van anderen te bevorderen; evenzoo wanneer daarmede eene nijverheids-onderneming van een ander is tot stand gekomen. Belegd in staatspapieren strekt het, om den staat in de gelegenheid te stellen de staats-huishouding gaande te houden. Hoe men 't ook beschouwe, strekt zijn rijkdom, om weder arbeid, en dus ook middelijk rijkdom te scheppen, en altijd geniet hij zelf de vruchten of althans een gedeelte er van. Arbeid heeft in elk geval plaats; geen lid der maatschappij kan zich aan die wet onttrekken. De rijke moge zelf niet arbeiden, hij werkt en arbeidt door anderen. Wij mogen den man verachten, die de gaven des geestes, hem door de Voorzienigheid gegeven, niet gebruikt om door eigen inspanning eene zekere levensvoldoening te smaken, maar hij kan uit een staathuishoudkundig standpunt niet gezegd worden niet te arbeiden, omdat hij zelf schijnbaar niets doet, daar hij met zijne middelen den arbeid van anderen gemakkelijk maakt. Ook hij schept rijkdom. Alleen dan, wanneer hij voor inproductieve uitgaven meer besteedt, dan hij kan, en dus van lieverlede de som van besparingen van vroegere productie moet aanspreken, om zijne schulden te voldoen, vermindert zijn rijkdom, en zal hij spoedig de som van besparing tot nul reduceeren.
In eigenlijken zin is alles arbeid; maar niet alle arbeid verheft of veredelt den mensch, en de staathuishoudkunde handelt alleen van den den mensch waardigen arbeid. Wauneer gij op eene bad-
{==504==} {>>pagina-aanduiding<<}
plaats u aan de roulet-tafel zet, verricht gij in zekeren zin arbeid; gij spant uw denkvermogen in; gi hebt kapitaal noodig, en de gelegenheid biedt zich aan, om door dien arbeid eene zekere mate van rijkdom te verwerven. De dief, die in het holle van den nacht uw huis binnensluipt, arbeidt wel degelijk; hij heeft evenzeer werktuigen (kapitaal) noodig, en kan op die wijze evenzeer rijkdom scheppen. Dat de speler zich te gronde kan richten, en dat de andere op het schavot zijne euveldaad kan boeten, doet in zekeren zin niet ter zake. Want dit heeft hij met iederen arbeider gemeen, dat hij soms niet slaagt. De beste ondernemer, de beste arbeider kan evenzeer te gronde gaan door ongelukkigen oogst, door oneerlijke concurrentie en wat dies meer zij; maar de arbeid van den dief en den speler is een onedele, den mensch verlagende, arbeid, waarmede de wetenschap, die ook zedelijkheid en godsdienst als steunpilaren van elken staat waardeert, zich niet bezig wil houden.
Van lieverlede zijn wij afgeweken van ons voornemen, om een verslag te geven van het belangrijke werkje van den heer Boer. Wanneer wij op den ingeslagen weg wilden voortgaan, zouden wij een even dik verslag moeten schrijven, als het boek groot is. Wij hebben eenige opmerkingen opgeteekend naar aanleiding van het gelezene. Van harte hopen wij, dat het boekske, dat slechts weinig kost, in de handen van iederen leerling zal gevonden worden. Hij zal er baat bij vinden. Hij zal niet alleen de vereischten en de behoeften van den arbeid behandeld vinden, maar hij zal ook leeren, welke stelling de staat moet innemen tegen over den arbeid, hoe deze, aan zijn eigen lot overgelaten, de beste vruchten af zal werpen. Eindelijk zal het leven van Benjamin Franklin hem een voorbeeld zijn, hoe men door arbeid en door spaarzaamheid, maar ook door rechtschapenheid vooruit kan komen.
Zutphen, 22 July 1865.
Ed. Lenting.
Mr. J. Van Gigch. Beknopte Handleiding voor de beoefening van het Nederlandsche Handelsregt ten behoeve van het onderwijs op de hooge burgerscholen (1e. en 2e. afl.) 's Gravenhage, M.J. Visser 1864 en 1865. Prijs 90 cents.
De wet op het middelbaar onderwijs, waarvan voor Nederland in vermeerdering van kennis en beschaving de schoonste vruchten mogen worden verwacht, heeft gewild, dat op de hoogere burger-
{==505==} {>>pagina-aanduiding<<}
scholen met vijfjarigen cursus ook onderwijs zou worden gegeven in de beginselen der handelswetenschappen. Toen in het eerste Voorloopig Verslag, over dit wetsontwerp uitgebracht, de vraag tot de Regeering werd gerigt, of onder die beginselen ook die van het handelsrecht begrepen waren, werd door haar een bevestigend antwoord gegeven. Men ziet dan ook van lieverlede, dat op de middelbare schoolen aan de aanstaande kooplieden collegiën in het handelsrecht worden gegeven. Wij hebben tegen dit verschijnsel op zich zelf geen bezwaar. Integendeel zouden wij meenen, dat het zeer juist gezien is van den wetgever, dat hij dengene, die geroepen is eene handels- of industriële praktijk in de maatschappij uit te oefenen, in de gelegenheid stelt om de beginselen te leeren kennen, waarop de wettelijke regelen rusten, welke die praktijk beheerschen, - regelen, niet het uitvloeisel van bloot willekeurige theoriën, maar welke zelve uit de behoefte der praktijk zijn voortgekomen. Wil dit nu evenwel zeggen, dat het hoofd van den aanstaanden koopman moet worden opgevuld met de definitiën en artikelen der bestaande handelswet, en dat hij zich moet verdiepen in de veelvuldige twistpunten, waartoe deze afwijkingen van het gewoon burgerlijk recht zoo gereedelijk aanleiding geven? De heer van Gigch heeft te recht ingezien, dat hetzelfde verschil, dat zich over het algemeen tusschen eene opleiding en onderrichting aan de middelbare en de hoogere school behoort te openbaren, ook bij het onderwijs in het handelsrecht moet worden in het oog gehouden. Het komt er hier niet op aan, schrandere rechtsgeleerden te vormen, wien de handelswet als een der tournooijen hunner dagelijksche schermutselingen wordt aangewezen, maar beschaafde kooplieden in de maatschappij te doen
optreden, die zich reden weten te geven van ieder hunner handelingen, die steeds in de gedachte hebben, dat de handelsbetrekkingen op wederkeerig vertrouwen zijn gegrond. De handelswet heeft geen anderen grondslag. De heer van Gigch heeft voor de jongelingen van de middelbare school een zeer bruikbaar leerboek geschreven, en wij aarzelen niet daaraan de verdienste toe te kennen, die het toekomt. Het is zoo beknopt en bevattelijk mogelijk. Wij zouden niet weten, hoe het handelsrecht meer populair zou kunnen worden voorgedragen. De voorbeelden, waarmede de schrijver de regelen van de wet - van hare dorheid en wijdloopigheid ontdaan - toelicht, konden niet juister zijn gekozen.

{==506==} {>>pagina-aanduiding<<}
Vooral de afdeeling, die tot het handelspapier betrekking heeft, geeft van die moeijelijke materie een zeer beperkt, maar toch zeker een zeer duidelijk begrip. Het woord van den leeraar behoort ieder punt aan te vullen en de voorstelling te verbreeden. Als handleiding bij de lessen kan het zeker nut stichten.
Wij veroorlooven ons echter, zonder aan de verdiensten van dit boekje te willen te kort doen, drie opmerkingen aan het oordeel van den schrijver te onderwerpen. Wellicht, dat daarvan bij een herdruk van dit geschrift, dien wij na eenigen tijd tegemoet zien, eenig partij kan worden getrokken.
In de eerste plaats meenen wij, dat de schrijver niet wel heeft gehandeld zijne handleiding tot het privaat handelsrecht te beperken. Onderwijs in handelswetenschappen eischt meer dan de aanwijzing van de rechten en verplichtingen, die tusschen de bijzondere personen uit handelsverrichtingen voortvloeijen. Wij zouden meenen, dat daaronder ook het publiek handelsrecht moet gerangschikt worden, d.i. namelijk het zamenstel der wettelijke bepalingen, die de verhouding van den handel tot den staat regelen. Wat de aanstaande koopman bovenal behoort te kennen, is juist die handelswetenschap. Hij moet een helder begrip hebben van de waarheid: dat alleen vrijheid op dit gebied tot bloei en ontwikkeling kan voeren. Men werpe ons niet tegen: wat gij verlangt, behoort tot de sfeer der staathuishoudkunde. Dáár valt te redeneeren over de dwaze theorie van de handelsbalans, dáár behoort het onderzoek te worden ingesteld naar de verderfelijke strekking van Colberts handelsbescherming en Laws papieren windhandel. Wat wij onder publiek handelsrecht verstaan, is echter iets anders. Wij onderscheiden tusschen de geschiedenis der staathuishoudkunde en de geschiedenis van ons staatsrecht in betrekking tot den handel. De aanstaande koopman en industrieël moet de volle zegeningen beseffen, welke uit de toepassing van het beginsel van handelsvrijheid op ons staatsregt zijn voortgevloeid, - de onwaardeerbare voordeelen leeren kennen, welke uit de huldiging van dat beginsel in onze handel-, scheepvaart- en belastingwetgeving zijn gesproten. Ook de verplichtingen, welke de koopman tegenover den staat te vervullen heeft, mogen hem niet onbekend blijven; hij moet weten, aan welke belemmeringen handel en nijverheid nog onderworpen zijn en wat er uit de geschiedenis van den Nederlandschen handel voor de toekomst voor hem te leeren valt. De aanstaande koopman moet niet alleen bekend

{==507==} {>>pagina-aanduiding<<}
worden gemaakt met den aard en het karakter van de verschillende instituten onzer haudelswetgeving; hij moet ook gewezen worden op de voorregten, welke hij ondervindt, wanneer hij zijn toestand met dien van den handelaar in het buitenland vergelijkt. Kiezen wij bijv. Frankrijk, aan hoeveel beperkingen zijn daar de handel en de nijverheid niet nog voortdurend onderworpen? De bakkers en tooneeldirecteuren mogen hunne vrijheid hebben teruggekregen; maar aan hoeveel beperking is de uitoefening van andere beroepen niet nog altijd onderworpen? Niemand zal kunnen ontkennen, dat het politierecht van den staat, dat zich in den laatsten tijd in onze wetgeving meer en meer laat gelden, de vrijheid der nijverheid ook bij ons nog altijd eenigermate beperkt, al moet die beperking ook uit het oogpunt van het algemeen belang als noodzakelijk worden beschouwd. Die verhouding der nijverheid - en de handel is toch niets dan species der algemeene nijverheid - tot den staat en ook in het bijzonder tot den fiscus behoort aan onze toekomstige nijveren te worden medegedeeld, terwijl hun ook de kennis niet mag worden onthouden van de redenen, waarom onzen wetgever de instelling van afzonderlijke rechtbanken voor koophandel niet in ons recht heeft overgenomen. Andere punten, tot het publiek handelsrecht behoorende, als de octrooijen, de patenten, de kamers van koophandel, het handelszegel, zouden allen eene populaire bespreking met ‘den zeventien- of achttienjarigen jongeling’ ten volle verdienen. Zou de heer van Gigch zoo geheel afkeerig zijn van het denkbeeld om, ofschoon zijn tweede aflevering reeds als laatste is betiteld, nog een derde de middelbare school te doen intreden, waarin het publiek handelsrecht tot een systeem gerangschikt word? Ook zouden dan aan de geschiedenis van onzen handel eenige paragraphen kunnen worden gewijd.
De tweede bedenking, welke wij tegen dit werkje moeten aanvoeren, geldt het systeem, waarin de essence van ons handelswetboek is geordend. Wij gelooven, dat de schrijver beter had gedaan, nu hij zich toch geheel heeft losgescheurd van de artikelen en de stijve bewoordingen van het wetboek zelve met zijne titels, afdeelingen en verwijzingen, zich ook niet zoo strikt te houden aan de volgorde van ons Wetboek van koophandel of de onderwerpen, daarin uitsluitend behandeld. Wel heeft zich de schrijver reeds eene afwijking veroorloofd door het faillietenrecht te behandelen vóór het zeerecht en de reederij onder de vennootschappen

{==508==} {>>pagina-aanduiding<<}
op te nemen, maar nu hadden wij ook gaarne gewenscht, dat hij zich in de afbakening der verschillende onderwerpen nog wat vrijer had bewogen. Indien men het eerste boek systematisch wilde bewerken, dan zouden wij de volgende afdeelingen regelmatiger hebben gevonden: 1o. Kooplieden, 2o. Verplichtingen, den kooplieden opgelegd. 3o. Instellingen ten behoeve van kooplieden, tusschenpersonen, 4o. Handelsverbindtenissen en bewijs daarvan, 5o. Vereeniging van kooplieden. a Beginsel van persoonlijke verantwoordelijkheid, b beginsel van niet- persoonlijke verantwoordelijkheid, c gemengd beginsel. De reclame had dan tot het faillietenrecht kunnen worden teruggebracht, waartoe dit middel behoort. Had de heer van Gigch niet het wetboek genoegzaam op den voet gevolgd, hij zou ook zeker niet de handelsinstituten zijn voorbijgegaan, welke, hoezeer onzen wetgever onbekend, zich in de praktijk wel degelijk voordoen. Wij noemen slechts de zoogenaamde commandite par actions en het leerstuk van den handelsreiziger. De handelswetenschap behoeft zich niet zoo angstvallig te sluiten in de boeijen eener handelswet, die ieder jaar iets meer veroudert. De vooruitgang van de nijverheid in deze eeuw doet instellingen oprijzen, welke binnen korten tijd eene herziening van het wetb. van kooph. kunnen noodzakelijk maken. Dat de zee-assurantiën onder het zeerecht en niet onder de assurantiën in het algemeen zijn behandeld, kunnen wij eer goed- dan afkeuren, daar de gevolgen der zeeverzekering zich niet bloot tot dien titel bepalen, maar zich over vele andere instituten uitstrekken en daarmede in regtstreeksch verband staan.
Een derde opmerking geldt de beknoptheid van den inhoud. Is niet aan die beknoptheid eenigzins de volledigheid opgeofferd? Wij zouden geneigd zijn die vraag bevestigend te beantwoorden, wanneer wij bedenken, dat al wat betreft de vrouwen-kooplieden zich bepaalt tot eene noot op bladz. 5, al wat aangaat de minderjarigen-kooplieden slechts enkele woorden op bladz. 122 beslaat; - dat de handelingen voor gemeene rekening, welke in de praktijk veelvuldig voorkomen, zijn weggelaten; - dat wel van de wisselverbindtenissen zeer duidelijke modellen zijn medegedeeld, maar die mededeeling van andere afschriften, als vrachtbrieven, cognoscementen, facturen, polissen ontbreekt; - dat de herwissel met stilzwijgen is voorbijgegaan, en zoo meerdere punten die althans eene korte aanstipping in dit handels-panorama hadden verdiend. Geen vitzucht drijft ons tot het maken dier aanmer-
{==509==} {>>pagina-aanduiding<<}
kingen, maar wij hebben ze ons met bescheidenheid veroorloofd, om te doen zien, dat het boekje bij herdruk voor menige verbetering vatbaar is, voor meerdere zelfs dan die wij opsomden.
Eindelijk zijn wij op enkele onnaauwkeurigheden gestuit. Is het wel juist gezien op blz. 12, art. 1670, 2de lit. B.W. op de handelsvennootschappen van toepassing te verklaren? Vervalt die toepasselijkheid niet van zelve, doordien voor de handelsvennootschap eene authentieke of onderhandsche acte wordt vereischt, en de vennooten mitsdien volkomen vrijheid hebben, om het aandeel in de winsten en de verliezen naar goedvinden te berekenen? Op bladz. 110 lezen wij, dat, om een feit door getuigen te staven, er minstens twee getuigen zullen moeten zijn, maar geldt die regel in ieder geval voor het handelsrecht? Of bevat niet art. 67 W.v.K. eene bepaalde afwijking van den regel, één getuige, geen getuige? Op blz. 78 staat abusivelijk schrijver in plaats van schipper. Of heeft men hier gedacht aan het beginsel, dat het cognoscement uit het geschrift zelve ontstaat? Zoo diep behoeven echter niet-rechtsgeleerden niet door te dringen, die met behulp van dit boekje al heel knappe handelaren kunnen worden!
G. Belinfante.
W. Hoogvliet. Verzameling van wetten en Kon. besluiten tegen wier overtreding straf is bedreigd. 1808-1858 met alphabetisch register. Rotterdam, Hendrik Altmann. 1863. Prijs ƒ 0.60.
Met het oog op de gestadige uitbreiding en vermeerdering van het politiewezen is het zeker van belang, dat den politie-beambte de weg worde gemakkelijk gemaakt om de wetten, besluiten en verordeningen, voor wier nakoming hij verpligt is te waken, te leeren kennen. Van den politie-beambte wordt geene geringe kennis vereischt. Hij moet bekend zijn met het wetboek van strafregt, met speciale wetten en besluiten, onderwerpen behelzende, waarop strafbepalingen zijn vastgesteld, provinciale en gemeentelijke strafverordeningen en de ministeriële aanschrijvingen, waarbij zijne instructiën worden vastgesteld of beschouwingen medegedeeld, ten aanzien van de toepassing eener wet of van een kon. besluit. De speciale strafwetten van Mr. van Deinse (twee deelen) zijn voor den rechtsgeleerde bestemd, die daarin kennis erlangt van de rechterlijke uitspraken, van de jurisprudentie. Voor den politie-ambtenaar diende nog een andere verzameling te worden bewerkt, welke bloot behelsde de speciale wetten en

{==510==} {>>pagina-aanduiding<<}
koninklijke besluiten, waaruit strafbepalingen voortvloeijen. De heer Hoogvliet, die zich reeds door zoo menigen arbeid op dit gebied verdienstelijk heeft gemaakt, heeft door deze verzameling den politie-beambten eene uitstekende dienst bewezen. Hij heeft zich vooral, en wij gelooven te recht, er voor gewacht het werkje te lijvig te maken, en daarom die wetten en besluiten niet opgenomen, ‘waarvan de handhaving meer bijzonder aan andere ambtenaren is toevertrouwd of wier eigendunkelijke toepassing door een beambte van politie gevaarlijk te achten is.’ De laatste beschouwing is zeker geene overbodige bijvoeging voor de Nederlandsche politie, die soms wel eens te veel neiging tot overdreven inmenging betoont. Intusschen gelooven wij toch, dat door den heer Hoogvliet een nog nuttiger arbeid over eenige jaren kan worden verrigt, wanneer een aantal nieuwe politiewetten zullen zijn tot stand gekomen, door eene volledige verzameling van de speciale strafwetten het licht te doen zien. De heer Hoogvliet heeft de overtuiging dat in dezen arbeid vele leemten bestaan; ons is vooral ééne opgevallen, de niet-opneming van het keiz. decreet van 12 Maart 1806, omtrent het dragen van verboden wapenen. De politie mag van dit decreet niet onkundig blijven, nu de Hooge Raad onlangs heeft beslist, dat het dragen of bij zich hebben van een zakpistool wel degelijk strafbaar is. Volgens het hoogste rechtscollegie mag men wel een zakpistool koopen, maar men mag het niet bij zich dragen.
G.




IV. Opvoeding en Onderwijs.

De theorie en de oplossing van hoogere-magtsvergelijkingen. - Een leerboek ook voor hen die niet geregeld onderwijs ontvangen. Door Dr. E. van der Ven, Directeur van de hoogere burgerschool te Haarlem. Te Leiden, bij A.W. Sythoff, 1864. xii en 284 blz. 8o. Prijs ƒ 3,60.
1. Oplossen van vergelijkingen, dit doet gij allen, lezers! al is het ook misschien onbewust. Gij keert b.v. terug van een concert, bevindt ƒ 13 te hebben uitgegeven en herinnert u behalve vijf plaatsen nog voor ƒ 3 aan ververschingen te hebben betaald; maar gij wilt weten, hoeveel u iedere plaats gekost heeft; dan berekent gij ligt, dat zij u op ƒ 2 te staan kwam. Een stelkundige noemt den prijs van ééne plaats x gulden, en zegt: vijf dier plaatsen kostten ƒ 5 x en nog ƒ 3 maakten ƒ 13, of in zijne taal 5 x + 3 = 13; hij trekt ter wederzijde 3 af, dan blijft er 5 x = 10, en deelt

{==511==} {>>pagina-aanduiding<<}
nu door 5, dan komt er x = 2 gulden. Elke zoodanige vorm met het teeken gelijk (=) heet daarom eene vergelijking.
Wanneer gij u niet meer het getal der plaatsen kondet herinneren, maar alleen nog wist, dat gij drie plaatsen meer naamt, dan iedere plaats u guldens kostte, dan zoude uwe redenering meer zamengesteld worden. De stelkundige zoude u dus helpen. Zij weder x gulden de prijs van ééne plaats, dan naamt ge x + 3 plaatsen, die u dus x (x + 3) gulden kostten; dus moet weder x (x + 3) + 3 = 13 gulden zijn. Van weêrskanten 3 aftrekkende, komt er x (x + 3) of x2 + 3 x = 10: hij telt dan ter wederzijde (
{== afbeelding 	==} {>>afbeelding<<}
    
)2 = 
{== afbeelding 	==} {>>afbeelding<<}
    
 op, en verkrijgt x2 + 3 x + (
{== afbeelding 	==} {>>afbeelding<<}
    
)2 = 
{== afbeelding 	==} {>>afbeelding<<}
    
. Het eerste lid is juist het vierkant van x + 
{== afbeelding 	==} {>>afbeelding<<}
    
, het tweede dat van ± 
{== afbeelding 	==} {>>afbeelding<<}
    
; trekt hij dus den vierkantswortel, zoo verkrijgt hij x + 
{== afbeelding 	==} {>>afbeelding<<}
    
 = ± 
{== afbeelding 	==} {>>afbeelding<<}
    
 dat is, na aftrekking van 
{== afbeelding 	==} {>>afbeelding<<}
    
, x = - 
{== afbeelding 	==} {>>afbeelding<<}
    
 ± 
{== afbeelding 	==} {>>afbeelding<<}
    
, dus x =

{== afbeelding 	==} {>>afbeelding<<}
    
 = 2, of x = - 
{== afbeelding 	==} {>>afbeelding<<}
    
 = - 5. Beide uitkomsten, in de oorspronkelijke vergelijking gesteld, blijken daaraan te voldoen; hier kunt gij echter alleen zeggen, dat gij ƒ 2 betaaldet, want - ƒ 5 te betalen zoude beteekenen, dat gij voor iedere plaats ƒ 5 ontvingt, en dit is bij onze concerten de gewoonte niet. In dit geval zoudt ge ook - 5 + 3 = - 2 plaatsen genomen, dat is eigenlijk 2 plaatsen afgestaan hebben, dat ook niet in uwe bedoeling lag.
2. In dit laatste geval noemt men de vergelijking eene van de tweede magt, omdat daarin x2 voorkomt. Zij is reeds veel moeijelijker te behandelen, dan eene der eerste magt, die alleen x bevat, zoo als die van het eerste geval. Te regt onderstelt gij, dat eene vergelijking met x3, x4 enz. nog moeijelijker op te lossen zoude zijn: dit is ook zoo, ja zelfs wanneer er x5 in voorkomt, is zulk eene algemeene oplossing, als hier boven werd gegeven, eene onmogelijkheid [P. Ruffini 1), N.H. Abel 2)].
Aanvankelijk zocht men algemeene oplossingen, [H. Cardanus 3), N. Tartaglea 4), L. Ferrari, R. Cartesius 5), Euler 6)], dat is zulke, waarbij de vergelijkingen van verschillende orde letters tot coëfficienten hebben: zoo ziet men ligtelijk, dat de zoo even gegeven oplossingen algemeen zijn, wanneer men ze toepast op de algemeene

{==512==} {>>pagina-aanduiding<<}
vergelijkingen ax + b = o, ax2 + bx + c = o, en de uitkomsten 
{== afbeelding 	==} {>>afbeelding<<}
    
 verkrijgt.
Zulke vergelijkingen, bv. x4 + ax3 + bx2 + cx + d = o, leerde men later herleiden tot den eenvoudiger vorm, waarbij de hoogste magt op ééne na ontbrak, dat is in ons geval x14 + b1x12 + c1x1 - d1 = o, den herleiden vorm; hiertoe stelde men x = x1 - ¼ a. Deze methode werd door E.W. von Tschirnhausen 1) verder uitgewerkt, maar hij onderstelde verkeerdelijk, dat zij tot eene algemeene oplossing zoude voeren; evenmin gelukte zulks later aan G.B. Jerrard 2), die dit onderzoek weder opvatte.
Hetzelfde geldt van de betrekkingen, die er bestaan tusschen de coëfficienten eener vergelijking, de a, b, c, d, van het vorige voorbeeld, en de waarden, die aan eene vergelijking voldoen, hare zoogenaamde wortels [F.v. Vieta 3), A. Girard 4)]: deze betrekkingen zijn zeer eenvoudig, daar die coëfficienten, (op het teeken na, dat telkens omkeert), de sommen zijn van de produkten van al die wortels, 1 aan 1, 2 aan 2, 3 aan 3, enz. genomen: zóó, dat de eerste coëfficient met de som der wortels, de laatste met hun produkt in volstrekte waarde (dat is, zonder op het teeken te letten), overeenkomt. Ook hierin meende men wel eens een middel ter algemeene oplossing te hebben gevonden: maar ook dit bleek slechts schijn te wezen; ten laatste toch voerden al die waarden van de verschillende coëfficienten weder terug tot de oorspronkelijke vergelijking, en men was niets gevorderd.
3. Men werd dus gedrongen, om het terrein dier algemeene gedachtenvormen, de zoogenaamde stelkundige vergelijkingen, te verlaten, en zich te bepalen tot de veel meer bijzondere, waarbij de coëfficienten in getallen gegeven zijn (zooals hierboven onder No. 1), de getallen-vergelijkingen. Maar ook hier kwam men al dadelijk met algemeene beschouwingen niet veel verder: men moest telkens tot beproeving zijne toevlugt nemen, om allengs tot de waarheid te naderen, en daarbij bevond men spoedig, dat het onderzoek zich in meer dan eene rigting moest uitstrekken.

{==513==} {>>pagina-aanduiding<<}

Zoo als reeds boven bleek van eene tweede-magtsvergelijking, dat er meer dan ééne waarde van x konde zijn, die aan de vergelijking voldeed, dat deze dus meer dan één wortel heeft, zoo is dit bij iedere vergelijking het geval. Eene vergelijking van de 3de, 11de, ade magt bleek ook 3, 11, a wortels te hebben. Het bewijs dezer eigenschap [A.L. Cauchy, 1), C.F. Gauss, 2)], is daarom niet zonder bezwaren, omdat deze wortels van geheel verschillenden aard kunnen wezen. Immers kunnen er behalve de positieve en negatieve bestaanbare wortels nog andere voorkomen van den vorm p ± q√ - 1, die vroeger onbestaanbare werden genoemd, maar sedert den laatsten tijd den naam van complexe hebben gekregen, en voor even geldig als de bestaanbare worden gerekend; zij komen telkens paarsgewijze voor: de wortel p + q√ - 1, vordert den toegevoegden wortel p - q√ - 1.
Het vraagstuk nu, om al deze wortels te bepalen, splitst zich hoofdzakelijk in twee deelen: vooreerst moet men nagaan, of er zulke complexe, ook wel of er een paar gelijke wortels voorkomen; - deze laatsten toch geven aanleiding tot bijna dezelfde verschijnselen, als men bij de eersten opmerkt -; en welke ongeveer de plaats is der overigen, dat is, welke hare eerste cijfers zijn: - vervolgens komt het er op aan, om iederen wortel op zich zelven te benaderen, zoo naauwkeurig als men zulks verlangt.
4. Beide punten worden in B en C der Eerste Afdeeling van Dr. van der Ven's leerboek behandeld.
Deze Eerste Afdeeling, ‘de Theorie en de oplossing van hoogere-magts-vergelijkingen met ééne onbekende’ (blz. 1-238), bevat onder A, ‘regtstreeksche oplossing van hoogere-magts-vergelijkingen,’ Hoofdstuk 1 en 2, § 1-7 (blz. 1-48), enkele der regtstreeksche oplossings-methoden van derde- en vierde-magtsvergelijkingen; onder B, ‘de algemeene eigenschappen der hoogere-magts-vergelijkingen, de vervormingen die men haar kan doen ondergaan, en de onderzoekingen waaraan men haar moet kunnen onderwerpen,’ Hoofdstuk 3-5, § 8-16 (blz. 49-174), o.a. de

{==514==} {>>pagina-aanduiding<<}
afscheiding der wortels naar F.D. Budan, en de behandeling eener vergelijking naar J.C.F. Sturm; onder C, ‘de oplossing der hoogere-magts-vergelijkingen door benadering,’ Hoofdstuk 6 en 7, § 17-20 (blz. 175-238), de benaderings-methoden van L. Horner en Is. Newton; klaarblijkelijk behoort het zevende Hoofdstuk, over de wederkeerige en binomiale vergelijkingen onder deze C niet te huis. Verder komen in de Tweede Afdeeling, ‘De Theorie en de oplossing van hoogere-magts-vergelijkingen met meer dan ééne onbekende,’ (blz. 239-284) Hoofdstuk 1-4, de methode van oplossing door het zoeken van den grootsten gemeenen deeler, die van Labatie, en iets over den graad der eindvergelijking voor.
De uiteenzetting der verschillende methoden wordt telkens, overeenkomstig het doel, dat de schrijver zich voorstelde, opgevolgd door de zorgvuldige uitwerking van een zeker aantal voorbeelden, ter opheldering van het aangevoerde; dit geeft aan het boek een zeer eigenaardig karakter en kan gunstig op de vorming werken van hen, die geen geregeld onderwijs kunnen ontvangen.
5. Op blz. 22-25 vindt men de regtstreeksche oplossingen van derde-magtsvergelijkingen, op blz. 32-34 die van zulke der vierde magt. Bij dit onderwerp vergist zich de schr., als hij op blz. 19 beweert, dat in het onherleidbare geval (bij derdemagtsvergelijkingen) slechts één der wortels in eene reeks te ontwikkelen is; immers, even als de som der beide reeksen van blz. 17 y + z oplevert en daarmede den wortel x = 2p, evenzeer geeft haar verschil y - z hier 2q √ 3, wanneer de beide andere wortels zijn x = p ± q √ 3: zij kunnen dus wel degelijk uit deze p en q worden bepaald. - Bij de vierde-magtsvergelijkingen konde onder anderen althans de methode van Ferrari of L.R. Bombelli 1), zijn aangegeven. - Ook over de onmogelijkheid der algemeene regtstreeksche oplossing wordt hierbij het een en ander opgemerkt.
Op blz. 64-66 volgen nu eenige voorbeelden voor het vergrooten of verkleinen der wortels met gegeven factoren; op blz. 71-79 het vermeerderen of verminderen daarvan met gegeven verschillen, waarin tevens het grondbegrip der benaderings-methode van Horner ligt opgesloten; hierop volgt iets over het verdrijven van willekeurige termen. Verder vindt men blz. 91-96 voorbeelden voor het bepalen van de grenzen der wortels naar eenige

{==515==} {>>pagina-aanduiding<<}
der daarvoor bestaande regels (daarbij ontbreekt die van Vène 1), terwijl die van blz. 89 zonder moeite veel scherper en dus juister te maken was); blz. 98-104 voor het bepalen der meetbare wortels, en wel in geheele getallen, of in meetbare breuken, waarbij de kunstgreep van Iac. à Wassenaer 2), niet vergeten is; blz. 109-111 en 114, 115 voor dat der gelijke wortels, door middel der afgeleide functiën, die hier het eerst voorkomen; blz. 119, 120 voor het scheiden der wortels.
Nu volgt eene uiteenzetting van de methode van F.D. Budan 3), eerst diens theorema, dan dat van Ren. Descartes 4), of Th. Harriot 5), de regel van het dubbele teeken, het onderzoeken der twijfelachtige gevallen door het overgaan tot de vergelijking op de omgekeerde wortels, ten einde de complexe wortels op te sporen: met voorbeelden blz. 127-131, 134-137, 142-152. Hierbij is op blz. 146 door onnaauwkeurigheid eene fout ingeslopen, ‘in datzelfde (lees: het volgende) voorbeeld om daar F (x + 3), te bepalen wil sch. in F (x + 4) de wortels met één verminderen: dit is juist, doch de gebruikte vorm is niet F (x + 4) maar slechts de eerste regel bij hare ontwikkeling naar Horners methode, zoodat alleen de standvastige term juist is. Vandaar is ook F (x + 3) en daarmede de gevolgtrekking onjuist, dat er tusschen - 3 en - 4 een paar complexe wortels verloren gaan. Wanneer men de juiste F (x + 4) ontwikkelt, vindt men dat er twee bestaanbare wortels zijn, één tusschen - 1 en - 2, één tusschen - 2 en - 3; zoodat dit voorbeeld hier niet kan dienen tot het voorgestelde doel. De methode van J.B.J. Fourier 6) wordt hier geheel gemist, hoezeer hare gewone afleiding uit het begrip van de subtangens uit de analytische meetkunde - op blz. 83 met een paar woorden besproken, - die hier hare eigenaardige moeijelijkheden kan hebben, toch niet noodzakelijk is. Maar de geheel zuivere, zeker gaande en steeds tot het doel voerende, maar
dan ook veel werk kostende methode van

{==516==} {>>pagina-aanduiding<<}
Stnrm 1) wordt eenigzins uitvoerig uiteengezet, met voorbeelden blz. 155, 165-172: hierbij wordt echter niets gezegd omtrent het vormen der Sturmsche functiën bij het zoeken van den grootsten gemeenen deeler; hetgeen bij dit, vooral voor de praktijk ingerigt, boek wel mag bevreemden.
In het zesde Hoofdstuk wordt de benaderings-methode van L. Horner 2) behandeld, en daarbij gewag gemaakt van die van Is. Newton 3). Beide steunen op eene eenvoudige rekenwijze, om alle wortels eener vergelijking met een gegeven getal te verminderen: deze verminderingen betreffen telkens een cijfer van lageren rang in de uitkomst, hier den wortel zelven, zoodat de bewerking eene regtstreeksche benadering wordt. Hierbij is steeds de plaats der wortels als ongeveer bekend ondersteld: de methode geldt als zoodanig slechts voor de bestaanbare wortels. Hier wordt zij eerst toegepast op vierkants-vergelijkingen, dan op die van den derden graad, eindelijk op hoogere-magtsvergelijkingen. Zoo ergens, dan passen hier de voorbeelden, die dan ook blz. 183-211 voorkomen; zij zijn met zorg bewerkt, ongeveer de helft zijn wel bekende, maar dit schaadt niet aan de vruchtbaarheid der behandeling. Ook het geval, dat twee wortels bijna gelijk zijn, dat is een zeker aantal cijfers gemeen hebben, wordt afzonderlijk nagegaan en blz. 217-219 door een voorbeeld toegelicht.
In het zevende Hoofdstuk vindt men de wederkeerige vergelijkingen met voorbeelden blz. 224-228, en daarna de binomiale (of liever tweeledige) vergelijkingen behandeld; deze laatste laten eene algemeene oplossing toe, en behooren dus hier in het geheel niet te huis.
Eene aanteekening bevat een bewijs, en wel dat van Cauchy 4), dat elke vergelijking noodzakelijk één wortel van den vorm a + b √ -1 moet hebben. Daaruit volgt dan van zelf dat eene vergelijking van den nden graad ook noodzakelijk juist n wortels heeft, waaronder dan een even getal complexe kunnen voorkomen.
De Tweede Afdeeling bevat blz. 250-254 voorbeelden voor de oplossing van een stel van twee hoogere-magts-vergelijkingen met twee onbekenden door middel van haren grootsten gemeenen deeler, daar toch hier de gewone eliminatie niet tot het doel zoude kunnen voeren. Op blz. 263-267 vindt men voorbeelden

{==517==} {>>pagina-aanduiding<<}
voor het vormen der eindvergelijking naar Labatie 1); blz. 275-277 voor het bepalen van den graad dierzelfde eindvergelijking; blz. 278 - 284 eindelijk iets over het vormen van de eind-vergelijking van drie vergelijkingen met drie onbekenden.
Tot hiertoe heeft de schr. zijne beschouwingen voortgezet, ‘waar de theorie de praktijk voorbij streeft’: zoude het niet meer naar waarheid zijn te bekennen: waar de theorie nog niet geleerd heeft tot de praktijk aftedalen?
6. In dit boek worden nu wel, behalve het reeds aangestipte, verschillende punten gemist van althans niet minder belangrijkheid dan de opgenomene, ook zulke, die bij de praktijk zelve van veel belang zijn; bijv. het bepalen der twee laatste wortels, als al de overigen bekend zijn, een punt van zooveel gewigt, als het hier een paar complexe wortels of ook wel twee bijna gelijke wortels geldt; de benaderings-methode van Th. Weddle 2), die zooveel gemak geeft bij onvolkomen hooger-magtsvergelijkingen, dat is zulke, waarbij enkele magten van de onbekende ontbreken; alsook de benadering van complexe wortels, bijv. naar de methode van S. Spitzer 3), [die wortels worden door den Schr. in het geheel niet benaderd], - het moge dus in zeker opzigt wat al te eenzijdig gehouden zijn, - hier tegenover staat, dat hetgeen daarin voorkomt, uitvoerig genoeg, ook helder behandeld wordt; en alzoo kan het, met behulp van het groot aantal voorbeelden, wel geschikt worden geoordeeld tot zelf-oefening.
Hij, die tot dit boek zijn toevlugt neemt om zich voor een of ander examen klaar te maken, zal er menigen nuttigen wenk ontmoeten; vindt er stof genoeg ter voorbereiding.
Hij, die werkelijk door lust tot studie gedreven, dit boek in handen neemt, zal met bewondering daaruit opmaken, hoe de meest ingewikkelde en moeijelijke vraagstukken allengs door de wetenschap zijn overmeesterd; dat er nog zulke overblijven, die ons doen zien, hoe door schijnbaar nietige omstandigheden die wetenschap plotseling kan te kort schieten.
de Bilt, Julij 1865.
Dr. D. Bierens de Haan.


{==518==} {>>pagina-aanduiding<<}

Buitenlandsche letterkunde.

Losse schetsen.

Alphonse Karr.

Wanneer men soms te Nizza (Nice), op het strand der Middellandsche zee, op een schoonen zomeravond, wanneer de zon even voor haar ondergang de prachtige lichttinten aan den hemel voortbrengt, die de schilders zoo dikwijls te vergeefs getracht hebben op 't doek te brengen, een man onbewegelijk dit schoone schouwspel ziet gadeslaan, terwijl hij nu en dan een ligt rookwolkje in de lucht doet opstijgen, dan kunt gij, zonder veel kans van u te vergissen, zeggen, dat is Alphonse Karr, de geniale schrijver, de onverschrokken zeeman, de schrandere tuinier, die, na veel en veel schoons geschreven te hebben, tot de conclusie is gekomen, dat het beter is, zijn leven door te brengen met het bewonderen van de pracht der natuur, dan het te verknoeijen met het doen van ijdele pogingen om ze te beschrijven.
Jean-Alphonse Karr, geboren te Parijs den 24. November 1808, was de zoon van een niet onverdienstelijk pianist, die reeds in 1826 stierf en zijne vrouw in weinig gunstige finantiëele omstandigheden achterliet. Alphonse ging daarna met zijne moeder in de omstreken van Parijs wonen en werd met veel moeite vijfde secondant aan het Collége Bourbon, waar hij zelf zijn studiën op schitterende wijze had voltooid. Tegen dien tijd begon het Romantisme het hoofd op te steken en Karr, bij wien daarenboven nog een ongelukkige liefde de verbeeldingskracht prikkelde, stortte even als Gautier en anderen zijn gemoed en hartstogt uit

{==519==} {>>pagina-aanduiding<<}
in Sesquipedalia Verba, die gelukkig niet tot ons zijn overgekomen, omdat de direkteur van den Figaro, aan wien zij ter plaatsing waren gezonden, den goeden smaak heeft gehad ze te weigeren, maar er proza tegen in ruil heeft verlangd, waarna Karr een der ijverigste redacteurs werd van het satyrieke blad. Vervolgens bragt hij den roman zijner jeugd, die een sterken indruk op hem had gemaakt en dien hij eerst in poëzie had vertolkt, in proza over en gaf hem in 1832 uit onder den titel: Sous les Tilleuls. Dit werk deed hem terstond een plaats innemen onder de oorspronkelijkste en geestigste schrijvers van dien tijd, hoewel, gelijk wij later zien zullen, de jeugdige romancier niet was vrij te pleiten van gemaaktheid in den vorm en gezochtheid in stellingen en gedachten. Na dezen roman verschenen achtereenvolgens:
Une heure trop tard in 1833, een zijner minst goede romans, die niets anders is dan een pessimistische beoordeeling van de vriendschap, waarover Karr zich bijzonder schijnt te moeten beklagen.
Fa Dièse in 1834; Vendredi Soir in 1835, een laatste echo van de herinneringen uit zijne jeugd, en Le Chemin le plus court, een roman die, in 1836 verschenen, voor de geheele levensgeschiedenis van den schrijver wordt gehouden en waarin de vervlogen illusiën nog eens worden herdacht.
Wij stippen al die werken hier slechts even aan, ons voorbehoudende straks een of meer hunner uitvoeriger te bespreken.
Na Le Chemin le plus court volgt een nieuwe reeks van romans, waarin de auteur niet meer zich zelven op den voorgrond stelt maar meer op het gebied der fantasie overgaat, hoewel de type van Stephen uit Sous les Tilleuls, die niemand is dan hij zelf, ook nog in Clotilde wordt teruggevonden onder het masker van Robert Dimeux. Van deze serie romans, waarvan wij alleen voor memorie: Einerley in 1838, Ce qu'il y a dans une bouteille d'encre in 1838, Clotilde in 1839, Hortense in 1842, Am Rauchen in 1842, Pour ne pas être treize en De midi à quatorze heures in 1843 enz. noemen, zijn de meest bekende: Geneviève en Feu Bressier. Vooral de eerste dier twee mag wel de beste roman van Karr genoemd worden; alle karakters daarin ontwikkelen zich regelmatig volgens de gedragslijn, die hun bij het begin is voorgeteekend, terwijl men er bovendien het frissche en losse van de eerste bladzijden van Sous les Tilleuls in aantreft, maar niet het buitensporige, dat het einde van dezen roman kenmerkt. De

{==520==} {>>pagina-aanduiding<<}
intrigue is nogtans allereenvoudigst. Twee jonge lieden beminnen twee jonge meisjes, een onderwerp dat al zijn belang ontleent aan de wijze van voorstelling of aan de kleuren, waarmede die liefde wordt afgeschilderd; en juist hieruit blijkt de oorspronkelijkheid van Karr, dat, ondanks dit versleten thema, de belangstelling het geheele boek door wordt levendig gehouden door de geestige opmerkingen en niet zelden ook door de komieke afdwalingen, waarvan de auteur van Sous les Tilleuls een zoo hartstogtelijk liefhebber is, gelijk bijzonder te zien is in Feu Bressier, een reeks novellen, die aan elkander zijn verbonden door één idee, maar waarin de schrijver zoodanig van den hak op den tak springt, dat het soms moeijelijk wordt hem te volgen. Feu Bressier is de ziel van een uitgedroogden grijsaard, die, gierig en zeer onaangenaam, sterft van verdriet, omdat hij door dieven is bestolen. Zijn ziel, verheugd dat zij het leelijk omhulsel van Bressier kan verlaten, dartelt blijde weg en belooft, dat zij niet weder op aarde zal terugkeeren, tenzij zij herboren wordt in den kus van twee elkander opregt minnende geliefden. Zij begint haar reis, maar vliegt, na een jaar vergeefs gezocht te hebben, in de maand Mei, als de geur der bloemen in de lucht stijgt, tegelijk met de koeltjes der lente in een zonnestraal weg, de hoop opgevende van ooit te zullen vinden wat zij zocht. Men ziet: Feu Bressier is onder een aardigen vorm een satyre tegen het denkbeeld dat er opregte liefde bestaan zou, en waarschijnlijk nog een reminiseence uit de dagen der jeugd van den schrijver. Feu Bressier heeft in 1844 in de Revue des denx Mondes geprijkt, waarin ook La Famille Alain in 1848 het licht zag; dit werk kon op verre na niet met Geneviève, Hortense enz. worden gelijk gesteld, en het droeg de duidelijke sporen van Karrs
vermoeidheid of althans van zijn verlangen naar rust, even als Agathe et Cecile, Jean Duchemin, Clovis Gosselin en zooveel andere romans, die wij niet behoeven op te sommen; - maar onbillijk zoude het zeker zijn, indien wij geen gewag maakten van

Voyages autour de mon Jardin in 1845;

Fort en Thème, een zijner meest bekende romans;

Promenades hors de mon Jardin in 1857;
La Pénélope Normande in 1858, waaruit in 1860 een tooneelstuk in vijf bedrijven is getrokken, dat in de Vandeville opgevoerd werd en juist geen bijzonder succes had, ofschoon de roman zelf zeer veel lezers had gevonden.

{==521==} {>>pagina-aanduiding<<}

Verder heeft Alphonse Karr een aantal werken geschreven over bloemkweekerij, visscherij en stuurmanskunst, waarvoor hij van zijn jeugd af een bijzondere voorliefde heeft gekoesterd.
Terwijl hij nu al deze werken uitgaf, was hij niet te min journalist gebleven en werd hij zelfs in 1839 hoofd-redacteur van den Figaro. Nog begon hij in November van datzelfde jaar het maandelijksch tijdschrift: Les Guêpes, dat de zeden, de politiek en al wat iedere dag belagchelijks of slechts opleverde, aan de kaak stelde. Deze ‘wespen’ staken sommigen zoodanig, en de angel dezer Aristophanische satyre was zoo vlijmend, dat de schrijver zich daardoor een legio van vijanden op den hals haalde, eenige duels en daarenboven een dolksteek van de hand eener dame, die zich door eene der ‘wespen’ gestoken voelde; maar de dolk was zeker minder scherp, daar zij Karr slechts een ligten schram toebragt. De Guêpes, die een groote vermaardheid hebben gekregen, werden in 1847 te zamen uitgegeven en wel als Guêpes illustrées. Na de revolutie van 1848 stelde de auteur van Sous les Tilleuls zich kandidaat bij de verkiezingen voor de Constituante, maar evenmin als in de liefde was in de staatkunde zijn eerste stap gelukkig. Hij kon de meerderheid van stemmen niet op zich vereenigen en wreekte zich door het boek: Les cent Vérités. Daarna rigtte hij een blad op, Le Journal genaamd, waarin hij de gematigde politiek van de Constituante en van den generaal Cavaignac verdedigde. Doch het bleek al zeer spoedig, dat èn het oogenblik om een blad van gematigde kleur op te rigten slecht gekozen was, èn dat Karr de man niet was, wiens vrije geest zich kon gewennen aan het slavenleven dat een dagblad aan zijn redacteur oplegt, en met of zelfs nog vóór Cavaignac viel Le Journal.
In 1852, toen hij zich te Etretat bij Havre had teruggetrokken, gaf hij in den Siècle als vervolg op de Guêpes een aantal stukken onder den titel van Bourdonnements of ‘Gegons’, die gestaakt werden omdat zij den Siècle herhaalde malen wegens den bijtenden toon, waarin zij geschreven waren, in ongelegenheid bragten. In 1857 zag het licht: Une poignée de Vérités, een werk dat vol is van gezond verstand, degelijke opmerkingen en een groote wijsheid, al heeft de schrijver als epigram er boven gezet: ‘Een wijze heeft gezegd: Indien ik de hand vol waarheden had, zou ik mij wel wachten ze te openen. De titel van dit boek is een bewijs dat ik niet van hetzelfde gevoelen ben. Mis-
{==522==} {>>pagina-aanduiding<<}
schien, omdat ik niet zoo wijs ben.’ - Vervolgens verschenen 300 Pages in 1858 en Menus propos in 1859, welke drie werken later het licht hebben gezien onder den naam van Mélanges philosophiques.
Eenige jaren geleden, nog voordat Nizza tot Frankrijk behoorde, heeft Karr zich onder den altijd blaauwen hemel en in de eeuwigdurende lente van Italië als bloemkweeker neêrgezet, en waar hij in den Horticulteur zijn eigen portret geeft, zegt hij, geblaseerd van de wereld: ‘Aujourd'hui, au milien de ee tumulte, où tous se ruent les uns sur les autres pour s'arracher l'argent et le pouvoir, et quel pouvoir! je ne vois rien, dans le butin qu'auront les vainqueurs, qui vaille à mes yeux les magnificences gratuites dont se pare l'automne, les courtines de pampre qu'étend la vigne sur les murailles de mon jardin, le bruit du vent dans les feuilles jaunies des bois, et les rêveries, les pensées, douces fleurs d'hiver qui vont éclore à la chaleur du foyer rallumé. Dans ces combats, je ne vois aucun triomphe qui flatterait mon orgueil autant que mes luttes avec la mer en colère sur la plage d'Etretat, et avec la terre en lui arrachant une fleur qu'elle voulait cacher.’
Worstelen, strijden, ziedaar het hoofdwerk in het leven en de hoofdeigenschap in het karakter van Alphonse Karr, wiens persoon men nog eenigszins nader moet leeren kennen, voordat wij tot de beoordeeling zijner werken overgaan. Nooit toch waren schrijver en mensch meer met elkander vereenzelvigd en was hetgeen gene mededeelde meer de ware weêrgeving van hetgeen deze doorleefde en gevoelde. Eerst strijdt hij tegen de armoede en de onbekendheid, dan tegen een hartstogt die niet bevredigd kan worden, vervolgens tegen intrigue, daarna tegen water en orkanen, dan op politiek gebied voor den protestantschen generaal die volgens hem de eenige man is, waardig om over Frankrijk te regeren, en eindelijk ontweldigt hij aan de natuur planten en bloemen, die zij zonder inspanning des menschen niet geven kan of geven wil. Zoo hebben wij de roos Karr, de dahlia Karr, de cactus Karr, enz., bloemen die tot nog toe in Flora's hof niet bekend waren. 't Moet vreemd zijn dien ridder van het legioen van eer, wiens borst versierd is met meer dan twintig medailles voor het redden van drenkelingen en visschers die in doodgevaar op zee zwalkten, bouquetten Karr te zien maken, die iedereen voor 20 francs, midden in den winter, uit Nizza kan ontvangen, of wel den satyrieken schrijver der Guêpes een

{==523==} {>>pagina-aanduiding<<}
wespennest in zijn tuin te zien uitroeijen; maar nog vreemder moet het ons voorkomen, dat de man, die met zoo veel spotzucht over de menschen spreekt, hunne deugden zoo gering schat, niet aan hunne liefde gelooft, kortom die een echte misanthroop is, zijn leven waagt, zoo dikwijls dat van een zijner natuurgenooten gevaar loopt. Vraagt het den visscher van Etretat of den strandbewoner aan de Middellandsche zee, wie de waaghals is, die in noodweer, als al de booten zijn binnengevaren, nog aan den horizont wordt gezien, zijn vaartuig sturende te midden van den storm en het schuim der baren, en tien tegen een dat allen u zullen antwoorden met een schouderophalen, dat beteekenen moet: ‘Weet gij dan niet, dat er maar één man in de omstreken is, die zooveel moed bezit, en dat die man Karr heet?’ De visscher, de zeeman is de vriend van den tuinman van Nizza; hem ten gerieve heeft deze geschreven: Le dictionnaire du Pêcheur en La Pêche en eau douce et en eau salée; en geen visscher van Trouville, Etretat of-Nizza zal hem voorbijgaan, zonder een handdruk of een vriendelijken groet met hem te wisselen. Allen die het voorregt hebben gehad met den auteur van Geneviève te spreken, hebben hem lief om zijn eenvoud en rondheid, en zijn verbaasd over de groote mate van gezond verstand die in al zijn gesprekken doorstraalt, en waarvan ook zijn geschriften vol zijn, hoe groot de ruimte zij, die hij aan de paradoxen heeft afgestaan.
Wij zullen verder bij het lezen van een paar zijner werken nog wel gelegenheid hebben iets van Karr als mensch en van zijn karakter te zeggen, vooral waar het zijn liefde voor de werken der natuur geidt met betrekking tot den roman: Voyages autour de mon jardin.
Beschouwen wij hem nu eerst als romanschrijver en dan als journalist-polemicus.
Indien wij, in navolging van den beroemden Honoré de Balzac, - en men zal toestemmen, dat wij een slechter zegsman konden kiezen, - het schrijversgild in twee partijen verdeelen, de eene van die schrijvers welke hun meeste werk van beelden maken, ende andere van hen die zich uitsluiteud op het schrijven en uitwerken van gedachten toeleggen, of, gelijk men in het Fransch korter en duidelijker zegt: ‘les auteurs à images et les auteurs à idées,’ - dan moet Alphonse Karr zonder twijfel onder de tweede kategorie worden gerangschikt. De stijl toch van den auteur van Sous les Tilleuls is sober en afgebroken; en nergens korter en minder bloemrijk dan juist in het

{==524==} {>>pagina-aanduiding<<}
boek, dat wij daar noemen, 't geen ons daarom te meer verwondert, omdat het zijn eersteling was en de jeugd over 't algemeen nog al geneigd is veel bloemen en beelden te gebruiken. Maar de geest van Karr was vroeg rijp. De moeijelijkheden, waarmede hij te kampen had gehad, reeds bij zijn intrede in de maatschappij, hadden hem dien ernst en die melancholie gegeven, die wel in zijne romans eenige plaats overlieten voor spotternij en geestigheid, maar niet voor een weelde en dartelheid gelijk men die b.v. bij Gautier aantreft.
Vraagt men nu echter, of die gedachten of ideën van Karr juist altijd uitmunten door waarheid en diepte, dan zijn wij verpligt te erkennen, dat zij dikwijls zeer oppervlakkig zijn en dat, wat waarheid schijnt, dikwijls niets meer is dan een paradoxe; dat zijn spotternij, zijn misanthropie, zijn onverschilligheid en pessimisme veel meer het air hebben van gemaakt te zijn dan oorspronkelijk of den schrijver aangeboren. Zijn wrevel tegen de menschheid is meer het gevolg van zijn luim dan de openbaring van zijn karakter, en wanneer Karr met echten humor de edelste hoedanigheden en deugden bespot, moet men hem dit vergeven niet zoozeer om de geestigheid waarmede hij dat doet, als wel, omdat wij weten wie de edele ziel is, waaraan dergelijke gezochtheden of buitensporigheden ontsnapt zijn. 't Gevolg echter van deze zucht om aardig te zijn is dit, dat hij inderdaad meer aardig gevonden wordt dan boeijend, en dat hij, bewonderaar der natuur en verheerlijker harer werken, zelf niet natuurlijk is maar gekunsteld, en dit moet ons leed doen voor een talent, dat soms blijken heeft gegeven van diep gevoel en tegelijk van zeldzame verhevenheid.
Doorloopen wij haastiglijk een of twee zijner romans om door voorbeelden dat talent naar waarde te schatten.
Sous les Tilleuls, zijn eersteling, is tegelijk zijn beste en zijn slechtste werk, omdat het in de ruimste mate al de goede hoedanigheden en ook al de fouten bevat, die Karrs latere geschriften aanbevelen en ontsieren. En vooreerst komt met betrekking tot Sous les Tilleuls, als ook bij Le chemin le plus court, de bedenking bij ons op of het wel zeer kiesch is, wanneer een schrijver zijn eigen levensgeschiedenis in een roman brengt. Wij ontzeggen hem natuurlijk niet het regt al zijn indrukken, gewaarwordingen, en zelfs zijn eigen daden te beschrijven, maar wanneer hij, gelijk Karr dit doet, daarin personen mengt, die

{==525==} {>>pagina-aanduiding<<}
met hem op de een of andere wijze zijn verbonden geweest en die waarschijnlijk niet den minsten lust hebben om sprekende te worden ingevoerd en alles opbiechtende wat zij weten en gevoelen, - dan twijfelen wij er aan, of de auteur de grens der kieschheid niet heeft overschreden, uit zucht om meer natuurlijk en meer treffend te zijn.
De vorm van roman, dien Karr in Sous les Tilleuls heeft gekozen, is de episodische. Hij bestaat uit korte verhaaltjes en brieven, die elkander soms zelfs zonder geleidelijken overgang of zamenhang opvolgen. Ziehier het onderwerp van den roman.
Een jong mensch Stephen (Karr) bemint een jong meisje Madeleine en wordt door haar bemind. Stephen, die het ouderlijke huis is ontvlugt omdat men hem een huwelijk wilde doen aangaan, dat hem niet beviel, woont op kamers bij den vader van Madeleine, die bloemist is, Muller heet, bijzonder veel houdt van Latijnsche namen en van etymologie, en de overige liefde van zijn hart aan zijn dochter wijdt. Stephen is een droomer; hij is op dien leeftijd, waarop de mensch voelt dat hij eigentlijk slechts half is en een andere helft noodig heeft om zich te suppleren, maar in plaats van die helft op aarde te zoeken, zoekt hij ze in zijn verbeelding en schept zich een ideaal, dat hij, onnoozel genoeg! meent in Madeleine tot vleesch geworden te zien. Stephen, een arme jongen, vraagt aan Muller, een verstandig en rekenend vader, de hand zijner dochter, die hem geweigerd wordt. Niets natuurlijker dan dat. De vaders zijn daar, om de kinderen te beletten zich in den maneschijn met rozengeur te voeden, een spijze die, hoe heerlijk ook, niet met onze materie overeenkomt. Stephen wordt woedend, en Madeleine weent, maar daar zij Stephen inderdaad lief heeft en eens met hem hoopt vereenigd te worden, zoekt zij hem op, zweert hem met duizend eeden dat zij zijn vrouw zal zijn of als maagd zal sterven, en spreekt hem moed in, terwijl zij hem aanraadt te vertrekken en fortuin te maken. Stephen gaat, sterk door dien eed; hij komt eerst bij zijn vader, die hem verstoot, waarna hij aan een school geplaatst wordt als vijfde secondant tegen een mager salaris; maar hij is rijk door de liefde, Madeleine bemint hem, en wekelijks ontvangt hij van haar een brief. Doch het meisje heeft een vriendin Suzanne, die, zelve rijk, op het punt is een rijk huwelijk te doen; en niets is gevaarlijker voor een meisjeshart dat verliefd is op een armen jongen, dan een rijke vriendin. Suzanne weet Madaleine

{==526==} {>>pagina-aanduiding<<}
te bepraten, die, hoeveel zij ook van haar Stephen houdt, zich niet kan ontveinzen dat hij arm is, dat hij zich slecht kleedt, en dat het op verre na niet onaangenaam is, den arm te geven aan een schoon cavalier en zelve fraai gekleed te gaan. Suzanne onderschept Stephens brieven. Een kamenier vertelt hoe zij Stephens gunsten heeft mogen verwerven en Madeleine huwt Eduard, een rijken vriend van Stephen, een groot losbol en slecht sujet, terwijl de ongelukkige secondant juist een erfenis krijgt van een oom, dien hij heeft opgepast in zijn ziekte. Reeds was hij bezig een huis in orde te laten maken, gelijk Madeleine op een der wandelingen onder de lindeboomen in den tuin haars vaders aan Stephen gezegd had dat zij het verlangde, toen hij het huwelijk van Madeleine vernam. Op deze tijding wordt Stephen gevaarlijk ziek, na zijn herstelling zoekt hij in de uitspatting zijn smart te vergeten, maar dit gelukt hem niet, en hij maakt een plan om zich op Eduard, den man van Madeleine, te wreken.
De gelegenheid biedt zich spoedig daartoe aan, want Eduard, na zijn vrouw ongelukkig te hebben gemaakt, en zijn fortuin te hebben verspild, verlaat haar; maar door Stephen vervolgd, wordt hij uitgedaagd en gedood. Hierop keert Stephen tot Madeleine terug en onder dezelfde boomen, in wier lommer hun eerste woorden van liefde werden uitgesproken, gelukt het den ongelukkige bij Madeleine nog het gevoel op te wekken, dat zij eens voor hem gehad heeft. Dan, terwijl zij in hevige aandoening hem andermaal trouw zweert en liefdewoorden uit, meent Stephen de taal te herkennen, die zij Eduard in den eersten huwelijksnacht heeft toegesproken; - hij stoot haar van zich af en verwijdert zich, terwijl hij haar met verwijten en schimpwoorden overlaadt. Madeleine overleeft die schande niet. Zij gaat naar huis en doodt zich zelve, na een brief voor Stephen te hebben achtergelaten waarin zij hem smeekt, dat hij haar in het graf nog een kus op de lippen drukke en haren zoon tot vader zij. Met deze tragische scène eindigt de roman, dien wij in twee deelen kunnen verdeelen: het eerste en goede dat eindigt met het huwelijk van Madeleine, en het slechte dat er mede begint. De liefde van Stephen en Madeleine in haar wording en ontwikkeling, de redding van een drenkeling door Stephen, de geest- en wilskracht van den jeugdigen onderwijzer, alleen uit de liefde van en tot Madeleine geput, zijn verhaald met veel gevoel en in frissche taal, die gunstig afsteekt bij den bombastischen vorm dien de romantiek in

{==527==} {>>pagina-aanduiding<<}
dien tijd had aangenomen. Eenvoudig wordt ons de strijd beschreven tusschen de liefde en de fortuin, waarvan zooveel minnende harten het slagtoffer zijn en die gestreden zal worden totdat de dag daar zal zijn, waarop de liefde in klinkende specie kan veranderd worden. Ook moeten wij hier wijzen op de groote kunst, Karr eigen, om de intiemste bijzonderheden van het leven en de meest gewone gevallen, die in het leven voorkomen, te schetsen, zonder ooit plat te worden, maar integendeel door er een gloed en oorspronkelijken tint aan te geven, die ons betooveren. De briefwisseling tusschen Suzanne en Madeleine en tusschen Eduard en Stephen verraadt daarenboven een groote kennis van het menschelijk hart, hoewel, gelijk wij reeds gezien hebben, de schrijver wel eenigszins door een misanthropisch oog kijkt. Treffend is de passage in het eerste deel, waar Madeleine vertelt, hoe zij wenscht dat het huis zijn zal, waarin het jonge paar zal gaan wonen en dat Stephen zal verdienen. 't Vertrouwen in de toekomst, het brood waarvan ongelukkige verliefden leven, heeft zelden een bezielder dichter gehad dan Karr. Nooit heeft de geestige auteur echter meer onze sympathie, dan wanneer hij de dwaasheden of de ondeugden van onzen tijd hekelt, en zoo hebben wij onder anderen een brief van Eduard gelezen, die een persiflage is op de engagementen van onzen tijd, waarvan zeven op de tien afraken voordat het tot trouwen komt en nog twee zich oplossen in een weinig gelukkigen echt. Wij willen dien brief voor onze lezers vertalen. Schijnt hij ook wat overdreven, 't is niettemin waar, dat de heiligste band, die op aarde kan gesloten worden, maar al te dikwijls zijn hechtheid van nietigheden afhankelijk ziet, 't geen een bewijs is van de groote ligtvaardigheid, waarmede het jawoord wordt gegeven.
Eduard aan Stephen.
Gij zijt waarlijk dwaas, dat gij dat meisje niet huwt. Zij is rijk, ziet er goed uit, is uw nichtje, en praat zeer aardig; wat wilt gij meer? Van huwelijk gesproken, mijn engagement is af sinds gisteren, en ziehier waarom: Gisteren was ik bij de moeder van Maria, alleen in gezelschap met die twee dames, en wij spraken over de voorbereidselen van ons huwelijk en over die kleine bijzonderheden, die zoo uitmuntend den tijd dooden. Maria sprak over haar bruidstooi. Zij verlangde een wit satijnen kleed, ik was van een andere opinie; haar teint is niet blank genoeg om den glans van het satijn te kunnen verdragen; evenwel,

{==528==} {>>pagina-aanduiding<<}
ik gaf toe. - En gij? vroeg zij mij. - Ik? zeide ik, o! wat dat aangaat, mijn toilet komt er weinig op aan; ik zal net gekleed zijn als alle bruidegoms, geheel in het zwart. - Best, zeide Maria, maar gij moet een pantalon collant dragen. - Mijn lieve Maria, zeide ik, geen pantalon collant, bid ik u. - Ja wel, ja wel, hernam zij, ik wil niet dat gij er slordig uitziet. - Maar, Maria, zeide ik, wilt gij bij geval dat de straatjongens mij steenen naar de kuiten gooijen bij het uitgaan uit de kerk? Laat mij mijn spichtige beenen verstoppen in de wijde pijpen mijns pantalons. - Dan zult gij ten minste, vervolgde zij, de punten van uw boordjes boven uw das uit laten komen. - Wat een kinderachtigheid! zeide ik. - Ik zeg dat, riep zij uit, omdat het uw gewoonte niet is, en Sophie maakte onlangs de opmerking dat dat zeer leelijk staat, en ik heb haar gezegd dat ik u wel andere manieren zou leeren om u te kleeden. - Ik werd eenigszins wrevelig, omdat Mejufvrouw Sophie zich met mijn zaken bemoeide en mijne verloofde zich reeds liet voorstaan op haar magt over mij. - Kom, kom, zeide ik, laat ons daar niet meer van spreken. - Integendeel, was haar antwoord, laten wij er wel van spreken. - Waarom? - Omdat gij het mij moet beloven. - Maria, hebben wij niet over zaken van meer aanbelang te spreken? - Daar kunnen wij daarna over spreken, antwoord mij! - Hoe kinderachtig! - Hoe koppig! - Welnu! ik antwoord u. - Eindelijk. - Ik zal blijven zoo als ik ben. - Gij schertst, zonder twijfel! - Neen. - Gij toont een aardig hoofdje! - Ik doe mij voor gelijk ik ben, en ik wil u niet door dergelijke nietigheden blijken geven van mijn liefde. - Dat leert mij, waarop ik moet rekenen, als ik uw vrouw ben. - Kom Eduard, zeide de moeder, wees wat inschikkelijk.
Ik maakte een geste van ongeduld.
Kijk eens aan, zeide Maria, hoe boos hij op mij is, en hij zegt nog wel dat hij van mij houdt; zie eens hoe toornig hij er uitziet, en dat alleen omdat ik hem verhinderen wil, belachelijk te zijn. - Maria, daar wilt gij mede zeggen dat ik het tot dus ver geweest ben. - Gij kunt het opnemen zoo als gij wilt, maar 't is ongehoord, dat een aanstaande zoo weinig inschikkelijk is. - Maar indien ik nu eens juist dat, wat u goed toeschijnt, belachelijk vond! - Kom, gij zijt mal. - Maria, laten wij geen twist krijgen om zoo 'n kleinigheid, ik zal mij niet met uw

{==529==} {>>pagina-aanduiding<<}
kleeding bemoeijen, bemoei gij u niet met de mijne, en basta hiermede, zeide ik met ernst. - Mijn schoonzoon! zeide de moeder, ik moet u berispen.
Die kleingeestigheid, kuren en bedilzucht hinderden mij zeer.
- Wat weêrga, Mevrouw, zeide ik tot de moeder, bemoei u met uw eigen zaken.
- Gij zijt een onbeschaamde! antwoordde zij. - En gij twee malle schepsels, hervatte ik, en ik nam mijn handschoenen, mijn stok en mijn hoed.
- Eduard, zeide de moeder, bedenk wat gij doet. - Ik aarzelde een oogenblik, maar Maria zeide:
- Laat hem zijn gang gaan.
Ik ging heen, en ontving heden morgen een brief, die mij het huis ontzegt.
Dat huwelijk was op verre na niet zoo voordeelig als het uwe, en ik heb er volstrekt geen spijt over dat het af is.’
Wij hebben reeds gezegd, dat het eerste gedeelte van Sous les Tilleuls een herinnering is aan zijn eigen jeugd, een verhaal van de indrukken die hij zelf ontvangen heeft, en van ontmoetingen die hem zijn wedervaren. Vandaar de tint van waarheid, die er over ligt, en het belang dat hij ons inboezemt, maar in het tweede gedeelte moeten wij den fantast volgen in al zijn fantasieën, die in Sous les Tilleuls niet meer zijn dan een vereeniging van onwaarschijnlijkheden en onnatuurlijkheden. Zoo is het karakter van Stephen onwaar, wanneer hij na het huwelijk van Madeleine met Eduard in uitspattingen den troost zoekt, dien hij in de liefde voor Madeleine en in den eerbied voor zich zelven had moeten vinden. Dat teleurstelling in de liefde verschrikkelijk is, gelooven wij gaarne, maar wij weten ook, dat wij veel meer belang stellen in hem, die gelaten zijn smart lijdt en de persoon vergeeft, die de wonde geslagen heeft, dan in den losbol, die gelijk Stephen zich eerst verlicderlijkt en daarna een wellust vindt in de wraak. Is 't met de natuur overeenkomstig en een bewijs voor een edel hart, gelijk het ons van Stephen op de eerste bladzijden van Sous les Tilleuls wordt verhaald, dat hij zich wreekt op de vrouw, die hij nog bemint, en die reeds ongelukkig is door haar eigen zwakheid? Voorzeker neen, en Karr heeft, door van Stephen een zoogenaamd sterk karakter te willen maken, er niets van gemaakt dan een ondeugend karakter, zonder grootmoedigheid of grootheid. Trouwens ook Madeleine, de lieve en opregt verliefde Madeleine

{==530==} {>>pagina-aanduiding<<}
daalt ontzettend in onze achting, wanneer wij bij haar de coquetterie zien zegepralen boven de trouw, die zij haar Stephen gezworen heeft, en de redenen, die er haar toe gebragt hebben om Eduard te huwen, zijn zoo nietig en onwaarschijnlijk, dat ieder verstandig jongmensch, hoe verliefd ook op een dergelijke schoone, zich gelukkig zonde noemen, apres tout, dat hij haar nog niet getrouwd had, maar er zekerlijk niet aan zou denken, zich op haar te wreken. Veeleer zou hij haar zijn ergsten vijand tot gade wenschen! Over den persoon van Eduard spreken wij niet, evenmin als over al de andere helden of heldinnen, die nu en dan in dit drama voorkomen en er alleen zijn ingevoegd, om de repliek te geven aan Stephen en Madeleine.
Trouwens, de roman zit slecht in elkaâr en draagt sporen van de ongeschiktheid des schrijvers, wat compositie aangaat, een ongeschiktheid die hem ook in zijn latere werken is bijgebleven, met uitzondering nogtans van Geneviève. Daarom is het zoo moeijelijk de romans van Karr goed te ontleden en er een schema van te geven. Hun groote waarde bestaat in de opmerkingen, die er in gemaakt worden, en in de oorspronkelijke wijze van verhalen. Wilt gij daarvan een voorbeeld, zoo verzoek ik u te vergelijken de manier, waarop het portret van Madeleine gemaakt is, met die, waarop andere romanschrijvers hun belles portretteren.

De ses cheveux le brillant émail noir 
Retombait sur son cou; sous sa longue paupière 
Son oeil réflèchissait le bel azur des Cieux. 

‘'t Ware niet kwaad, indien wij het portret van Madeleine eens maakten, maar wij worden daarin door twee omstandigheden belet.
Wij hebben veel boeken gelezen en bijgevolg veel beschrijvingen (portraits) van vrouwen, en wij hebben daaruit de overtuiging gewonnen, dat het onmogelijk is, tenzij men politie-agent is of langen tijd gewoon is geweest signalementen te onthouden, er iets van te begrijpen, omdat de schoonheid niet gelegen is in een Griekschen of Romeinschen neus, in zwarte haren, blaauwe oogen, of in de regelmatigheid der trekken, tenzij men het goed mogt vinden, zich tevreden te stellen met de schoonheid der standbeelden, maar in iets bijna goddelijks, in een weêrschijn der ziel, die het gelaat kleurt; waaruit wij de gevolgtrekking maken, dat

{==531==} {>>pagina-aanduiding<<}
de schoonheid, die betrekkelijk is, even als alles wat bestaat, 't geen wij niet behoeven te bewijzen, omdat ieder het hieromtrent eens is, voor ons de overeenstemming is van eene andere ziel met de onze: iets wat wij neêrschrijven met een groote huiverigheid, dewijl velen heden ten dage zoo ver zijn gekomen, dat zij het bestaan der ziel loochenen, omdat zij, dewijl zij niet gewoon zijn er zich van te bedienen, haar in hun binnenste zoolang laten roesten, inkrimpen en uitdroogen, dat zij haar niet meer voelen; ons overigens voorbehoudende later, als de gelegenheid zich aanbiedt, uiteen te zetten, wat wij door ziel verstaan. Wij moeten den lezer verder nog opmerken, dat hetgeen wij zeggen alleen onze persoonlijke opinie is, die niemand behoeft te deelen.
De tweede reden, die ons belet het portret van Madeleine te maken, is deze:
Wij vroegen eens een onzer vrienden, een vrouwenportret te schilderen volgens ons voorschrift, en daartoe ontleenden wij aan een boek, waarvan wij den schrijver maar niet zullen noemen, het volgende: “Elle avait un front d'ivoire, des yeux de saphir, des sourcils et des cheveux d'ébêne, une bouche de corail, des dents de perles, un cou de cygne.”
Toen mijn vriend van dat alles, naar de letter genomen, een portret had gemaakt, was het beeld niets anders dan een aardige caricatuur, een zamenraapsel van edelgesteenten, Indisch hout, met een langen witten, kronkelenden en gevederden hals er boven op, kortom iets wat een dief, maar geen minnaar kon verlokken.
En behalve deze twee redenen is er nog een derde, die het resumé is van de twce anderen: namelijk dat niets minder op een man of een vrouw gelijkt dan zijn of haar portret; en daarom verzoeken wij den lezer zich tevreden te stellen met de drie regels die hierboven staan en die ik aan een duitsche ballade heb ontleend.’
Men ziet den lossen toon, waarop Karr verhaalt, en de vrijheid, die hij aan zijn gedachtenloop laat. Hij zegt alles en à propos van alles, en heeft hij lust midden in een kluchtige scène over den dood te spreken, zoo sluit hij de grap voor een oogenblik en lascht er een ernstige beschouwing in over ons levenseinde. Meest al zijn romans zijn daarom in den episodischen vorm geschreven, den eenigen die geschikt voor hem schijnt te zijn.
Om nog eens, maar slechts voor een oogenblik, tot Sous les

{==532==} {>>pagina-aanduiding<<}
Tilleuls terug te keeren, zoo moeten wij nog een aanmerking maken op de laatste bladzijden, waar Stephen het graf van Madeleine bezoekt en op de half vergane lippen van het lijk een kus drukt. Dit mag zeer poëtisch zijn, maar het schijnt ons eenigszins cynisch toe, en wij beschouwen dat gansche tafereel van het kerkhof als niets anders dan als een contributie, welke Karr aan den geest des tijds heeft geleverd, die in 1834 bijzonder dweepte met alle letterkundige werken, waarin van lijken en verschrikkelijkheden sprake was, zooals Han d'Islande en anderen. Hoe veel schooner daarentegen zijn die laatste herinneringen aan de dagen der jeugd, toen onder de lindeboomen Stephen en Madeleine elkander liefde zwoeren. De schrijver plaatste ze nog eens aan het einde van zijn werk en droeg Stephen den zoon van Madeleine als kind op, omdat hij gevoelde dat de indruk, dien het tweede gedeelte van zijn roman op den lezer zou achterlaten, niet gunstig zoude zijn, zoo het niet werd bezield door den frisschen adem, die ons uit het eerste gedeelte, waarin alles natuur is, tegenwaait.
Nadat wij ons zoolang bij den roman Sous les Tilleuls hebben opgehouden, omdat hij naar ons inzien de merkwaardigste, wij zeggen niet, de schoonste is, kunnen wij nog kortelijk ons oordeel over Karr als romanschrijver zamenvatten in de volgende woorden:
Nooit heeft een auteur zich minder bekommerd om het dramatisch element en de actie, die over 't algemeen als de hoofdeigenschap van een roman wordt aangemerkt, dan de schrijver van Le chemin le plus court, en zijn personaadjes zijn alleen daar om de gedachten te zeggen, die in hem opkomen, maar die allen of geestig zijn ingekleed, òf ons door het verrassende en onverwachte boeijen, òf ook wel uitmunten door helderheid van voorstelling en door gezond verstand, waaraan de auteur van Une poiynée de vérités zoo rijk is. Dat zich echter onder die Poignée de vérités een groot getal van schijnbare waarheden of paradoxen bevindt, behoeven wij hier niet te herhalen, maar wel moeten wij nog melding maken van zijn liefde en fijn gevoel voor de natuur en haar werken, die in al zijn geschriften doorstralen en iets meer zijn dan hetgeen zoo veel andere letterkundigen bezielt, als zij ons van een op- en ondergaande zon en van het dieren- of plantenrijk vertellen. Karr heeft het gevoel voor de natuur, dat hem aangeboren is, ontwikkeld en de wonderen bestudeerd, die ieder uur, iedere minuut

{==533==} {>>pagina-aanduiding<<}
in de schepping geschieden, zonder dat wij er op letten. Le voyage autour de mon jardin bevat niets dan een verhaal van wat in zijn tuin is, maar welk verhaal! Hoeveel afwisseling, gloed en enthousiasme, en dan dankbaarheid aan God, die hem vergunt, in zijn tuin zooveel schoons te zien. Wie kent niet de beschrijving van de liefde der bloemen, van haar wording, ontluiking en dood, en hoe zij allen met elkander zijn vermaagschapt? En verder herinnert men zich zijn wandeling op het strand te Etretat en Trouville in Le chemin le plus court en bewondert men de ware kleuren die hij aan hemel en zee geeft, of volgt den schrijver, als hij onder 't loeijen van den orkaan het zwakke bootje bestijgt en, gehoor gevende aan den aandrang zijner ziel, den drenkeling het leven redt en daarna de aandoeningen en indrukken schetst, die hij al zwalkende op de baren heeft ontvangen. Dan wordt zijn taal, die overigens meest bits, scherp en spottend is, buigzaam en roerend en heeft, gelijk de Franschen zeggen, ‘des larmes dans la voix.’ Men denke aan zijn eerste redding, die hij in Sous les Tilleuls mededeelt met al den eenvoud, waarmede zij plaats had, terwijl hij tevens het verschrikkelijke beschrijft van de worsteling tegen den dood op den bodem van het water, waarbij ons de haren te berge rijzen. Wanneer wij nog gezegd hebben, dat men in de romans van Karr altijd een schrandere studie van het menschelijk hart aantreft, bespotting van onze dwaasheden, medelijden met den zwakke, edelen toorn tegen de laagheden der menschen maar toegevendheid voor hun gebreken, dan meenen wij zijn werken genoeg te hebben aanbevolen aan onze lezers, om afscheid van hem te kunnen nemen, na hem nog even op het terrein van polemiek en journalistiek te hebben gevolgd. Ook hier is het de onafhankelijke, de stoutmoedige worstelaar, die zich door niets laat afschrikken. Toen hij zijn
Guêpes uitgaf, was 't getal zijner vijanden zoo groot, dat hij altijd door een paar vrienden werd vergezeld, die op zijn dierbaar leven pasten. Hij schrijft zelf: ‘Certes un homme, qui s'avise de dire aux hommes et aux choses: Vous ne me tromperez pas, et voilà qui vous êtes: cet homme devait être consideré comme un ennemi public. Aussi tout d'abord, injures et menaces anonymes, coups d'épée par devant, coups de couteau par derrière, on a tout essayé’. 't Was een man van karakter, die het publiek met warmte en overtuiging toesprak, ondeugden ontmaskerde en met fijne satyre de parvenus van den dag in politiek of finantiën, in

{==534==} {>>pagina-aanduiding<<}
wetenschap of kunst, aan de kaak stelde, waarom de Guépes een duurzaam monument zullen blijven in de Fransche letterkunde en geschiedenis. Dat hij ook hier zijn zucht voor paradoxen niet liet varen, bewees onder anderen zijn beruchte verdediging van de doodstraf met het opschrift: ‘Abolissons la peine de mort, mais que messieurs les assassins commencent.’ Staatkundige is Karr niet, evenmin als stylist in den zin dien men gewoonlijk aan dat woord hecht, maar als mensch en wijsgeer is hij ongetwijfeld een der mannen van Frankrijk, die zijn land het meest tot eer strekken en die te midden van zooveel revolutiën zich zelven zijn gelijk gebleven, onwrikbaar als een eik, en onafhankelijk als de leeuw in de woestijn.
‘Je suis indépendant’, roept hij zelf, ‘mais cette indépendance n'est pas une vertu, c'est une condition de mon tempérament. Je me suis toujours senti fort et courageux, et cependant j'ai évité les chemins de l'ambition et je ne me suis pas mêlé à ses luttes, parce que j'ai découvert en moi, que le ciel m'avait richement partagé, car j'avais une fortune toute faite et une liberté assurée dans l'absence des désirs et dans la modération des besoins.’ Schoone taal, dien edelen zoon der natuur waardig!
















{==535==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

Frederika Bremer's bedevaart. Omwandelingen in het heilige land, vertaald door W.C. Mauve, 2 dl. 8o. 318, 324 bl. Haarlem, A.C. Kruseman. 1864. Prijs ƒ 6.80.
De gunstig bekende Zweedsche schrijfster vangt haar reisverhaal aan te Malta den 18 Dec. 1859 en eindigt te Beirouth den 25 Junij van het volgende jaar. Het grootste gedeelte van den tusschenliggenden tijd heeft zij in Jeruzalem en omstreken doorgebragt, daar zij van haar voornemen, om gedurende den winter in Egypte te vertoeven, wegens de pest die daar was uitgebroken, heeft moeten afzien. Tot de hoofdstad beperkt zij echter hare mededeelingen niet; zij weet ook op onderhoudende wijs de indrukken mede te deelen, ontvangen op hare omwandelingen rondom de stad en op hare reis naar het noordelijk gedeelte des lands. Zij voert hare lezers mede naar de Maroniten en de Drusen; zij verplaatst hen in het verleden bij de Esseërs en beschrijft niet slechts de godsdienst der Arabieren in het bijzonder, maar in 't algemeen die van de volken van Azie. De beschrijving van hare bedevaart is de volkomen uitdrukking van hare persoonlijkheid en van haar karakter. Dat karakter is edel en liefelijk; het is dat van een' godsdienstige vrouw die hare reis met God aanvangt en voortzet - van een vastberaden vrouw die weet wat zij wil - van een vrouw met kalmen geest bezield; buiten is het storm en regen, binnen licht en vrede. Zij gebruikt de pen als penseel, zij schildert vaak; wat zij schildert is meest bevallig en frisch. Sommige partijen zijn uitvoerig en met veel zorg bewerkt. Hare reisbeschrijving onderscheidt zich van de meesten van dien aard. Hier hebt ge reis-
{==536==} {>>pagina-aanduiding<<}
indrukken van eene vrouw, die haar vrouwelijk karakter niet verloochent. Zij ziet en merkt op wat anderen niet zien of althans niet vermelden, en menige bijzonderheid wordt hier gevonden, die gij in andere reisbeschrijvingen niet vindt, en ik voeg er bij: ook niet verlangt, maar die hier op hare plaats is. Haar overal vergezellen kunnen wij niet, maar we willen, ten einde haar verhaaltrant te kennen, hier en daar een bladzijde opslaan en eenige regels overnemen.
Frederika Bremer, Sitti (mevrouw) Frederika is dan den 24 Januarij te Jeruzalem aangekomen! De togt van Jaffa geschiedde onder goed geleide, dat van een Russische Vorstin, die zij op de stoomboot naar Jaffa had aangetroffen: van een Russisch Professor - van afkomst een Jood, maar door de lezing van David F. Strausz: ‘Leven van Jezus’ tot het Christendom bekeerd.
Van de terrassen op het dak van haar logement, waar zij de eenige gast is, overziet zij de geheele stad en hare merkwaardigste punten. Die stad maakt op haar, evenals op de meeste reizigers die haar bezochten, een droevigen indruk. Zij gelijkt naar een verzameling van grafteekenen, de straten zijn naauw, krom, vuil en allerjammerlijkst geplaveid. En op die straten, in de nabijheid van het H. graf beweegt zich, vooral gedurende de weken tusschen Kersmis en Paschen, onafgebroken een stroom van menschen en dieren uit alle volken en van alle soorten, waarin men, is men niet van een beschermenden Kavasse (een soort van militair escorte) vergezeld, niet zelden gedraaid en gekeerd wordt als een stroohalm in den dwarrelwind. In dezen stroom toch wordt de enkele persoon als niets geacht. Dieren noch menschen gaan voor zulk een onbeduidend voorwerp uit den weg. En hoort ge dan nog achter u ‘Darak’ roepen, neem dan hoe eer hoe beter in de eerste de beste deur die open staat de wijk, want ge kunt er alsdan zeker van zijn, dat gij achter, zoo niet boven u een van die oostersche hoogheden hebt, die met hun breeden last op hun krommen rug de geheele straat beslaan, en met een verpletterende uitdrukking van kracht en onverschilligheid hunne groote pooten zetten op alles wat voor hen ligt. Hoe meer men, vooral langs de Via Nazari het H. graf en den naauwen ingang van het voorhof nadert, des te grooter wordt dat gedrang, waarvan vooral de christelijke bedevaartgangers de schuld dragen. Zij hoopen zich hier opeen of blijven staan om rozenkrauzen, reukwerken, kunstig gesneden voortbrengelen van parelmoer uit

{==537==} {>>pagina-aanduiding<<}
Bethlehem, gekleurde glazen armbanden uit Hebron, beschilderde heiligen-beelden, gewijde kaarsen, rozen van Jericho en andere zaken te koopen, die ter wederzijde van de straat worden uitgestald en waaronder men, met name wat de rozenkransen en de edele gesteenten betreft, voorwerpen van groote waarde vindt. Zijt ge echter te midden van dien menschen- en dierenstroom alleen, zoo hebt ge geen gelegenheid, iets van dit alles te bezien, maar wordt ge door bedevaartgangers, Turksche soldaten, Arabieren of ezelen kameeldrijvers onder horten en stooten rusteloos voortgestuwd. Begeef er u daarom nimmer in, dan in gezelschap van een der Europeesche Consuls of van een' dame zijner familie, want alleen in dit geval zijt ge veilig. Voor u uit stappen dan met de houding en de deftigheid van een sultan, één of twee Kavassen in hun schitterend Turksch costuum, met de lange, met zilver beslagene staven in de hand, en voor deze geweldige heeren opent die stroom zich van zelf of worden, als hij dat niet doet, menschen en dieren door hun roepen en stooten gedwongen ruim baan te maken. Mannen en vrouwen drukken elkander dan tegen de muren der huizen of worden daar tegen aangedrukt, zonder dat iemand er aan denkt zich te verzetten. Zelfs hunne hoogheden, de kameelen, moeten zich aan dit lot onderwerpen.
Gewoonlijk wordt Jeruzalem om dezen tijd des jaars door tien tot twaalf duizend bedevaartgangers bezocht. De meesten hunner komen uit Rusland en de Turksche provinciën die in vroeger dagen het Christendom beleden, doch vele behooren ook in Syrie, Armenie, Kaukazie, Perzie, Egypte t' huis. De kleeding der Russen is donker van kleur, eenvoudig en bescheiden, bont is die der Christenen, die uit het Zuiden en Oosten komen. De mannen onder dezen dragen tulbanden of sierlijke mutsen, pelsen, die meermalen zeer kostbaar zijn, terwijl de vrouwen op het hoofd, om den hals en aan de handgewrichten gouden tooisels hebben en vele, naar de wijze der Mahomedaansche vrouwen in groote witte linnen sluijers gewikkeld zijn, zonder dat die echter, even als bij de laatste het aangezicht bedekken. Maar de opmerkelijkste kleederdragt is die van de mannen uit Kaukazie en Perzie, die er met hunne hooge zwarte pelsmutsen en hunne zwarte of bruine pelsen van schapenvachten uitzien, alsof zij uit Siberie kwamen. De gelaatstrekken van deze mannen zijn diep en grof, maar overigens mooi gevormd en hunne gestalten buitengewoon forsch en groot. Naar men zegt, bezitten zij talrijke kudden en rijke weiden en hebben

{==538==} {>>pagina-aanduiding<<}
zij bij hunne komst te Jeruzalem niet zelden twintig tot dertig duizend francs in den zak.
De huizen worden beschreven als laag, zonder uitwendige schoonheid of deftigheid. Van de straat gezien, gelijken zij meer naar vestingen geschikt om tegen een vijandelijken inval verdedigd te worden, dan naar de gewone verblijven van menschen. Dit geldt althans van de woningen der vermogenden die van boven van terrassen of wandelplaatsen voorzien zijn, waarop, o.a. op dat van den Consul Rosen somtijds vruchtboomen, bloemen en grasperken worden gevonden. Sommige huizen worden door verscheidene Arabische gezinnen niet zelden ten getale van vijftig tot zestig personen gemeenschappelijk bewoond, maar de toegang is dikwijls zoo door bergen van allerlei onreinheid verstopt, dat men er naauwelijks overheen kan komen.
In de donkere overdekte gangen van den bazar waant ge u in een onderaardsche stad verplaatst. Zwijgend en deftig, als Sultans, zitten de Muzelmannen daar met lange pijpen, lange baarden bij hunne winkels en wachten geduldig, of Allah hun koopers zendt. Maar hoewel donker en stil, is 't in 't binnenste van dat gebouw evenwel niet onzindelijk, sommige gedeelten van den bazar zijn echter zoo donker, dat men niet dan met moeite het gelaat der voorbijgangers herkennen kan, en de zachte maar zware voetstappen der kameelen - want ook deze hebben er vrijen toegang - komen u daar dubbel schrikwekkend voor.
Even ongunstig als over de straten en de huizen is ook het oordeel der schrijfster over de Arabische bevolking van Jeruzalem. Zij verdeelt ze in een rookende, schreeuwende en zwijgende of spuwende. De rookers zitten voor de koffijhuizen, de schreeuwers venten koopwaren rond of drijven ezels en kameelen. Daaronder behooren ook de vrouwen der landlieden of de Fellahins die insgelijks met hout, gras, groenten of eijeren stadwaarts komen en hare koopwaren vervaarlijk schreeuwende aanprijzen. De beschrijving der vrouwen lokt u niet uit tot nadere kennismaking. De meesten van haar zijn leelijk en maken vooral een onaangenamen indruk door de ruwheid en boosaardigheid die op haar gelaat en geheel haar voorkomen te lezen is. Het is een vergadering van tooverkollen, die haar gemis aan schoonheid door tooisels van zilver, waarmede sommige letterlijk overladen zijn, trachten te bedekken. Op voorhoofd en hairen hebben zij banden van aaneengeregen zilveren munten, die tot over de wangen hangen. Zelfs

{==539==} {>>pagina-aanduiding<<}
de gezichtjes van nog zeer kleine meisjes zijn niet zelden gevat in eene lijst van zilveren munten, die de voortzetting vormt van het hoofdtooisel, 't welk uit een kleine muts of kleinen hoed bestaat, welke met Turksche, als vischschubben over elkander gelegde piasters is bezet en...haar bruidschat uitmaakt.
Een schoone tegenstelling met deze Xantippen vormen de Bethlehemitische vrouwen, die, hoewel van Arabische afkomst, de Grieksch Christelijke belijdenis zijn toegedaan en naar Jeruzalem komen om daar in goede huizen eene dienst te zoeken. Zij dragen het aangezicht ongesluijerd; hebben een frissche blozende kleur, mooije gelaatstrekken en een natuurlijke waardigheid in houding en manieren die door hare kleeding nog wordt verhoogd. Men herkent haar aan het hooge hoofdtooisel en het lange witte bedeksel, dat van haar hoofd over de schouders en rug naar beneden hangt, terwijl in een band van zilveren munten over haar voorhoofd, meestal ettelijke goudstukken blinken. Men vindt er onder haar, die tot modellen voor een afbeelding van de koningin van Scheba of van Judith zouden kunnen strekken.
Onder de klassen der stomme en spuwende behooren de voorname Arabische dames, die we, in lange witte lijnwaden gehuld, het gelaat met een sluijer van zwart, geel of blaauw krep zorgvuldig bedekt en de voeten in geele laarsjes of pantoffels gesloten, bij geheele scharen door de stad kunnen zien gaan, of liever waggelen, om zich naar de wandelplaats buiten de Jaffapoort te begeven. Zoo lang zij in de stad zijn, zult gij ze nimmer een woord hooren spreken. Nog minder staan zij daar stil. Maar komen zij in uwe nabijheid, zoo wendt aanstonds het zwart of geele krep onder het witte hulsel zich met een scherp vorschenden blik naar u toe, zonder dat gij evenwel iets van het gelaat, dat daarachter schuilt, ontdekken kunt. De ongelukkige, zwijgende en spookachtige wezens mogen in waarheid te beklagenswaardiger heeten, naarmate zij zelve zich dat minder achten. En zijn zij eindelijk buiten de stad gekomen, zoo gaan zij meestal naar de groeve van hare naastbestaanden of zetten zich onder een vijgeboom neder en brengen den dag met nietsdoen door.
Over 't algemeen is het lot der Jernzalemsche-Arabische dames niet benijdenswaard. Zij leven in een staat van geestelijke slavernij en kunnen lezen noch schrijven. Ofschoon sommige harer proeven geven van verstand, is het meerderdeel van alle ontwikkeling verstoken. Bezoeken in onderscheidene harems hebben de

{==540==} {>>pagina-aanduiding<<}
schrijfster daarvan overtuigd. Een staaltje van een gesprek in een dier vrouwen-verblijven en van een diner in den harem van Effendi Musa, een der vermogendste inwoners van Jeruzalem, volge hier.
‘Door mevrouw Rosen - de vrouw van een der consuls binnen Jeruzalem, die het Arabisch volkomen goed verstaat en spreekt en die de goedheid had mij tot tolk te dienen - vroeg ik aan de beide dames, Sitti (mevrouw) Selma en Sitti Nephisa de eerste de vrouw van Effendi Musa, de andere een bloedverwante, of zij bidden konden en dagelijks tot Allah baden, 't geen aanstonds door beiden met “ja” bevestigd werd. Zij baden, zeiden zij, vijfmaal daags en telkens een ander gebed, hoewel dagelijks dezelfde gebeden. Vervolgens vroeg ik, of zij geloofden, dat zij even goed als de mannen, in het paradijs zouden komen? Waarop haar antwoord luidde: “Ongetwijfeld. Alle Moslemim komen in het paradijs; sommige onmiddelijk na den dood, anderen nadat zij eerst een straf- of louteringstijd hebben doorgestaan, die korter of langer duurt, naar gelang zij op aarde beter of slechter hebben geleefd.”
“Waarmede” - ging ik voort - “zullen de gezaligden in het paradijs zich bezig houden?”
“Met niets” - hernamen zij - “dan met het afleggen van bezoeken bij hunne vrienden.”
“Zullen zij daar ook muziek maken?”
“Neen; want dat zou zondig zijn.”
“Zullen zij er ook eten en drinken?”
“Neen; want in het paradijs hebben de zaligen geene tanden en nog minder honger of dorst. Willen zij echter iets gebruiken, zoo behoeven zij 't maar te wenschen, en dadelijk zien zij een gedekte tafel voor zich staan, gelijk men over 't geheel in het paradijs maar een wensch heeft uit te spreken, om dien aanstonds vervuld te zien.”
“Zullen zij dan God zien?”
Voorzeker neen! Daarvan kan nimmer sprake zijn. Niet eens kan zulk een wensch in hen opkomen, daar de profeet Mahomed en zijn paradijs voor allen genoeg zullen zijn.’
‘Waar komen zij, voor wie de toegang tot het paradijs gesloten is, de zondaren en goddeloozen?
‘In het brandende vuur. Maar nadat zij in dit vuur gelouterd zijn, zullen ook zij in het paradijs opgenomen worden.’
Deze en meer andere vragen van dien aard werden allen vlug en

{==541==} {>>pagina-aanduiding<<}
helder beantwoord met name door Sitti Nephisa, die ernstig belang scheen te stellen in godsdienstige zaken. En op de vraag, welke ik ten slotte tot haar rigtte, of zij geen lust gevoelde om te reizen en andere landen te zien, hernam zij: Neen. Als ik reizen kon, zou ik liefst naar Stamboul (Constantinopel) gaan of naar Mekka. Maar daar dit niet mogelijk is, houd ik 't voor best in de stad te blijven, waarin Abraham, David, en Christus hebben verkeerd. In andere steden is misschien meer - ‘fantasia’ - vermaak. Maar hier vind ik meer, dat tot stichting dient.
Waarover het gesprek ook loopen mogt, 't werd altijd door Sitti Selma op de kleeding en het toilet teruggebragt, waarin zij meer dan in iets anders scheen belang te stellen.
.......................Het diner waartoe ik was uitgenoodigd, omdat ik aan de vrouw des huizes een bezoek had gebragt, werd gegeven ter eere van een lid der familie, dat in de stad was gekomen. Het getal der genoodigden bestond uit niet minder dan zestig dames, die alle bloedverwanten en vriendinnen des huizes waren. Ik verblijdde mij zeer, zulk een feest te mogen bijwonen, en met name verheugde ik mij, zoovele Arabische vrouwen van aangezicht tot aangezicht te zullen zien.
De indrukken, die ik echter van het gezelschap ontving, waren over 't geheel ver van aangenaam. De meeste dezer dames misten schoonheid en houding en gaven in haar spreken, zoomin als in hare manieren, eenig blijk van beschaving des geestes. Niet meer dan vier of vijf konden mooi genoemd worden, en maar eene was inderdaad bekoorlijk en zou dit in elk salon zijn geweest. Hare schoonheid was geheel ongekunsteld en natuurlijk, maar de meeste van de hier aanwezige dames hadden zich op zulk een plompe wijze met bloemen of met kostbaarheden opgeschikt, dat alle smaak, alle bevalligheid er aan ontbrak. Bijna allen droegen jakjes, waarvan verscheidene met pelswerk afgezet of ook gevoerd waren. Hare gestalten waren over 't geheel klein en misten voor mij althans, alle aantrekkelijkheid, terwijl de uitdrukking van hare aangezichten iets droomerigs of zelfs ruws had. Schier allen hadden geverwde nagels en donker blaauwe figuren - meestal bloemen - op handen en armen. Geruimen tijd zat een meisje van acht jaren aan mijne voeten zonder een enkel woord te spreken. Het had een goedhartig gezicht, dat echter niets van het leven en de frischheid der jeugd vertoonde. Veeleer lag er een, voor hare jaren ongewone, ernst over verbreid; maar zij was ook reeds

{==542==} {>>pagina-aanduiding<<}
een gehuwde vrouw en aan een ouden man verbonden! Ook andere getrouwde vrouwèn werden mij hier gewezen, die niet meer dan tien of twaalf jaren telden. Ik kon die arme kinderen niet zonder medelijden aanzien. Ettelijke dames hadden hare zuigelingen bij zich, en het geschreeuw van deze strekte niet, om de conversatie aangenamer te maken. Ten elf ure in den voormiddag waren de gasten gekomen, en eerst ten vijf ure in den namiddag zou de maaltijd beginnen. Hoe zou die tijd ten einde komen? Sommige dames gaven aan hare zuigelingen de borst, een paar andere naaiden, verscheidene zaten te praten en enkele stoeiden met elkander, maar de meesten zaten met gekruiste beenen hier en daar op de divans, zonder iets te doen of aan iets te denken. Een bejaarde dame verrigtte op dezelfde wijze haar gebed, als ik het reeds vroeger in een harem gezien had, behalve dat er nu de wasschingen aan ontbraken. Zóó werd het eindelijk vijf uur.
Men vroeg mij, of ik ook verlangde te zien, hoe de tafel gedekt en aangerigt werd, en toen ik daarop een bevestigend antwoord gegeven had, zette men een stoel voor mij in eene kamer, waarin op het midden van den vloer een groote, ronde en zeer lage tinnen tafel stond. Deze werd met eene menigte schotels of liever groote borden bevracht, die eerst naast en vervolgens twee tot drie verdiepingen hoog in dier voege op elkander geplaatst werden, dat de sausen en geleijen niet konden overloopen. Het was inderdaad een kunstwerk; want meer dan tien verschillende geregten werden aldus opeengestapeld, terwijl het hoofdgeregt in het midden uit een schaap bestond, dat in zijn geheel gebraden was en op een afzonderlijke schotel werd opgezet. De plaats der gasten aan tafel werd voor ieder aangewezen door een kleine lepel en een tarwenbrood. Ik alleen kreeg een bord met mes en vork, en mogt ook mijnen stoel behouden.
Zoodra de slavinnen bekend gemaakt hadden, dat de tafel gereed was, begaven de dames zich naar een vertrek naast de eetkamer om hare vingers te wasschen. Vervolgens zetten zij zich op de gewone wijze der Arabieren rondom den disch, dat wil zeggen, voor zooveel zij daaraan plaats vonden en vielen toen dapper op de voorgezette spijzen aan, terwijl de minder bevoorregten, die wachten moesten, naar het salon terugkeerden. Men at van alle schotels tegelijk, alles door elkander en alles met de vingers, maar toch met een zekere bedaardheid, en het in acht nemen van

{==543==} {>>pagina-aanduiding<<}
zekere welvoegelijkheid. Ook het gebraden schaap werd met de vingers uiteengescheurd en het opvulsel er in, dat uit rijst, pistaches en verscheidene kruiden bestond, met behulp van dezelfde ligchaamsdeelen er uitgehaald. Ik had mij stellig voorgenomen, mij door deze weinig appetijtelijke gebruiken, waarop ik trouwens ook was voorbereid, mijn goeden eetlust niet te laten ontnemen; en ik moet bekennen, dat de opgedragen spijzen goed toebereid en voor het grootste deel zeer smakelijk waren, zoodat ik er ook alle eer aan deed. Vooral was dit het geval met het schapenvleesch, dat goed gebraden, keurig lekker was en dat ik mij goed liet smaken, niettegenstaande de minder smakelijke wijze, waarop het mij werd toegediend, daar de vette hand van de schoone Nephisa er een rugstuk voor mij afrukte, dat zij in kleine stukjes scheurde, en Sitti Selma een ander stuk nam en mij met hare prachtig beschilderde vingers welwillend in den mond duwde. Bij het dessert speelde de essence de rose een voorname rol, even als bij den maaltijd de rijst. Was ééne der aanzittenden verzadigd, zoo stond zij op en ruimde hare plaats voor een ander in. En zoo ging het voort, tot al de zestig dames met kinderen en zuigelingen naar genoegen gegeten hadden. Vervolgens gingen allen naar buiten in den voorhof en dronken uit de gewone kleine kopjes koffij, dat de mond er van zamentrok.
Na het gebruiken hiervan verlieten wij, mevrouw Rosen en ik, het gezelschap met het uitspreken van vele vriendelijke ‘hatter cum's’ - zeer verpligt! - voor het onthaal, die door even vele en vriendelijke ‘massalamis!’ beantwoord werden, terwijl de dames en wij nog daarbij wederkeerig elkanders borst en voorhoofd aanraakten.
Wat door de schrijfster aangaande de moskee van Omar, het Haramplein, de kerk van het H. graf en 't ontbranden van het heilige vuur aldaar wordt berigt, kan met stilzwijgen worden voorbijgegaan, daar 't even goed of beter elders wordt gevonden. De indruk, welke Jeruzalem over 't algemeen bij haar heeft achtergelaten, is een hoogst ongunstige. ‘Ik ken,’ zoo schrijft zij ‘geen stad en geen oord, waar ik minder gaarne gedurende langen tijd vertoeven zou dan het tegenwoordig Jeruzalem, niettegenstaande er verscheiden Europeanen wonen, wien 't noch aan goede natuurlijke gave noch aan meer dan gewone beschaving van den geest ontbreekt.’ Ééne instelling is er, die hare onverdeelde goedkeuring wegdraagt, het Diakonessenhuis, een tak van

{==544==} {>>pagina-aanduiding<<}
Fliedners kweekschool te Kaiserswerth. Hier heerschen orde, behagelijkheid, vrede. ‘Zoo dikwijls ik er binnen trad, zag ik mij omringd door een schare opgeruimde levenslustige kinderen, die om mij heen sprongen, mij om den hals vielen en “moeder” noemden. En bovenal verdient de geest, die de beminnelijke grootendeels nog jeugdige zusters bezielt, geroemd te worden. Hier huizen geen partijgeest, geen familiebelang, geen zelfzucht. Niemand denkt hier aan zich zelve, aan eigen gemak of waardigheid, maar allen bedenken wat des anderen is, en zoeken daaraan op de meest natuurlijke en liefderijke wijze te voldoen’....Maar laat ons deze geidealiseerde beschrijving staken met eenvoudige vermelding, dat de diakonessen door het opvoeden van kinderen en het verplegen van zieken gezegend werken. ‘De Arabieren vertrouwen hunne kinderen gaarne aan de leiding der zusters toe en zien met genoegen, dat deze in vele dingen onderwezen worden, waarvan zij zelve later voordeel kunnen trekken. Ja zelfs tegen hun overgang tot het christendom schijnen de ouders zich niet te verzetten, mits daarbij voor hunne dochter maar een goed vooruitzigt in de toekomst ontsloten worde. Mogen zij toenemen en zich verbreiden in alle landen der aarde, die goede Zusterhuizen! want gezegender dan al het preken der zendelingen werkt voor het rijk van Christus hier beneden de godsvereering eener nederig dienende liefde.’ Wij vereenigen ons van ganscher harte met dien wensch en verwachten van die dienende liefde op zich zelve, schooner vrucht voor het Godsrijk, dan van het uitzicht op tijdelijk voordeel, den ouders in de kinderen, welke zij aan de diakonessen toevertrouwen, voorgespiegeld.
Even ongunstig als schrijfsters oordeel is over Jeruzalem, is het ook over Palestina's bodem, die op enkele uitzonderingen na, als woest en verwaarloosd beschreven wordt. ‘Hoe klein ook’ - zoo schrijft zij - toch heeft dit land een verscheidenheid van bodem en van voortbrengselen, die er een eigenaardig karakter aan geven en waardoor het alles wat het behoeft, in zich zelven bevat. Het bezit hooge bergen en lagchende dalen, vruchtbare vlakten en dorre woestijnen, een uitgestrekte maar moeijelijk te naderen zeekust, eene rivier en meiren zoo als er nergens (?) op aarde gevonden worden, warme geneeskrachtige bronnen en een ongemeen vruchtbaren bodem, met den rijksten plantengroei van den palmboom tot den ceder. Zijn hemel is maar zelden bewolkt en zijne luchtge-
{==545==} {>>pagina-aanduiding<<}
steldheid, warmer of koeler naar gelang van de hoogte of laagte van den grond, zoo aangenaam en gezond als van eenig land ter wereld.
Meer lang dan breed, is het verdeeld in drie lange strooken, die van het Noorden naar het Zuiden loopen: het kustland in het Westen, het lage land of de vallei der Jordaan in het Oosten en het hoogland, dat tusschen die beiden in ligt.
Het land, dat weleer tien millioen menschen voeden kon, kan thans slechts in de behoeften van een half millioen voorzien. En toch straalt zijn hemel zoo helder en vloeijen zijne bronnen zoo rijk als ooit. De Jordaan en de Kedron stroomen nog even als te voren. Olijf, vijgen en granaatboomen hebben niet opgehouden vruchten te dragen en de bodem onder opeengehoopte lagen van puin en steen bedolven, vertoont bij iedere poging om hem te veredelen de oude groeikracht weêr. Het geheele land is schier een enkele steenwoestijn en de menschen, die er leven, genieten voorspoed noch vrede. ‘Deze bodem is vervloekt’, zeggen de ernstig denkenden. Doch ik antwoord: ‘Neen, maar hij verwacht een nieuw bevrijdings- en jubeljaar, waarin ieder zijn akker zal terug ontvangen.’ En dat jaar, misschien is het niet ver!
Werkelijk worden er, ofschoon op zeer kleine schaal, pogingen aangewend, om aan het land zijne vorige vruchtbaarheid terug te geven; getuige het Artas dal in de nabijheid van de beroemde vijvers van Salomo, waar vader Meshullam, een tot het Christendom bekeerde Jood, ‘de woestijn als een lelie bloeijen doet.’
‘Hoe schoon, hoe rijk - roept de schrijfster uit - hoe gelukkig kon dit land onder een goede christelijke regering wezen. Zijne bevrijding uit de handen van het volk, waardoor het thans verontreinigd en vernederd wordt, is een pligt die op de natiën van het Westen rust. Al moge het toch waarheid zijn, dat de duizenden christenen die er gevonden worden, onder de heerschappij der Porte niet in dadelijke verdrukking leven, zoo is het evenwel niet minder waar, dat zij daardoor hoe langer hoe meer vernederd worden, want die heerschappij is de heerschappij van onwetendheid, wetteloosheid en verwarring met al de jammerlijke gevolgen aan zulk een wanbestuur verbonden.
Na Jeruzalem is het de Jordaan die het meest de aandacht der reizigers trekt. De Jordaan is merkwaardig èn op zich zelve, èn om de historische herinneringen daaraan verbonden. Hare oevers zijn met altijddurend groen omzoomd en in duizend bevallige

{==546==} {>>pagina-aanduiding<<}
bogten, kronkelender dan de loop der Mississippi, vloeit zij daarheen, terwijl het gezang der vogelen en haar eigene heldere stem van ruischende muzijk haar voetpad vervrolijkt. Die oevers leveren tegen het midden van April een ongewoon schouwspel op. Dan komen er duizenden uit alle deelen van Azie, Europa en zelfs van het ver gelegen Amerika om zich in de wateren der heilige rivier te baden..........“Toen wij na een rid van twee uren over de vlakte, de Jordaan naderden, kwam de zon schitterend uit haar wolkenbed te voorschijn. Eene schaar van bedevaartgangers trok deels te voet, deels op ezels, muilen of kameelen digt voor ons uit. De laatste droegen meestal drie of vier, soms nog meer personen, waarbij vrouwen en kinderen ter wederzijde van het kameel in korfstoelen zaten, die dwars over den rug van het dier gehangen en waarin zij vaak ter dege geschommeld werden.
Wij reden een klein boschje binnen, tot dat wij bij een groenen wal of heuvel stil hielden en onze paarden verlieten. Aan den voet van die hoogte stroomde de Jordaan tusschen boorden, digt begroeid met struikgewas en lommerrijk geboomte, en weldra stonden wij nu aan haren rand en zagen daar haar helder grijze wateren in zulk een snelle vaart van het noorden naar het zuiden voortschieten, dat men haar, hoewel zij hier niet zeer breed was, niet zonder zigtbaar levensgevaar kan overzwemmen. Door niemand werd daarvan ook de proef genomen; maar in de bogt, welke de stroom ter plaatse maakte, waar wij met vele andere bedevaartgangers in de schaduw van schoone groote boomen stonden, was het water kalmer en hier had nu het eigenaardig tooneel van het baden of doopen der bedevaartgangers plaats.
Onder een lommerrijken boom trokken mannen en vrouwen op eene verhevenheid van den grond digt bij den oever hunne opperkleederen uit en gingen vervolgens, alleen met een hemd bekleed, van de hoogte naar den stroom. Daar stond bij een dorren, over het water hangenden boomstam een kolossaal man met zwart kroes hair en ruigen borst, die meer naar Hercules dan naar Joannes den dooper geleek, en wiens bovenlijf naakt was, tot aan zijn middel in het water en nam allen die bij hem kwamen, in zijne gespierde armen, dompelde ze, bijgestaan door een handlanger, met een snelle beweging in de rivier en drukte met de hand hunne hoofden onder water, waarbij hij, naar 't mij

{==547==} {>>pagina-aanduiding<<}
voorkwam, dikwijls vrij onzacht te werk ging. Dit werd bij ieder driemaal herhaald. Maar de breedgeschouderde dooper volbragt dit werk met zooveel gemak en drukte daarbij zooveel opgeruimde goedhartigheid uit, dat men hem maar had aan te zien, om zich te overtuigen, dat hij er aan gewoon was, en dat niemand iets van hem te vreezen had. De aldus ondergedompelden verlieten de rivier en trokken in de schaduw van een grooten boom, hunne kleederen weder aan, waarbij de vrouwen door vrouwen, de mannen door mannen geholpen werden. Mooije jonge meisjes en oude vrouwen met grijze hairen, jongelingen, grijsaards en kinderen van allerlei leeftijd werden op dezelfde wijze in den stroom gedoopt. De laatsten schreeuwden daarbij erbarmelijk, maar dat hielp hun niet. Zij moesten onder water, driemaal met hals en hoofd onder water, en eerst daarna werden zij aan hunne moeders teruggegeven. De ernst, die Joannes bezielde, toen hij in de Jordaan doopte, predikende dat het koningrijk der hemelen gekomen was, en allen tot bekeering vermanende met woorden, krachtig en ontzagwekkend, als de rotsen der woestijn, werd bij die onderdompeling zeker niet gevonden, maar daarom was zij evenwel nog geen ligtzinnig bedrijf. Men scheen dit baden te beschouwen als een kerkelijke of godsdienstige plegtigheid welke men met genoegen volbragt. En inderdaad, het water zag er ook zoo frisch en verkwikkend uit, dat mijn ligchaam innig naar zulk een onderdompeling verlangde, en ik die ook gewaagd zou hebben, had de tegenwoordigheid van zoo vele menschen er mij niet van afgeschrikt. Ik bevochtigde nu alleen mijne oogen met het water van dien vloed, waaraan zulke grootsche herinneringen verbonden zijn, en dankte God, die mij, weinig beteekenende zwerfster, den breeden, voor de toekomst zoo veel belovenden, Mississipi in het verre Westen had laten aanschouwen en nu ook vergunde, hier aan den oever der Jordaan te staan! Want klein moge deze wezen in vergelijking met de groote stroomen hier op aarde
en gering hare beteekenis voor de geschiedenis onzer dagen, dit neemt niet weg, dat zij een verleden heeft, rijker en gewigtiger dan eenige rivier ter wereld. De Jordaan was het, waar eens de oude en de nieuwe tijd elkander de hand reikten in twee mannen, die de hoogste vertegenwoordigers der beide tijden waren: - Joannes en Jezus. De eerste, het hoogste punt der ontwikkeling van den verleden tijd, doopte met den doop der bekeering of der reiniging ter voorbe-
{==548==} {>>pagina-aanduiding<<}
reiding tot een nieuw en hooger leven. “Ik doop u”. - zeide hij - met water tot bekeering; maar die na mij komt is sterker dan ik, wiens schoenen ik niet waardig ben, hem na te dragen; die zal u met den Heiligen Geest doopen en met vuur! Zoo ver was het menschelijk geslacht in zijn langen schooltijd dus gevorderd! Zijn edelst verlangen, zijn hoogste streven, zijn grootste gewin zie ik vereenigd in Joannes - de profetische stem en verwachting van den ouden tijd - Maar de andere - Jezus Christus - kwam met een nieuwe openbaring, om te doopen tot de geboorte van een nieuw geestelijk leven. En hier, bij de Jordaan, ontmoeten zij elkander, die beide vertegenwoordigers van den ouden en nieuwen tijd. En de man van den ouden boog zijn streng gelaat voor den jongen man van den nieuwen, terwijl hij zeide:” “Mij is noodig, van u gedoopt te worden! en komt gij tot mij?” Maar de Zoon van God, die in alle betrekkingen des aardschen levens aan zijne broederen gelijk wezen en alle geregtigheid vervullen wilde, verlangde den doop, het erfdeel van den ouden tijd, van Joannes te ontvangen. En “toen” .- gaat de Schrift voort - “werd Jezus van den Geest weggeleid in de woestijn om verzocht te worden van den duivel.”
Waar en treffend is gewis de christelijke overlevering, die als bij instinct, het uitwendige tooneel dier verzoeking in deze woeste rotswoestijn in de nabijheid van de Jordaan en van den weg naar Jeruzalem heeft geplaatst, zij 't ook dat het wezenlijke tooneel er van inwendig, in 's Heeren binnenste moet gezocht worden. Een diepe zinnebeeldige beteekenis ligt er in de vereeniging van die beide plaatsen, welke het oog en de gedachte hier met éénen blik omvatten kunnen: van den helder stroomenden, door eeuwig groen omkransten vloed met den doop der inwijding, waarboven de woorden der inwijding: “Deze is mijn Zoon, mijn geliefde, in denwelken ik mijn welbehagen heb,” uit de hoogte weêrklonken en van die stoute hoogten in de woestijn, waarheen de Ingewijde “van den Geest geleid werd,” om, eer Hij het openbare tooneel der wereld betrad, eenzaam in zijn binnenste den strijd te strijden tegen de magt dezer wereld, die Hem in verzoeking bragt, om haar rijk te kiezen boven het rijk van God, tot welks stichting hij op aarde kwam. En tot denzelfden kamp wordt ieder rijk begaafde jonge man bij zijne intrede in den leeftijd der meerderjarigheid geroepen; maar als Christen staat hij in dien strijd niet meer alleen.’

{==549==} {>>pagina-aanduiding<<}

Bovenstaande regelen doen ons eenigermate het godsdienstig standpunt kennen, waarop de schrijfster zich heeft geplaatst. Niet slechts hier, maar bij onderscheidene gelegenheden brengt zij hare ontmoetingen in het ‘Heilige land’ in verband met de Heilige Schrift. Van eene letterlijke ingeving dier Schrift wil zij echter niet weten. Die leer heeft haar een tijdlang van de Bijbelsche geschiedenis geheel afkeerig gemaakt; eerst toen zij die even als ieder andere is gaan lezen, is zij met nieuwe ingenomenheid tot die geschiedenis teruggekeerd. Hoe meer ik - schrijft zij - in jaren en in ondervinding ben gevorderd, zoo veel te liever is mij die geschiedenis geworden; en hier in dit land, waar alles aan haar herinnert, komt zij mij wonderbaarder en opmerkelijker voor dan ooit, zij 't ook, dat ik meer dan één wonder, 't welk in haar geschreven staat, niet gelooven kan. Moge dat ongeloof, zoo min als het geloof aan Bijbelsche wonderen, dat ik hier belijd, aan niemand tot ergernis wezen! Het is een geloof, dat ik geheel voor mij zelve bezit en aan geen mensch ter wereld verlang op te dringen; want daartoe gevoel ik maar al te diep mijne onvolkomenheid en gebrekkigheid. Evenwel is het bij mij de vrucht van jarenlang nadenken. Ik heb het aangenomen, omdat ik niet anders kon, maar door mijne rede en mijn geweten er toe genoodzaakt werd.’.....Daargelaten of dergelijke beschouwingen in een reisverhaal passen, leveren zij de volkomene uitdrukking van de subjectiviteit der schrijfster met hare gebreken. Tot die gebreken rekenen wij ook het omslagtige en gerekte, dat hier en daar wordt aangetroffen en dat er aan doet twijfelen of velen volkomen vrede zullen hebben met haar bedevaart. Desniettegenstaande zullen zij, die haar op dezen togt volgen, veel zien en hooren wat der moeite wel waardig is optemerken, en, terwijl zij geduld oefenen met de zwakke zijde van hun reisgenoot, zich de uren, in haar gezelschap doorgebragt, niet beklagen.
Delft.
W.C.E. Koch.
De pastorie van Bodegraven. Oorspronkelijke tafereelen aan de geschiedenis der Fransche overheersching in 1672 ontleend door D.H. Meijer. Met titel en vignet in steendruk. Utrecht, C. van der Post Jr. 1864. In groot 8o. 366 bl. Prijs ƒ 2.75.
De ‘Fransche tirannij,’ - gelijk de titel is van een bekend boekje uit den tijd en over de gruwelijke wijze, op welke de troepen

{==550==} {>>pagina-aanduiding<<}
van Lodewijk XIV te Utrecht, te Bodegraven en Zwammerdam, en in dien geheelen omtrek ten jare 1672 hebben huisgehouden, - wordt in dit boek voorgesteld in ‘oorspronkelijke’ - dat zal willen zeggen: niet vertaalde - tafereelen. Deze zijn min of meer romantisch, gelijk men het doorgaans tegenover zuiver historische voordragt noemt, ingekleed, en gelijk de schrijver getracht heeft die inkleeding, op haar zelve zeer luchtig, tot een vereenigingspunt te maken van zijne historische herinneringen, zoo is dat doel ook uitgedrukt door het eerste gedeelte van den titel: ‘De pastorie van Bodegraven.’ Die titel is echter èn onjuist èn willekeurig. Eene ‘pastorie van Bodegraven’ kon, zal men het spraakgebruik eerbiedigen, tijdens de republiek en dus toen de Hervormde kerk de Staatskerk was, wel geene andere wezen, dan die der, zoo als het toen heette, ‘ware gereformeerde religie;’ terwijl van dat huis geen woord voorkomt, maar de schrijver vele van zijne gebeurtenissen doet uitloopen op den hoogst eerwaardigen grijsaard Willem Sluiter, leeraar der Evangelisch-Lutherschen te Bodegraven, en zijne lezers dus herhaaldelijk diens ‘pastorie’ binnenleidt. Maar hij hadde zijn boek even goed kunnen noemen naar dien predikant zelven, of naar Willem Leeuwendaal, die ook overal ‘present is op het appel,’ of naar den gierigaard Gerbrandtz, of naar Elize Vreeswijk. Het stond den schrijver vrij te geven wat hij wilde, en als men aanmerking maakt op het romantisch kleed, dat hij over de schouders van zijn historisch beeld heeft geworpen, dan ontleent men dat regt alleen uit de inrigting van het boek zelf. Die inrigting streeft naar zekere epische eenheid, maar dat streven verraadt gebrek aan vindings- en voorstellingsvermogen. Van Elisa's betrekking tot den Zwitserschen officier ware oneindig meer partij te trekken geweest, waarbij hij niet had behoeven te verdwijnen
en zij niet ten huize van haren pleegvader had behoeven te sterven. In die betrekking hadde het eenheidspunt van den roman kunnen liggen, gelijk de knoop in det duistere der afkomst van den Zwitser, op te helderen door ‘vader Sluiter,’ die, gelijk wij vernemen, te Göttingen gestudeerd had. Zegt de schrijver, dat het zijn oogmerk niet was een historischen roman te geven, waarbij bijzaak zou zijn geworden hetgeen hier hoofdzaak is en omgekeerd, - ik antwoord, dat zoowel de titel als het bij herhaling ten tooneele voeren van personen die meestendeels alleen voortbrengselen der vinding van den schrijver zijn, blijk geeft van eene poging om

{==551==} {>>pagina-aanduiding<<}
de historie te kleeden in het modegewaad van een roman, en dat, is die poging aangewend, de beoordeelaar dan ook regt heeft om te verlangen dat zij beter ware geslaagd, ook in de uitwerking zelve. Het lag - om dit ééne slechts te noemen - niet in het karakter van den onvolprezen, maar in den dagelijkschen omgang niet zoo minzamen Willem III, zulke gemeenzame praatjes te houden met een soldaat in zijn leger, als hij hier met Willem Leeuwendaal doet. En waarom doet hij het? Omdat die Willem een der figuren is, die eene zoo te noemen eenheid moeten brengen in het romantische element van het boek. En van deze zijde is het eene gansch mislukte poging.
‘Dit zij zoo’, zal de schrijver waarschijnlijk zeggen, ‘het was mij slechts bijzaak. Ik wensch beoordeeld te worden naar hetgeen mij hoofdzaak was: de getrouwheid der historische voorstelling.’ Ik moet mijne onbevoegdheid belijden, indien tot het beoordeelen gevorderd wordt, dat men zich vooraf volledig einstudire (liever een Germaansch woord dan een germanisme) in de geschiedenis van de afpersings- en moord- en brandtooneelen, waarvan Utrecht en Woerden en Zwammerdam en Bodegraven in de allertreurigste jaren 1672 en 1673 getuigen waren. Ten volle doe ik hulde aan de vlijt en de naauwkeurigheid van den schrijver, wien behalve eene juiste plaatselijke kennis, ook min bekende historische bescheiden ter dienste stonden. Gaarne evenzeer hulde aan de oordeelkundige wijze waarop hij meermalen uiteenloopende berigten heeft aaneengepast, tusschen strijdige gekozen, duistere opgehelderd. Maar in een boek van dezen vorm hadde ik hem de aanhalingen zijner bronnen in aanteekeningen aan den voet der bladzijden gaarne kwijtgescholden, vooral zoo hij in eene voorrede hadde gezegd: díe en díe bronnen heb ik gebruikt. En ik ben hem zelfs dankbaar, dat hij niet milder geweest is met het nog minder gepast aanhalen der bronnen midden in het verhaal zelf, zoo als bladz. 167; ‘Zuylestein liet zich, onbegrijpelijk genoeg, door de redenen der boeren bepraten, en dit bragt hem, zegt prof. Bosscha, ten val.’ Zóó is het vermelden van bronnen al zeer wanstaltig. - Het daar bedoelde werk: Nederlands heldendaden te land wordt meermalen vermeld, en teregt; doch voor het voorstellen der strategische operatiën zoo van de Franschen als vooral van Willem III in den veldtogt van 1672 zou de schrijver veel baat hebben gehad bij de voortreffelijke krijgskundige monographie van Knoop: Nederland

{==552==} {>>pagina-aanduiding<<}
in 1672. Het is zeer jammer, dat hij dat boek niet schijnt gekend, althans niet gebruikt te hebben.
Met de historische feiten, hier gereleveerd, meer in het algemeen, minder in de bijzonderheden bekend, en ook voor het beoordeelen van dit boek het nasnuffelen dier bijzonderheden niet noodig achtende, veroorloof ik mij alleen op te merken, dat zich hier en daar sporen vertoonen, dat de schrijver zich niet genoeg twee eeuwen heeft kunnen terugplaatsen. Waar hij de Fransche officieren bij den opperbevelhebber, den afschuwelijken bocheljoen Luxemburg, laat antichambreeren, schitteren zij van ordeteekenen. Zoo zou het nu zijn, maar in dien tijd regende het nog geen decoratiën op de borst van officieren en de monteeringen van dien tijd leenden zich ook kwalijk tot zulk een ornament. Ook durf ik er niet zeker op gaan, maar betwijfel of een burgemeester, nevens een schout, met assessoren, ten jare 1672 wel aan het hoofd van het dorp Bodegraven stonden. Wat het punt van historische trouw aangaat, heb ik nog alleen met goedkeuring te vermelden, dat de schrijver zich onthouden heeft van een al te naakte schildering der afgrijselijkheden, waardoor die natie, welke zich ook toen reeds beroemde aan het hoofd der beschaving te staan, de kannibalen weinig in onmenschelijkheid achter zich liet. ‘Das bloss abscheuliche, zegt Schiller, hat nichts unterrichtendes für den Leser,’ en noodig was het ook niet om den lezer te vervullen met huivering voor de gruwelen van den krijg, en, wat daarmede naauw zamenhangt: liefde voor Oranje, het plegtanker der natie, ook in die benaauwde tijden, en liefde tevens voor de volkseendragt, als men hier als voor de oogen geschilderd vindt, hoe rampzalig en zwak eene natie wordt door verdeeldheid; adres niet alleen aan de tweespalt der partij voor Oranje en die voor de Witt, maar ook aan de tegenwerking der eigenbelangzoekende boeren tegen de inundatiën hunner landerijen.
Bij opregte hulde aan de vaderlandlievende strekking van het boek, en even opregte aan veel onderhoudends en belangrijks da ik er in aantrof, spijt het mij, dat waarheidsliefde mij verbiedt om anders dan met groote afkeuring te spreken over het allerslordigste gewaad, waarin het is uitgegeven. Ik zeg niet te veel met aan te merken dat het krielt van taalfouten; geene bladzijde kan ik mij herinneren waarop zij niet voorkomen, dikwijls bij gansche sectiën in weinige regels - fouten tegen de geslachten, tegen de naamvallen, tegen van alles, zoo ergerlijk, zoo hinderlijk, dat

{==553==} {>>pagina-aanduiding<<}
het genot van de lectuur er inderdaad veel bij inschiet. Zal ik ze als bewijzen uitschrijven, al ware het slechts van een paar bladzijden? 't Zou den lezer van dit Tijdschrift vervelen; hij neme mijne verzekering aan, dat het geen moeite zou kosten twee taalfouten per pagina, zegge zeven honderd vijftig in het geheele boek aan te teekenen. Slechts een paar taal- en stijlfouten vermeld ik, waar zij òf den zin gansch onduidelijk maken, òf uiterst bespottelijk zijn. Bladz. 89: ‘Men wilde den Prins weeren om zelfs het land te regeren en voor dwingeland te spelen.’ De bedoeling wordt eerst duidelijk door te lezen: ‘zelf’. De taal der Amsterdammers tot Lodewijk XIV wordt bladz. 100 ‘ongevreesd’ genoemd - het tegendeel was wel waar! Maar de schrijver wil zeggen: ‘onbevreesde.’ Aan eenen vader wordt, bladz. 143: ‘kinderlijke liefde’ toegeschreven. Bladz. 118: ‘Bezuiden de Domkerk stond weleer een oud en ruim gesticht: de Abdij van Paulus. In het jaar 1580 geplunderd en de monniken verjaagd, besloten de staten de inkomsten tot andere doeleinden te gebruiken.’ Is dat duldbare stijl? Bladz. 172: ‘Voor hij gereed stond om Willem te treffen, velde den onverschrokken knaap plotseling den gevaarlijken vijand neder.’ Eerst uit het vervolg verneemt men wat hier in den eersten, wat in den vierden naamval verbeeld wordt te staan. Bespottelijk wordt de zin waar een buis (kleedingstuk) bladz. 243 vrouwelijk gemaakt wordt in plaats van onzijdig.
Zulke blijken van verregaande onkunde of onverschoonlijke onachtzaamheid heeten doorgaans ‘drukfouten.’ Maar het is dan wel allerzonderlingst, dat een boek krielt van zulke drukfouten, terwijl men er geene in aantreft, die bepaald de schuld zijn van den zetter of den corrector als zoodanig, b.v. letters op den kop, een! of I een 1 enz. Deze niet, maar overal taal- en stijlfouten, voor welke men zich achter zetter of corrector noch verschuilen kan, noch verschuilen mag. En- vooral moest de heer Meijer zulke ergerlijke fouten niet begaan; naar ik vernam is hij schoolonderwijzer en wordt dus ondersteld het beter te weten. Zulks is ook, vertrouw ik, het geval; maar dan verraadt het weinig achting voor het publiek, een boek zóó slordig in de wereld te zenden - iets waartegen een uitgever mede behoorde op zijn hoede te zijn.
Waarheidsliefde, geen partijdigheid omtrent den mij geheel onbekenden schrijver legde mij de gemaakte aanmerkingen in de pen; waarheidsliefde, geen goedwilligheid om een pleister gereed

{==554==} {>>pagina-aanduiding<<}
te hebben tegen de toegebragte wonde, deed mij het goede uitkomen, waardoor zich deze tafereelen aanbevelen. Tafereelen uit de geschiedenis des vaderlands, ter opwekking van den vaderlandschen geest geschreven en geschikt, doen het vaderlandsche hart altijd goed.
H.M.C. van Oosterzee.
De burg van Leyden. Feestgave aan de H.H. Studenten der Leydsche Hoogeschool, door Dr. G.D.J. Schotel. Leyden, E.J. Brill 1865. In groot 8o. 58 bladz. Prijs ƒ 0.75.
Dat onze geleerde oudheidkenner Schotel de breede lijst zijner geschiedkundige monographiën heeft vermeerderd met eene over den Burg te Leiden, heeft zijne aanleiding daarin gevonden, dat hij op het plein van dat aloude gebouw dezen zomer tegenwoordig was bij de monstering der deelgenooten van den optogt, voorstellende den intogt van Willem van Oostervant binnen het in 1304 van de Vlamingen bevrijde Zierikzee. Hoewel er dus geen zoo naauwe band is tusschen het onderwerp en de aanleiding om het te behandelen, zal dit stukje zeker aan het Leidsche studentencorps eene aangename feestgave geweest zijn, en ook aan de beminnaars der vaderlandsche oudheidkunde, vooral voor zoover zij op Leiden cene bijzondere betrekking gevoelen, eene welkome bijdrage wezen. Indien hare beoordeeling zon moeten worden voorafgegaan door het opzettelijk bestudeeren van de schrijvers, in de aanteekeningen vermeld, zou de opsteller dezes er zich beleefdelijk van verschoonen. Maar Dr. Schotel behoort tot die onderzoekers, aan wier noeste vlijt zich eene bedachtzame kritiek paart; wij kunnen dus in het resultaat zijner nasporingen veilig berusten, en danken hem welmeenend voor de moeite, die hij zich gegeven heeft om door middel van de te zijner beschikking staande bronnen en mededeelingen het wetenswaardige aangaande een van de alleroudste gebouwen des lands tot een kort geheel bijeen te trekken. Bij de hier ook aangehaalde dissertatie van Musketier Vergenst De burggraviatu Leidensi verdient misschien vermelding, dat Dr. B.F. Tydeman haar vereerde met een overschoon gedicht, dat (misschien ook achter de dissertatie zelve, die ik niet bij de hand heb) is afgedrukt in de Mnemosyne van Tydeman en van Kampen, D. II, bladz. 185-190. Dát gedicht aldáár aan te treffen wekte sterken twijfel bij mij of wel teregt de hoogleeraar H.W. Tydeman ‘bekend zij,’ gelijk Dr. Schotel

{==555==} {>>pagina-aanduiding<<}
schrijft, ‘als de eigenlijke schrijver der onder den naam van Musketier uitgegeven dissertatie.’ Immers, aan dat stuk wordt door den broeder van den genoemden hoogleeraar alle lof toegezwaaid; het heet er een werk van Musketier's ‘doorwrochte vlijt,’ en zoo al aan den Dordschen kerkleeraar onbekend was dat hij aldus het werk, niet van zijnen vriend, maar van zijnen broeder den Leidschen professor prees, dan laat zich van den laatste kwalijk verwachten, dat hij het gedicht in eene onder zijne redactie uitgegeven verzameling zou hebben opgenomen.
Sed hoc obiter.
v.O.
De laatste levensdagen van Katharina II door L. Muhlbach. Tweede druk. Amsterdam. Wed. D. Kunst. 1865. Prijs ƒ 1.00.
‘Wat zal hij er meê doen?’ de lezer namelijk, dacht ik, toen ik dit product van Mevrouw Mundt's vruchtbare pen gelezen had, - en ernstiger nog herhaalde ik de vraag eenigsins gewijzigd: ‘wat zal ik er meê doen?’ In mijne kwaliteit als recensent namelijk, want mij onder de lezers rekenende, lag het antwoord voor de hand: ‘het vergeten.’ Maar ik heb op mij genomen, het aan te kondigen en dit bracht mij in een' moeilijken tweestrijd. Bij de bepaalde populariteit, die de naam L. Mühlbach ook hier te landc geniet, zou ik gevaar loopen door eene afkeuring het bij de schoone sexe ten minste totaal te verbruien; - en toch het te prijzen met de woorden van den grooten novellist nog bijna in den mond, voorwaar, dat gaat niet aan. Ik zal dan een middelweg inslaan. Deze historische novelle staat in historische en aesthetische waarde ongeveer gelijk met het gros van L. Mühlbach's romans Zij, wier verhemelte aan dit voedsel gewend is, zullen ook in deze novelle wel smaak vinden. Zij is leesbaar en onderhoudend geschreven. Wij missen er zelfs de geestverschijningen en profetiën, die andere werken van dezelfde schrijfster wel eens ontsieren (zie o.a. haar Jozef II, waar de grootste absurditeiten ons als historische feiten worden opgedrongen). Overigens zullen Katharina II en haar gunsteling Platon Zoubow wel niemand de minste sympathie inboezemen, en het hof van Petersburg, waar de schrijfster ons verplaatst, is walgelijk door serviliteit. Gelukkig dat toch een paar van de handelende personen nog eene lichtzijde in dit donkere tafereel vormen: Gustaaf Adolf II en zijn trouwe dienaar baron

{==556==} {>>pagina-aanduiding<<}
Armfelt; maar de koning staat over 't geheel op den achtergrond en de minister speelt eene vrij dubbelzinnige rol, zeker meer diplomatisch dan ridderlijk. En om den eindindruk toch vooral niet te aangenaam te maken, voegt de savante schrijfster er in eene noot het later treurig lot van den ongelukkigen Zweedschen koning bij. Sapienti sat! -
G.J. Dz.






II. Godgeleerdheid en Wijsbegeerte.

De echtheid van Paulus' brieven aan de Thessalonicensen onderzocht door W.C. van Manen. I. De eerste brief. Weesp, G.G. Brugman, 1865. - 139 blz. 8o. Prijs ƒ 1.40.

(Stuk) II. De tweede brief. Utrecht, druk en uitgave van L.E. Bosch en Zoon, 1865. - 96 blz. 8o. Prijs ƒ 0.90.
‘Proefschriften ne prouvent rien,’ luidde vóór 25 jaren een oordeel over de akademische dissertatieën. Wie 't uitsprak was zelf student, goed opmerker en geestrijk man, den commilitonen gansch niet vijandig. Zoovele redenen dus om aan zijne uitspraak eenige waarde te hechten. Toch mag zijn geest niet zoo geheel onbevangen geweest zijn toen hij, in vier woorden, zoo apodiktisch een meening uitte. De geest der polemîk was over hem. Moest de houw ook niet de studerende jongelingschap treffen, over wier werk de staf werd gebroken; - was hij integendeel tegen de regering gericht, die haar tot schrijven verplichtte, wilde ze een deftig Dr. of aanbevelend Mr. voor haren naam zien prijken, die haar daartoe prikkelde, ook al beoogde ze nog dien titel niet; - een houw bleef het woord, polemischen Geistes was hij die 't sprak, en niet volkomen helder ziet hij wie eenige zaak wil bestrijden.
Een pleidooi is geen arrest. 't Kan, in zeker opzicht mag 't dat niet wezen. Prijsvragen hebben dikwijls genoeg gediend ‘om den akademietijd te rekken (en) te verzuren.’ Er zijn dissertaties in overvloed die 't vonnis rechtvaardigen:
‘Dissertatie,

Compilatie,

voor geen greintjen eigen oordeel of verstand;.....al den duivel aanhaling, van 't begin tot aan het einde.’ De opposant, die daarvan zijn getrokken geschut wil maken tegen het besluit van 2 aug. '15, behoeft niet verlegen rond te zien naar staaltjens. Maar Klikspaan zelf, - lang eer de naam genoemd werd, heeft

{==557==} {>>pagina-aanduiding<<}
wie onze letteren bemint zich 't boek herinnerd, dat zoo krachtig meêwerkte tot hare wedergeboorte, - Klikspaan zelf zou de eerste geweest zijn, om 't bestaan te erkennen van eervolle uitzonderingen op zijn korten regel. Vooral sedert beter inzicht wat minder strak maakte op 't behoud van 't latijn, is gedurig haar getal grooter geworden.
Navita de ventis! Rechtsgeleerden alleen komt het oordeel toe over 'tgeen op rechtsgeleerd-, geneeskundigen, letterkundigen, (en wie al verder genoemd mogen worden) over wat op hun gebied dienaangaande op te merken valt, zeker is 't dat de ‘leider auch!’ in dit opzicht op gunstige teekenen des tijds kan wijzen. Laat het zijn, omdat haar beoefenaar, niet gedwongen om naar den doctortitel te staan wil hij zijne maatschappelijke bestemming kunnen bereiken, ook nooit het recht heeft, of althands te verontschuldigen is, wanneer hij voor een bedenkelijke lading bescherming zoekt onder de vlag van: ‘Like or find faults, do as your pleasures are. Celui qui n' écrit que pour satisfaire un devoir, dont il ne peut se dispenser, une obligation qui lui est imposée, a sans doute de grands droits à l'indulgence de ses lecteurs’, of een dergelijk motto: 't feit is, dat daar uit de jongste jaren, - en dat jongste behoeft gansch niet in engen zin genomen te worden, - theologische proefschriften te noemen zijn, die iets en dikwijls veel proeveren: gelukkigen aanleg bijv. en welbesteden tijd, belezenheid, naarstig verwerken van het ijverig vergaderde, een goed oordeel, en, wat daarvan 't best bewijs is, omzichtigheid in 't beslissen, en bedachtzaamheid in 't opmaken der slotsommen des onderzoeks.
Dr. W.C. van Manen heeft het getal van zulke godgeleerde dissertaties vergroot, en tevens 't bewijs geleverd, dat ook akademische prijsvragen nog niet zoo onvoorwaardelijk te verwerpen zijn. Althands zulk een prijsvraag was 't die hem aanleiding gaf tot het instellen van een breeder onderzoek naar de echtheid der beide aan Paulus tocgeschrevene brieven aan de thessalonicensen. Een vernieuwde bewerking der eerste helft van dien arbeid, die den eerste dier beide brieven betrof, werd door hem tot akademisch proefschrift bestemd, en als zoodanig gegeven. De uitgave van het tweede gedeelte werd toen reeds beloofd, en de vervulling is de toezegging spoedig gevolgd.
De onlangs in dit tijdschrift aangehaalde gulden regel van den hoogleeraar Loman: ‘Omzichtigheid, niet vermetelheid,

{==558==} {>>pagina-aanduiding<<}
is een deugd bij (in?) den criticus,’ blijkt ook dezen schrijver een heilige wet te zijn. Van parti pris, den meest boozen vijand bij alle onderzoek, geen spoor. Zelfs niet van zijn misschien gevaarlijker, schoon niet zóó booze, zuster voorliefde, gevaarlijker omdat menigeen minder tegen haar op zijne hoede is, en ze dus nog wel eens kan doorsluipen, waar heur broeder zich bepaald de deur gesloten vindt. Een tubinger oordeel pleecht niet weinig te wegen bij wie de kritîk niet in soldij der apologetîk stellen. Baur heeft bij herhaling de echtheid der beide brieven bestreden, van Manen handhaaft de echtheid des eersten. Velen, die hunne ingenomenheid met zijn arbeid betuigden, ontveinsden hunne vrees niet: ‘de tweede zal er zoo goed niet afkomen!’ - ‘Is het dan inderdaad zoo wenschelijk voor eenig geschrift, dat het toegekend worde aan eenen anderen auteur dan (als) aan wie 't in 't leven riep? Wij gelooven dit niet en meenen daarentegen, dat, tot een rechte waardering van de gedenkstukken der oudheid, een zooveel mogelijk juiste kennis van hunnen oirsprong behoort,’ andwoordt van Manen, en hij schaart zich aan de zijde van Baur, voor zooveel de onechtheid van den tweeden brief aanbelangt.
Is 't hem ontgaan, dat die uitkomst van zijn onderzoek hem naar eenen anderen gemeenschappelijken titel voor zijne beide geschriften had moeten doen omzien? Waar hij de beandwoording van een prijsvraag omwerkte, zal zijn resultaat wel hebben vastgestaan eer hij dien koos. Maar was dat zoo, dan mag 't minstens vreemd heeten, dat hij ‘de echtheid van Paulus' brieven aan de thessalonicensen onderzocht enz.,’ als opschrift plaatst boven een werk, bestemd om de onechtheid van een dier beiden te bewijzen. Zoodra men schrijft: ‘Paulus' brief aan deze of gene gemeente’ heeft men zich reeds voor de echtheid verklaard, althands voor een paulinische afkomst, wie dan ook die Paulus moge zijn, apostel, diaken, hoogleeraar of wie anders dien naam hebbe gedragen. Wie daaraan twijfelt, schrijve duidelijk- en voorzichtigheidshalve: ‘de echtheid der zoogenaamde brieven van Paulus enz.’ of iets dergelijks.
Deze opmerking mag onbeteekenend schijnen. Wat duidelijkheid en eenheid kan bevorderen, is dat nooit. Doch gewillig wordt de belijdenis afgelegd dat ze slechts in 't voorbijgaan werd gemaakt. Een goede gevel versiert een huis. In zooverre is die niet onverschillig. Maar meer dan daarvan hangt de waarde van

{==559==} {>>pagina-aanduiding<<}
woningen en boeken af van wat achter gevel of titel schuilt: en dan zal deze arbeid, wèl gewogen, in menig opzicht niet spoedig te licht bevonden worden. Hiermede behoeft natuurlijk geene volledige instemming bedoeld te wezen, 't zij met geheel den uitslag des onderzoeks, 't zij met de wijze waarop 't is ingesteld. Tegen beide kunnen bedenkingen worden ingebracht. Maar de herinnering van den lof is niet overbodig, waar tot aanmerkingen wordt overgegaan. En gedurige herhaling van 't boven opgemerkte, als ter verzoeting des oordeels, der beknoptheid weinig bevorderlijk, moet een man als van Manen, die zich goeder dingen bewust mag wezen, weinig behagelijk zijn.
Onvolledig is zijn arbeid slechts uit één oogpunt. Uit een ander zou die veeleer misschien hier en daar te volledig genoemd kunnen worden. Wijselijk heeft hij begrepen, dat de echtheid van ieder der brieven aan die van Thessalonika op haar zelf behoort onderzocht te worden. En als hij nu bij zijne navorschingen aangaande de herkomst van den eerste begint met ‘de uitwendige bewijzen en hunne waarde’ te bespreken, kan daar ten voordeele dier handelwijs nog wel iets worden ingebracht. Zeker bewijzen de zoogenaamde uitwendige gronden, op dit gebied, in den regel al bijzonder luttel. Dat hier de schriften der oudste kerkvaders van 't meeste belang zijn, spreekt wel van zelf. Maar ongelukkig waren juist die oudste schrijvers bijster weinig kritisch ontwikkeld. Als Clemens Romanus, Ignatius, of wie hunner ook eenig gezegde aanhaalt uit, om iets te noemen, den eersten brief aan de thessalonikers, zijn bron noemt, en er bijvoecht: ‘zooals Paulus daar en daar heeft gezegd’, dan volcht daaruit hoogstens, dat P. in Clemens of Ignatius tijd voor den schrijver van dien brief werd gehouden: geenzins dat hij het was. Maar in ieder geval heeft men dan toch een begin van bewijs, of, wil men liever: van vermoeden. Uit de bijbelsche geschriften zelven zon dit menigmaal niet kunnen worden verkregen. In zooverre kan bij het onderzoek naar de echtheid van zulke stukken een noodzakelijk kwaad zijn, wat bij dat naar die van het werk van lateren vaak mag worden nagelaten: het hooren der getuigenis van anderen; en schrijft de eisch der volledigheid ook het letten op die weinig te vertrouwen aanwijzingen voor. Doch als van Manen nu, na de verklaring: ‘de oudheid heeft voor ons de echtheid van den eersten brief aan de thess. niet bewezen’, tot het bespreken der inwendige gronden overgaat, den geschiedkun-
{==560==} {>>pagina-aanduiding<<}
digen inhoud des briefs ter toetse
brengt, en dien eerst met de Handelingen der Apostelen, daarna met de ontwijfelbaar echte brieven van Paulus vergelijkt, dan is het eerste deel dier vergelijking stellig ten volle overbodig. Als alle geschiedkundige gegevens in beide geschriften in ieder opzicht, on ne peut plus, overeenkwamen, zou daaruit nog niets ten aanzien van de echtheid of onechtheid van den brief volgen, omdat het boek der handelingen, als maak- en partijwerk, geen geloofwaardigheid ter wereld bezit, en zeker tot de allerjongste bijbelboeken behoort, terwijl nog altijd de vraag mogelijk bleef: ‘heeft de schrijver der handelingen uit den brief-? de briefschrijver uit de handelingen-? of ieder hunner op zijne beurt uit een gemeenschappelijke bron geput?’ Eerst bij de toetsing van de geschiedkundige gegevens van den brief aan de overige ‘ontwijfelbaar echte brieven van Paulus,’ komt de schrijver dus op zijn eigenlijk terrein. Zooals natuurlijk is, gaat hij vervolgens over tot een dergelijke vergelijking van den dogmatischen inhoud en het taaleigen van dit geschrift met dezelfde onbetwiste brieven.
Hier echter rijst een andere bedenking. Niet tegen het kritisch beginsel, maar tegen zekere ontrouw daaraan gepleegd. Niet zoozeer tegen de gekozene methode. Wel tegen wat bedenkelijke overdrijving van een op zich zelf niet gansch te wraken toepassing mag zijn.
Het beginsel luidt: tot toetssteen mogen alleen de vier algemeen erkende hoofdbrieven van den apostel dienen. Herhaalde malen wordt dit, zoowel bij de behandeling van het eerste als bij die van het tweede schrijven aan de thessalonikers, op den voorgrond geplaatst. Wel soms met eene verzachting, zooals bijv.: ‘de overige paulinische (lees: zoogenaamd paulinische) brieven mogen, als betwiste geschriften, hier slechts zijdelings in aanmerkomen,’ of, in éénen adem: ‘hoe gaarne wij ook voor enkele, met name voor den brief aan de filippensen, een uitzondering zouden toelaten.’ Maar 't beginsel staat. Daarom blijve de herinnering achterwege, dat betwiste brieven, en dus ook, in weêrwil van van Manens verwijzing naar een andere dissertatie, die aan de filippiërs, zelfs ‘zijdelings,’ weinig of juister niets afdoen. Doch niet verzwegen mag worden dat, geheel in strijd met dit voorop geplaatst beginsel, zoowel bij de behandeling van den eersten als van den tweeden brief, menigmaal 't beroep op gansch niet onbetwist paulinische stukken 't paulinisch

{==561==} {>>pagina-aanduiding<<}
eharakter 't zij eener dogmatische stelling, 't zij eener uitdrukking, zegswijze, van een woord of taaleigen moet staven. Bewijs dezer beschuldiging vindt wie 't begeert aan den voet dezer bladzijde. 1)
De overdrijving. Misschien is 't woord onjuist. In dit geval zal 't zachter wezen dan de wellicht betere uitdrukking. Dr. van Manen hecht veel aan stijlistische eigenaartigheden voor zijn toetsingwerk. Natuurlijk! Le style c'est l'homme. Hij toont echter duidelijk te weten, hoevele voetangels en klemmen ook op dit pad liggen. In 't slot van 't tweede deel zijns onderzoeks herinnert hij hoevele echt paulinische uitdrukkingen in den tweeden brief gevonden worden, hoevele andere nog zouden kunnen worden aangewezen: maar laat daarop volgen: ‘Ware de echtheid des briefs genoegzaam bewezen, dan kon.......het eigenaartig gebruik van sommige woorden het verkregen bewijs versterken. Maar als men eenmaal van de onechtheid overtuigd is kunnen deze (woorden) voor het tegendeel niets bewijzen.’ De zinsnede luidt eenigzins anders. Dit blijkt reeds uit de tusschengevoegde..Doch haar beteekenis is geen geweld aangedaan. Dat de opmerking verder ten volle juist is zal geen betoog behoeven. Evenmin dat zij zoowel van dogmatische en andere als van stijlistische eigenaartigheden geldt. Maar van wien haar maakte zou misschien niet gewacht worden, dat hij met deze soort van bewijs eenigzins, s.v.v. wonderlijk omspringt. Te weten, 't gebeurt wel, vooral in het eerste stuk, dat uit de een of andere bijzonderheid, die èn in de

{==562==} {>>pagina-aanduiding<<}
brieven aan de thessalonikers èn in de onbetwistbaar echte schriften van Paulus voorkomt, aanleiding genomen wordt, om op haar zuiver paulinisch charakter te wijzen. Maar komt er dan daarentegen iets voor in dit geschrift, 't welk in de vier andere, of in enkelen daarvan niet teruggevonden wordt, dan ‘blijkt juist uit die afwijking de zelfstandigheid des schrijvers.’ Dus dat hij waarschijnlijk geen nabootser was. Dus dat hij zeer goed Paulus zelf kan zijn geweest. Over 't algemeen genomen nu is daartegen niets in te brengen. Maar dat het op die wijze gemakkelijk is, de echtheid staande te houden, valt evenzeer in het oog als dat een dergelijk bewijs niet veel afdoet. Vindt ge soortgelijke uitdrukking elders bij Paulus? Welaan! dat kan voor de echtheid pleiten. Vindt ge haar niet? Nu! dat doet den schrijver als een zelfstandig man kennen. Paulus was dit ook. Derhalve: de schrijver kan zeer goed Paulus zijn. Zóó is het altijd raak. Maar ook op eene wijze die geheel voldoet?
Dr. van Manen vinde in deze opmerking geene onvoorwaardelijke afkeuring dezer manier. Ze heeft tot op zekere hoochte haar onbetwistbaar recht. Maar 't gezegde moest dienen ter herinnering, hoe weinig ten slotte op grond van zulke afwijkingen en overeenkomsten eigenlijk kan worden vastgesteld. De billijkheid gebiedt echter hierbij te voegen dat, in den grond der zaak, de bewijskracht door hem gesteld wordt in het menigvuldig wederkeeren van het verschijnsel dat een zuiver paulinisch charakter met zoodanige blijken van zelfstandigheid gepaard voorkomt, in verband met wat hem overigens voor zijn geloof aan de echtheid schijnt te pleiten.
Voorts kan niet genoeg de naauwkeurigheid van zijn arbeid geprezen worden. De sterkste tegenstander van de echtheid des eersten-, en de vurigste kampvechter voor die van den tweeden brief, ze zullen als uit éénen mond moeten verklaren dat weinige gronden, door hunne geesverwanten aangevoerd, hier onbehandeld blijven, en velen daarvan door dezen schrijver vaak met fijnheid zijn weêrlegd.
In één opzicht evenwel kan dit uiet verklaard worden. In één 1). Maar voor de quaestie der echtheid van den eersten brief een zaak van hoog belang. Ze betreft de bekende perikope over

{==563==} {>>pagina-aanduiding<<}
het lot der ontslapenen bij de paroesie van Jesus, hfdst. IV, vs. 13 vv., en vooral vs. 17. Deze plaats is m.i. beslissend voor de vraag. De voorstelling is daar zoo avontuurlijk, dat ze bijna niet vermoed kan worden in Paulus gedachten te hebben geleefd. Niet omdat bij hem soms geen zeer vreemde voorstellingen worden gevonden. 't Is goed van lieverlede meer te erkennen, dat zijne redeneringen soms geen steek houden. Men denke bijv. aan Rom. IX, vs. 14-21, Gal. IV, vs. 21-31, en derg..Maar uit zijne redeneringen en verwachtingen proeft men voortdurend den voormaligen farisaeer. Met de wet had hij gebroken, met de dogmatische traditie, bepaaldelijk met de joodsche eschatologie, tenzij men op haar grofsten vorm wil wijzen, niet. De eerste brief aan de korinthers en die aan de romeinen bewijzen, dat hij in dit opzicht jood pur sang was en een aardsch messiasrijk verwachtte. Maar geheel iets anders, een soort van luchtkoninkrijk, wordt I Thess. IV vs. 17 beloofd. Dr. van Manen meent uit die plaats wel iets anders te kunnen, en zelfs te moeten lezen. Hij wil haar in den geest van Vissering verklaard hebben. Doch 'tgeen hij voor zijn gevoelen aanvoert komt mij voor bijlang niet afdoend te wezen. Wie aan den tekst niet wringt kan er moeilijk uit lezen, dat, bij Jesus (veronderstelde) wederkomst, de levenden onder de geloovigen hem, in of op wolken, te gemoet gevoerd zullen worden in de lucht, om hem als 't ware plechtig in te halen, en daarna met hem op aarde te leven. Van dat laatste staat daar niets. Niets geeft, in dezen brief, recht tot die aanvulling. De tekstwoorden zijn, om met Luther te spreken, zu gewaltig. Ze zijn dat ook zonder 't slot van 't vers, en toegegeven, dat van Manen's verklaring van het: ‘en zóó zullen wij altijd met den Heer zijn,’ juist kan wezen, ja! dat zij het
is. Maar wordt hier nu zulk een luchtrijk geleerd, dat niet op aarde, ook niet in wat de ouden den hemel noemden, maar als tusschen die beiden zal worden opgericht: dan wordt het allezins bedenkelijk, zulk een leer voetstoots aan Paulus toe te schrijven, die, blijkens Rom. VIII en I Kor. XV, geheel iets anders verwachtte. Dan moet, wie toch de echtheid des briefs wil verdedigen òf, uit II Kor. V vs. 1 bijv. bewijzen, dat Paulus ook elders toont geen aardsch messiasrijk te verbeiden, òf althands dat hij op dit punt geslingerd werd, òf dat deze lastige plaats een inschuifsel is van latere hand. Voor het laatste middel is van Manen niet.

{==564==} {>>pagina-aanduiding<<}
Hoe zou hij 't wezen daar geheel de perikope hem een paulinisch charakter schijnt te dragen? Het eerste wil hij niet. Integendeel. ‘Overal plaatst de apostel het tooneel der toekomstige heerlijkheid hier op aarde..’ En wat het tweede aangaat wie gezegd heeft: overal doet Paulus dat,’ zal er niet op komen die slingering zelfs maar te vermoeden. De zaak ware nochtans het onderzoek waardig. Vooral de voorstander der echtheid van I Thess. zou gebaat zijn, kon hij aanwijzen, dat Paulus in de brieven aan die van Korinthe een niet aardsch messiasrijk had gepredikt, en eerst veel later, in zijn schrijven aan de romeinen, tot een ander inzicht gekomen was. Want, werkelijk! het zwaartepunt der quaestie schijnt in deze zaak gelegen. Dr. van Manen komt de erkenning toe, genoeg ten voordeele van 't paulinisch charakter der brieven in alle overige opzichten gezegd, - genoeg van wat daartegen is ingebracht weêrlegd te hebben. Om misschien menigen bestrijder der echtheid naar zijne zijde over te halen had hij dat kunnen bewijzen. Ook de dogmengeschiedenis ware dan met eene gewichtige ontdekking verrijkt. Zoolang dit niet geschied is zal, in veler oog, dit enkele bewijs tegen al wat hij vóór cene mogelijke en zelfs waarschijnlijke echtheid aanvoert ten volle opwegen.
Eindelijk. Blijft er verschil mogelijk over de bewijskracht van hetgeen de schrijver over dit eschatologische punt in het midden bracht, de lof mag er niet aan onthouden worden dat het met zorg behandeld is, en door menige fijne opmerking schittert. Of hetzelfde getuigd kan worden van 't geen gezegd is over dat andere eschatologische kruis in den tweeden brief (II vs. 4)? Velerlei goeds wordt daar zeker gevonden. Maar......'t belangrijkste punt is 't minst bewerkt. Wie die ‘mensch der zonde’ is, die geopenbaard moet worden is een zeer gewichtig punt. Niet voor de vraag naar de echtheid van dien tweeden brief. Dr. van Manen heeft uitstekend aangetoond, dat die onvoorwaardelijk moet worden geloochend, ook zonder aan te wijzen wie die persoon mocht zijn. Maar juist met het oog op de herkomst van den eersten brief kon die zaak veel afdoen. Kon. Op het woord dient nadruk gelegd. Want verre is 't van mij, te beweren dat het stellig zoo zou zijn. Maar dat er verband bestaat tusschen den tweeden en den eersten brief is onweêrsprekelijk. Dat de tweede jonger is dan de eerste, komt mij voor door van Manen overtuigend te zijn aangewezen.

{==565==} {>>pagina-aanduiding<<}
Ware nu met zekerheid uitgemaakt wie die bedoelde ‘mensch der zonde’ was, en hoelang de voorstelling, de verwachting waarop hier gezinspeeld wordt heeft geheerscht, dan mocht daaruit afgeleid worden tusschen welke jaren de tweede brief is geschreven, en uit die dagteekening iets met zekerheid bepaald aangaande den tijd waarin de eerste, - die ouder is, - zal zijn ontstaan. Stellen we bijv. dat die ‘mensch der zonde’ werkelijk Nero was, - een gevoelen waarvoor veel te zeggen ware, - dan zou onder die verwachte ‘openbaring’ niets anders verstaan kunnen worden als het bekende volksbijgeloof, zoo snel na den dood van dien onmensch verbreid, dat hij niet gestorven was, maar zich schuil hield en zich nogmaals van 't bewind zou meester maken. Hieruit zou dan volgen, dat de tweede brief althands niet vóór 68 (Neroos sterfjaar) kon geschreven zijn. Stellen we nu verder, dat die volkswaan niet lang genoeg een schrik der gemoederen geweest is, om er zich nog vele jaren daarna als op iets waaraan iedereen dacht te beroepen, dan kon de brief ook niet veel later dan 68 geschreven wezen. Zoo kon dááruit weder iets worden vastgesteld ten aanzien van den tijd waarop de oudere brief ongeveer geschreven moest zijn, en 't gelukte misschien den voorstander der echtheid aan te wijzen, dat dit nog bij het leven des apostels was geschied, in welk geval vervalsching, onderschuiving altijd mogelijk ware gebleven, maar toch moeilijker geworden zou zijn.
Dit alles zijn trekken in 't ruwe. Die ‘mensch der zonde’ kan ook Nero niet geweest zijn. Was hij 't, 't volksgeloof dat zijne wederkomst tegemoet zag, kan vele jaren de gemoederen in angst gehouden hebben. Was daarentegen dit het geval niet, dan kon een veel later vervalscher toch op een gestorven bijgeloof gespeculeerd hebben om een antike kleur aan zijn ondergeschoven brief te geven, enz. enz..'t Is hier de plaats niet om al deze en nog vele andere vragen en twijfelingen op te lossen. Doch op deze zaak gewezen te hebben kan wellicht nuttig zijn. Zooveel althands zou er uit kunnen blijken, dat een eigenlijk gezegde letterkundige geschiedenis van beide brieven, - met name een behandeling van beider eschatologischen inhoud in verband met de oude joodsche en oudste christelijke dogmatîk, - misschien meer nog aangaande hunne echt- of onechtheid aan het licht zou brengen dan van Manens proeve, hoeveel goeds ze ook gaf, en schoon hij juist dit onderdeel uitsluitend wilde behandelen.

{==566==} {>>pagina-aanduiding<<}

Maar 't is noodig weêr te keeren van wat gewenscht kan worden tot wat gegeven is. En dan mag ten slotte de verklaring niet worden teruggehouden dat, - of men al dan niet instemme met van Manens resultaten, of sommige toejuiche, sommige betwijfele, - zijn arbeid in menig opzicht een uitstekende, met zorg en fijnheid bewerkte verklaring van ettelijke moeilijke plaatsen uit beide brieven is, talrijke zcgevierende weêrleggingen bevat van gronden tegen de echtheid van den eersten, voor die van den tweeden aangevoerd, en, om beide redenen, niet zonder schade zal kunnen worden ontbeerd door den gewonen bijbellezer die er prijs op stelt te verstaan wat hij leest, en door den onderzoeker die dieper wil indringen in de vraag naar de paulinische herkomst van het eerste dezer beide geschriften.

Alkmaar, aug. '65.
van Heljst.
Leven en rigting. - Vier voorlezingen over godsdienstige vraagstukken van dezen tijd. I. overlevering en werkelijkheid; II. geweten en H. Schrift; III. Kerk en Staat; IV. de Christelijke roeping. Door D. Chantepie De La Saussaye. - Rotterdam, E.H. Tassemeijer, 1865. Prijs ƒ 2.25.
De heer C. De La Saussayc is een man van groote geleerdheid en niet minder groote talenten. Ook bevatten zijne schriften menige prachtige bladzijde.
Met dat al en desalniettemin, ja, het hooge woord moet er uit, ook wij behooren tot degenen, die hem beschouwen als lijdende aan het gebrek - waarvan wij voor ons hem evenwel geen verwijt maken - het gebrek van onklaarheid en dubbelzinnigheid, zoodat hij ons voorkomt als te gelijk confessioneel en niet confessioneel, orthodox en niet orthodox, en wij bij slot van rekening niet weten wat hij eigenlijk wil (vgl. blz. 197). Het kan aan mij liggen, maar eerlijk opgebiecht is het lichter dat een kemel ga door het oog eener naald, dan dat ik in het geheim van Saussaye's denkbeelden inga. Er wordt vrij algemeen gezegd, dat hij te diep gaat: ik zou liever zeggen, dat hij te hoog gaat. Hij zoekt het niet in de diepte. Ten minste, hij stelt u niet in de gelegenheid, om zijne denkbeelden tot vaste beginselen te herleiden, waarvan zij uitgaan en waarin ze hun duidelijke verklaring vinden. Trekt ge hem bij zijn kleed, om met u tot zijne beginselen terug te gaan, dan ontglipt hij u telkens uit de handen en verdwijnt uit uwe oogen, totdat ge

{==567==} {>>pagina-aanduiding<<}
hem aanstonds weêr op een geheel ander punt ziet opdagen. Hij plaatst zich dadelijk in de hoogte, en giet dan op zijn hoorders of lezers een stroom van redeneeringen uit, wier gloed en kracht soms velen hunner liefelijk aandoet, maar wier inhoud hun inderdaad langs het lijf nederglijdt. - En wat Saussaye ons niet laat doen met zijne denkbeelden, dat doet ook hij zelf niet met de denkbeelden van andersdenkenden, ze herleiden tot hunne beginselen om ze vandaar uit te beoordeelen; hij neemt ze eenvoudig naar den klank, dien ze in zijne ooren hebben, en beoordeelt ze alzóó.
Het is mijn doel niet, tegen den heer Saussaye in het strijdperk te treden: al gevoelde ik er mij sterk genoeg toe, ik zou er toch geen lust in hebben, omdat ik er niet het minste heil in zie. Alleen wil ik het een en ander noemen, ter toelichting van hetgeen wij zoo even omtrent het wetenschappelijk gebrek van den anders rijkbegaafden auteur opmerkten. Een vluchtig doorbladeren van Saussaye's boek zij hier voldoende.
In het begin der Voorrede zegt hij, dat, terwijl Pierson spreekt van Richting en Leven, hij omgekeerd, in dat verband, van Leven en Rigting spreekt, omdat bij hem het leven de richting bepaalt en niet de richting het leven. - Dus, indien wij richting veranderen in theorie, en leven in praktijk - hetgeen hier immers een gezonden zin heeft -, dan zouden wij, volgens den heer S., niet meer mogen zeggen: theorie en praktijk, maar, zóó verbonden: praktijk en theorie. Ik twijfel zeer, of deze omzetting ingang bij het publiek zal vinden. Het publiek is zoo gewend aan het geloof, dat men met zijn leven een richting volgt, die men zich voor zijn leven heeft leeren stellen, dat het niet licht de leer van het omgekeerde in zijn bewustzijn kan opnemen of vasthouden. De heer S. bedoelt zeker, dat de persoonlijkheid, de individualiteit van den mensch zijn richting en zijn leven bepaalt, als hct substraat van beiden bij elkander.
Blzz. 23-25 der Voorrede verwijt de heer S. aan prof. Scholten, dat hij, de antagonist van Opzoomer, de idealistische wijsgeer, die vroeger de idee van het Christendom als den waarborg voor de handhaving van het historische Christendom geleeraard heeft, thans naar het beginsel der empirische school, en in de terminologie van Dr. Pierson, de bespiegelende wijsbegeerte, onder de bekoring van den hartstocht der werkelijkheid, bestrijdt. - Tegen deze argumenten van den heer S. heb ik voor mij niets

{==568==} {>>pagina-aanduiding<<}
te zeggen, dan dat ik een geschrift van prof. Scholten opensla, uitgegeven in 1860, waarin hij het krachtigst als antagonist van prof. Opzoomer is opgetreden: het kritisch standpunt van Mr. C.W. Opzoomer beoordeeld. Daar lezen wij op blz. 16: ‘Tegen dit eenzijdig - ik zelf spatiëer hier en vervolgens - empirisme (van Opz.), dat, door een verkeerde voorstelling van het wezen der bespiegeling, alle bespiegeling versmaadt, moet de wijsbegeerte overstaan, die, uitgaande van de ervaring, opklimt van het enkele en bijzondere tot het algemeene, in de veelheid der verschijnselen de idee leert kennen die er zich in openbaart, in één woord, die wijsbegeerte, wier taak is, niet slechts waar te nemen, maar het waargenomene in zijn grond, zamenhang en eenheid te begrijpen. Hare leus is niet: ervaring zonder bespiegeling, ook niet: bespiegeling buiten de ervaring om, maar: bespiegeling op ervaring gegrond.’ - Waar is deze Scholten van 1860 nu ontrouw geworden aan dit zijn wijsgeerig beginsel?
Blz. 26 der voorrede wordt gezegd: ‘De moderne rigting heeft geen theologie.’ Dit moet zeker beteekenen, dat de moderne richting in hare wetenschap geen plaats heeft voor God; - sedert wanneer behoort deze eigenaardigheid tot de kenmerken der moderne richting volgens de Leidsche school?
In de eerste voorlezing, blz. 5, wordt gezegd: ‘De kerk (is) de vereeniging derzulken, die “den Zoon des menschen” op zijn woord gelooven.’ - Eilieve, welk een zielkundigen toestand onderstelt zulks? Of welk een bewijs ligt er in zulk een geloof voor het bestaan van waarachtige religieusiteit? Laat ons deze theorie eens overbrengen op een ander gebied. ‘De rechte kinderen des huizes zijn dezulken, die den huisvader op zijn woord gelooven.’ Een iegelijk geloove mij op mijn woord, dat ik in het bezit van zulke kinderen niet veel genoegen zou smaken. Dan zou ik hun kunnen zeggen: ‘Kinderen, gelooft mij liever niet op mijn woord, maar leert zelfstandig worden; want zonder zelfstandigheid heeft uw leven niets te beteekenen.’ De vierde Evangelist denkt er anders over dan de heer Saussaye - Joh. 7:16, 17; 14:26; 16:23.
Blz. 12 stelt de heer S. de ‘nieuwe’ uitdrukking: hartstocht der werkelijkheid in beteekenis gelijk met de ‘oude’: liefde tot waarheid. - Had hij bij deze gelijkstelling dit ééne maar bedacht: dat de hartstocht der werkelijkheid, in den zin van Pierson, den dood verklaart aan al het oude kerkelijke ascetisme, terwijl de

{==569==} {>>pagina-aanduiding<<}
oude liefde tot waarheid juist ook dat ascetisme in het leven heeft helpen roepen.
Blz. 41 geeft hij ten minste één vinger aan de historische critiek, toegepast op het ontstaan en den inhoud der Bijbelboeken; en in de tweede voorlezing redeneert hij weêr over den Bijbel en idealiseert hij het volk Israëls, alsof er bij dat onderwerp van geen historische critiek sprake kon zijn.
Blz. 49 en 50 leert hij: ‘dat waarneming is een werkzaamheid des geestes, uitgeoefend op een voorwerp, dat buiten den waarnemer staat. Ervaring een toestand, samengesteld niet uit waarnemingen, maar uit indrukken, die mede uit waarnemingen ontstaan. Nadenken onderstelt iets, dat in ons gemoed is opgenomen, dat een bestanddeel van ons leven is geworden en dat thans in de herinnering bestaat. De mensch denkt niet na over hetgeen hij ziet, maar over het door hem ervarene, dat de wereld zijns gemoeds vormt.’ - Gaat hier de redeneering van den heer S. nu te diep of te hoog?....ik begrijp er niets van. Of ja, dit begrijp ik er uit, dat het psychologisch beloop van zijne denkbeelden begonnen is met: waarnemen zonder daarmeê verbonden nadenken.
In de vierde voorlezing. blz. 158, vernemen wij: ‘dat het ware conservatisme de geschiedenis beschouwt als een voortdurende ontwikkeling.’ - Deze bepaling der geschiedenis klinkt goed. Hegel zou er den heer S. vriendelijk voor toeknikken, en F.C. Baur er hem de hand voor drukken. Maar, zie ik wèl, dan geldt het hier geen ontwikkeling, die naar de ordonnantie Gods van het wezen des menschen uitgaat, maar meer bepaald ontwikkeling van traditioneel bestaande toestanden overeenkomstig de gedurige wijzigingen in volkszeden en volkskarakter. En is dit de bedoeling van den heer S., dan wenschte ik wel van hem te hooren, hoe het met zulke traditioneele toestanden gaan moet, indien ze eens geen grond en daarom geen recht van bestaan meer houden voor het bewustzijn van een nieuw menschengeslacht.
Blz. 198 en 200 lezen wij een verklaring van den heer S. nopens zijn eigen kerkelijk standpunt. ‘Wij zijn,’ zegt hij, ‘confessioneel en niet-confessioneel beide. Niet confessioneel in den zin, die de geschreven confessie stelt tot het palladium der kerk, die de kerk der negentiende eeuw wil binden aan haar verleden der zestiende. Maar toch confessioneel in dien zin, dat door de confessie een historische grondslag gelegd is, waarop

{==570==} {>>pagina-aanduiding<<}
wij steunen, een weg is aangewezen waarop wij wandelen, een doel is gesteld waarnaar wij streven’. - De kerk schijnt door den heer S. soms van de gemeente onderscheiden, soms er gelijk meê gesteld te worden. De confessie der kerk moet behelzen wat de kerk gelooft en hoopt, de uitdrukking van haar ideaal karakter (blz. 140); later (blz. 193) heet het eenvoudig, dat de kerk den Christus te belijden heeft, die alleen koning is, en dus alleen over de conscientiën moet en mag heerschen. - Ligt het aan mij, zoo ik in al deze redeneeringen op iets onbestemds stuit, op gemis van klare, bepaalde begrippen? Gaan hier de denkbeelden van den heer S. niet gebukt en gedrukt onder een verwarring van kerk en gemeente, van geschreven confessiën, waardoor de kerk in hare verschillende genootschappen bestaat, met de ongeschreven, maar niettemin duidelijk leesbare confessie des levens, waartoe de gemeente van Christus geroepen is? In den naam van den godsdienst in geest en waarheid, de godsdienst van Jezus ons aller Meester, zij het gevraagd: waartoe langer aan het denkbeeld van een kerk met haar geschreven confessie vastgehouden? Op het gebied van het zuivere protestantisme is er voor dat denkbeeld geen plaats meer, of consequent ontwikkeld en toegepast gaat er het Protestantisme meê verloren en keeren wij, in beginsel althans, naar hetzelfde Rome terug, waarvan wij zijn uitgegaan. Christus ken ik, en een gemeente weet ik; maar een confessioneele kerk, wie is zij? Heeft Jezus haar gesticht?...heeft Jezus haar bedoeld?...het kerkelijk-confessioneele, dat conventioneele en associatie-achtige, dat nog de Roomsche antecedenten van het Protestantisme herinnert, is het laatste windsel, dat de genius van den godsdienst onder ons moet afleggen, om vrij en frank in zijn volle kracht en heerlijkheid zijn vleugelen uit te slaan naar zijnen
God.
Niet om tegen den heer De La Saussaye strijd te voeren, maar alleen in het belang der zaak wensch ik hem bij deze gelegenheid een bladzijde onder de aandacht te brengen uit een boek van R. Mackay, getiteld: The Tübingen School and its antecedents, 1863. Wat deze mij overigens niet bekende auteur daar zegt, draagt over het geheel mijn volle sympathie weg. Hij teekent daar het Protestantisme - zooals het vooral in zijn vaderland bestaat - als ‘standing bewildered between the two testaments, and unable to see distinctly the difference between Jew and Christian’, waarna hij aldus voortgaat:

{==571==} {>>pagina-aanduiding<<}

‘Escape from such bewilderment is impossible without a clear knowledge of its source. This the recovering patient will find to be in himself; in his very imperfect education; in the mental timidity and indolence which, shrinking from individual responsability, seek refuge in formulas and institutions. A seeming shelter of this kind is offered by religious association. But religion is essentially individual; its nature changes when brought within the influence of association, then inevitably degenerating more or less into a fashion, a policy, or a compromise. Nor is compromise ever more fatally misleading and unprincipled than when, instead of being a mere temporary resource, it assumes the character of a principle, and claims a lasting dominion over the soul under pretence of being infallible and divine. It may be natural and even necessary for current beliefs to mould themselves into certain visible forms of creed or association; but we pervert the course of nature when, misled by ambiguities of language, we insist on giving perpetuity to arrangements really requiring incessant supervision and renewal. Two meanings mingle in the term church, which it is very common to confound, but which it is very important to distinguish. The local community alluded to in the gospel (Matth. XVIII:17) is one thing; the spiritual edifice said to be built upon a rock is another. But the ambiguity passes unheeded, and the notion of a spiritual or ideal kingdom furnishes an unfailing excuse for the abuses of worldly establishments. Churches in the common meaning of the term are necessarily political. However honourable the motives of the individuals composing them, their corporate aim is not truth, but conformity and expediency. They are coalitions formed to defend a given faith, to discipline irregular fanaticism, to promote the creeds of government or of party. For these objects they stoop to the broadest level of popular unanimity, adjusting themselves to the low standard
of the many, and discouraging, as far as possible, the scruples of individual intelligence. A church becomes practically an instrument for superseding individual thought on the highest problems of human concernment, and supplying a ready made solution at the cheapest rate of obedience and unreflecting assent. The mechanical observance, the technical belief which it was at one time thought expedient to accept as congenial to the tastes and capacities of a majority, it makes indispensible and impe-
{==572==} {>>pagina-aanduiding<<}
rative for ever and for all. Finding mankind in a state requiring guidance, it treats them, not as improveable, but as essentially unreasening creatures, characteristically comparing the laity to fish, sheep and stones; i.e. animal and material things which are used for a purpose, and become valuable only by aggregation. Whenever, interposing on behalf of the humbler classes, it lends a helping hand towards the establishment of political liberty, it is not from a genuine love of freedom, but only in order to substitute a mental absolutism of its own, a yoke far more noxious and insidious than any it contributes to remove. Hierarchies have often promoted material improvement, and performed a useful part in the infancy of societies. The priest is the appropriate elementary civilizer of a barbarous age, subduing savage minds by superstitious terrors to observe the rudimentary decencies of social life, as prescribed, for instance, in the discipline of Orpheus, or the statutes of Leviticus and Menu. A church fashions the rude feeling of religion into form, represses its excess, and provides a safe channel for its legitimate expression. But its uses soon cease, and are always dearly purchased. Its initial postulate of infallibility opposes an invincible non possumus to projected change, and thus becomes an almost insurmountable barrier to improvement, perpetuating the superstitious imbecility which alone justified its interference, and made its
discipline appropriate. The impossibility of recognising and embrasing a higher truth leaves insincerity or ignorance the only alternative. The compression of religion into routine; the indolent surrender of conscience; the perversion of reverence to an idolatry of traditions, vestments, or books, the arrest of education, - such education in clerical hands must always be controlled by the primary ecclesiastical conception of the nature of truth, - such are, generally speaking, the results of that momentous sacrifice to shortsighted expediency, that artificial confinement of an essentially progressive faculty within conventional limits, which is implied in a church. - And it should be noticed that church influences are especially unsuited to free states depending for their safety and prosperity on individual effort and intelligence. A religion professionally prescribed, and unthinkingly taken as a manufactured article from the shop, supposes the reverse of the mental energy which is the soul of political independence. Freedom may

{==573==} {>>pagina-aanduiding<<}
temporarily subsist as a habit or patrimony indolently inherited from former ages; but it cannot for ever maintain its balance on a pole without adjusting and sustaining forces; nor can men, led passively by superstition, be relied on to assert under trying circumstances the principles of self-government.’
Een groot citaat!...maar ook een rijk citaat, om de stof van nadenken die er in ligt, tegenover Saussaye's denkbeelden over de kerk en hare betrekking met den staat.
Hiermede besluiten wij onze opmerkingen omtrent den auteur van: Leven en Rigting.
W. Scheffer.

III. Opvoeding en Onderwijs.

Beknopte schets der algcmeene geschiedenis. Leer- en leesboek. ten dienste der christelijke scholen in Nederland. Door J.H. van Linschoten, hoofd-ond. te Zutphen. Zutphen 1865. Prijs 90 cents.
Indien iemand mocht willen weten, waarin zich toch eigenlijk het geschiedkundig onderwijs op de scholen, die zich de christelijke bij uitnemendheid noemen, van dat op de staatsscholen onderscheidt, - hij neme deze schets van van Linschoten ter hand. Zoo hij tallooze aanhalingen van bijbelplaatsen heeft verwacht, zal hij zich teleurgesteld vinden. Zoo hij vreest, telkens te zullen stuiten op uitroepingen als bijv.: ‘Ziedaar nu de vinger Gods!’ enz., dan behoeft hij zich hierdoor niet te laten afschrikken.
Wat er dan in dit handboekje is te vinden, waardoor dominé Verhoeff bewogen werd het zoo krachtig voor de bijzondere school aan te bevelen?
Ik wil er iets van mededeelen.
Van de Phoeniciers wordt gezegd, dat zij, door den voorspoed overmoedig geworden, zich overgaven aan groote boosheid. ‘Het volk werd hoe langer hoe slechter, zoodat God besloot het over te geven in de handen eens dwingelands, om het te verderven. Zoo kwam Salmanasser.’
Bij de vermelding van den Munsterschen vrede, wordt Psalm 66 vs. 6 aangehaald, volgens de gewone berijming.
Het kort verhaal van den slag van Waterloo wordt besloten met dezen volzin: ‘God velde den trotsaard door zijn magtig: tot hiertoe en niet verder.’

{==574==} {>>pagina-aanduiding<<}

Voor onzen koning wordt gebeden: ‘o God! schenk hem en zijn doorluchtig huis uwen zegen en uwe genade, bestraal hem met het licht des Heiligen Geestes, en steun hem in zijne hoogst moeijelijke waardigheid!’
In Californië worden met het goud ook de prikkels der ondeugd opgegraven. De zedeloosheid en goddeloosheid stegen daar ten top. Het land ‘ondervond dan ook menigmaal de regtvaardige kastijding Gods.’
Voorts is Israël natuurlijk het volk, ‘dat meer dan eenig ander op aarde zoo zigtbaar Gods bijzondere leiding ondervonden heeft.’ De hertog van Alva is kortweg een ‘onmenschelijke dwingeland.’ Rousseau en Voltaire zijn ‘godsdienstlooze schrijvers,’ die door oproerige geschriften het volk opruiden, enz.
Eindelijk begint hier de algemeene geschiedenis met de schepping, met Adam, Eva en Noach; en eindigt met den zendingsarbeid.
Wanneer wij het eerste en het laatste hoofdstuk eens weglieten en er de weinige passages uitligten waarop ik hier wees, dan zou het boekje zoowel voor staats- als voor bijzondere scholen geschreven kunnen zijn. Dat bij uitnemendheid christelijke schijnt dus te bestaan in zulke opmerkingen en ontboezemingen als de bovengenoemde, die in eene schets der algemeene geschiedenis altijd misplaatst zijn. Ik laat ze voor rekening van den schrijver. Toch wil ik hem in bedenking geven, of zijne godsdienstige beschouwingen wel altijd even geschikt zijn, om jongens, die een beetje nadenken, tot heldere denkbeelden van God te brengen. Ik wees reeds op de praedilectie, die God, volgens van Linschoten, voor Israël heeft gehad. Maar wat dunkt u van eene uitdrukking als deze: ‘Nadat God de spraken verward had, wendden zich eenige stammen naar Achter-Azië en hielden zich van het overige menschdom en van God afgescheiden. Alzoo van den Heer geweken, vervielen zij tot diepe ellende, onkunde en afgoderij. Sedert God dat Achter-Azië met het licht des Geestes begiftigde, sedert is het allengs meer beschaafd geworden en vooruitgegaan.’ Gij denkt hier misschien aan de protestantsche en roomsche missies in China en Achter-Indië. Doch de S. spreekt hier van de Chinezen en Indiërs vóór onze jaartelling.
Overigens is dit handboekje voor de algemeene geschiedenis niet beter, maar althans ook niet slechter dan zoovele andere, die op de lagere scholen gebruikt worden. Het is blijkbaar met

{==575==} {>>pagina-aanduiding<<}
zorg bewerkt en bevat meer dan genoeg. Met de inrichting kan ik geen vrede hebben. Volgens van Linschotens behandeling is de geschiedenis voor mij een chaos van verwarring.
Nog een paar opmerkingen ten slotte.
‘Walter zonder goed’ zou ik ‘Walter zonder have’ noemen.
Als van Peter den groote gezegd wordt, dat hij ‘door den Genever Le Fort werd voorgelicht,’ dan riekt dit wel een weinig naar sterken drank.
Ik las ergens dat de groote Frits ‘72 millioen in de schatkist, en een verbaasd leger naliet.’ Was dat leger verbaasd over den dood van Frits of over de 72 millioen?
R.
1. Gleanings from English prose. A readingbook for schools bij D. Hoekzema, Teacher of modern languages at the Groningen Gymnasium. Second edition. Groningen, J.B. Wolters 1865. 248 bl. Prijs ƒ 1.25.

2. The French delectus: A selection of materials for translation-exercises, bij Charles Hains Gunn, English Lecturer at the Municipal Gymnasium, etc, etc., Amsterdam. Amsterdam, W.H. Kirberger 1865. 197 bl. Prijs ƒ 0.90.
Het compileren van soortgelijke schoolboeken als de hierboven vermelde, is eene minder gemakkelijke taak dan men bij den eersten oogopslag zoude denken. Het komt er bij dergelijke leesen vertaalboeken vooral op aan, de keuze der stukken zoo in te rigten, dat de leerling niet alleen eene geleidelijke opklimming vinden kan, maar ook dat hij, al zij het slechts zeer voorloopig, kennis kan maken met goede schrijvers. Ook dient de klip der verveling, waarop zoovele ouderwetsche en ook sommige nieuwere schoolboeken schipbreuk geleden hebben, vermeden te worden. Aan deze en andere vereischten vermeen ik, dat de heer Hoekzema allezins voldaan heeft, daar hij met veel tact eene keuze uit de werken van verschillende engelsche schrijvers gedaan en gezorgd heeft, dat de hier bijeengegaarde stukken, zoowel wat inhoud als vorm betreft, aan het door hem beoogde doel in alle opzigten kunnen beantwoorden. Men vindt in deze verzameling schrijvers als Goldsmith, Swift, Mrs Barbauld, Scott, Cooper, Marryat, Washington Irving, Bulwer, Dickens, Kinglake, Macaulay, Motley, Prescott en anderen vertegenwoordigd en van die schrijvers zijn het waarlijk niet de slechtste passages die de heer H. heeft uitgezocht.
Aan het einde van het boek vindt men 4 bladz. met ‘Expla-
{==576==} {>>pagina-aanduiding<<}
natory Annotations,’ waarin enkele eigenaardige engelsche uitdrukkingen voor den nederlandschen lezer verklaard worden.
The French delectus is eene verzameling van stukken, deels van fransche schrijvers, deels uit het engelsch in het fransch vertaald, voorafgegaan door 18 bladz. zoogenaamde ‘Conversational lessons’ en gevolgd door een 12tal bladz. met aanteekeningen. De verzamelaar, een Engelschman die zijne taal aan het gymnasium te Amsterdam onderwijst, zegt dat hij bij ondervinding het nut heeft geleerd om zijne leerlingen van het fransch in het engelsch te laten vertalen. Het nut hiervan wil ik volstrekt niet ontkennen, mits het geschiede met leerlingen die reeds vrij wat vorderingen in die beide vreemde talen gemaakt hebben. Ik vrees echter dat sommige leerlingen, zoo hun uit dit boekje die stukken ter vertaling worden opgegeven, welke aan Goldsmith, Robertson, Gibbon, Hume, Macaulay, Bulwer, ontleend zijn, in de verzoeking zullen komen gemakshalve hun vertaalwerk uit de oorspronkelijke schrijvers over te schrijven.
Daar ik dit boekje bestemd acht alleen voor meer gevorderde leerlingen, zoo komen mij de 18 pagina's ‘conversational lessons’ als een hors d'oeuvre voor, die vindt men in alle boeken en grammaires voor eerstbeginnenden. Ditzelfde is toepasselijk op de beide bladzijden met ‘Aids to translation,’ welke hier of overtollig of ongenoegzaam zijn.
Alles te zamen vattende meen ik dat, met hoe veel nut dit boekje van den Heer Gunn, vooral bij privaat onderwijs, ook zal kunnen worden gebruikt, het werkje van den heer Hoekzema op Burgerscholen, Gymnasia en Instituten veel grooter debiet zal vinden.
Monitor.


{==577==} {>>pagina-aanduiding<<}

Buitenlandsche Letterkunde.

Losse schetsen.

Prosper Mérimée.


L'un, comme Calderon et comme Mérimée, 
Incruste un plomb brûlant sur la réalité, 
Découpe à son flambeau la silhouette humaine, 
En emporte le moule, et jette sur la scène 
Le plâtre de la vie avec sa nudité. 
Pas un coup de ciseau sur la sombre effigie. 
Rien qu'un masque d'airain tel que Dieu l'a fondu. 
Cherchez-vous la morale et la philosophie? 
Rêvez, si vous voulez. - Voilà ce qu'il a vu. 

Met die verzen beoordeelt Alfred de Musset het talent van den schrijver, over wien deze schets zal loopen, en nooit is een oordeel juister en korter uitgedrukt. De geniale dichter van Rolla heeft trouwens meer dan eens bewezen, dat zijn kritische blik buitengewoon scherp en helder was, een bevestiging te meer voor de waarheid, dat groote mannen het best door huns gelijken worden gewaardeerd.
Prosper Mérimée is misschien de eerste van Frankrijks hedendaagsche romanschrijvers, en zeer zeker de geleerdste en meest wetenschappelijke.
Geboren in 1803 en zoon van den schilder Mérimée, sekretaris der school van Schoone Kunsten te Parijs, door wien een der plafonds van de zaal voor beeldhouwkunst in het Louvre is gedekoreerd en van wien wij ook nog een belangrijk werk hebben over de schilderkunst met olieverw, was Prosper Mérimée voor

{==578==} {>>pagina-aanduiding<<}
de studie der regten bestemd, maar werd, na als advokaat te zijn ingeschreven, Themis ontrouw en zocht een plaats in de administratie. De beoefening der letterkunde ging hem echter meer ter harte dan het dorre administratiewezen en hoewel na de revolutie van 1830 de graaf d'Argout, minister, hem tot zijn sekretaris benoemde en tot bureauchef van het ministerie van marine, liet hij reeds in 1831 die betrekking varen en volgde den heer Vitet op, als inspecteur van de oude en geschiedkundige gedenkteekenen van Frankrijk, een post, dien hij met de meeste voorliefde tot heden toe heeft bekleed. Van dit jaar af dagteekenen zijn archeologische reizen in Frankrijk, die voor de geschiedenis van zoo groot nut zijn geweest en waarvan men de beschrijving kan lezen in: ‘Voyage dans le midi de la France (1835);’ ‘Voyage dans l'ouest de la France (1836);’ ‘Voyage en Auvergne et dans le Limousin (1838);’ ‘Voyage en Corse (1840);’ ‘Monuments historiques 1843’ enz. In 1840 maakte hij een reis door Spanje en leerde bij die gelegenheid de familie de Theba kennen, die eens aan Frankrijk een keizerin zou schenken. In 1848 verkoos het voorloopig bestuur hem tot kommissaris in de regeling van de goederen der familie Orleans, terwijl hij iets later, toen de regtbank den heer Libri, aan wien hij zeer gehecht was, bij verstek veroordeeld had, de pen opvatte en dit vonnis bestreed, welke stoutmoedigheid hem een gevangenisstraf van veertien dagen op den hals haalde. De keizer van Frankrijk maakte hem in 1853 senator. In 1844 was hij Charles Nodier opgevolgd als lid der fransche academie, terwijl ook het instituut van opschriften en fraaie letteren hem het lidmaatschap opdroeg. De keizerlijke familie overlaadt hem met gunstbewijzen en vooral de keizerin draagt hem een genegenheid toe, welke alleen een vrouw, die tevens gekroonde vorstin is, met den naam van protectie mag bestempelen. Sedert 1860 is hij commandeur
van het legioen van eer.
Het eerste letterkundig werk van Prosper Mérimée is ‘Le théatre de Clara Gazul’, dat hij anoniem uitgaf; - Clara Gazul was de naam van een spaansche tooneelspeelster. Twee jaar later (in 1827) verscheen la Guzla, en zelfs gaf hij nog zonder zijn naam uit: la Jacquerie, Scènes Féodales, de familie Carvajal en de kroniek van de regering van Karel IX (in 1829), maar daarop zagen van 1830-1840 onder zijn naam, in de Revue de Paris en in de Revue des deux Mondes, het licht: Tamango, la Prise de la redoute, La Venus d'Ille, Les amis du Purgatoire, La vision

{==579==} {>>pagina-aanduiding<<}
de Charles XI, La peste de Tolède, La partie de trictrac, Le vase Etrusque, La double méprise, Arsène Guillot, Matteo Falcone en zijn meesterstuk Colomba.
Al deze novellen en romans zijn later in boekdeelen uitgekomen, en hebben onder dien vorm niet minder lezers gevonden, dan in de zoo even genoemde tijdschriften. Nog schreef hij: Carmen, in 1844 en wilde in 1850 een der stukken van het theater van Clara Gazul: Le Carrosse du Saint-Sacrement, in 1850 ten tooneele voeren, dat echter niet gunstig onthaald werd.
Behalve de boven geciteerde werken en reisbeschrijvingen door Frankrijk en Spanje mogen wij niet met stilzwijgen voorbijgaan: Une notice sur la vie et les ouvrages de Michel Cervantes, 1828, als een inleiding tot een uitgave van Don Quichotte, de beste, die ooit in Frankrijk het licht zag; Essai sur la guerre sociale, 1841, Histoire de Don Pèdre I, roi de Castille, 1843; Episode de l'histoire de Russie, 1854; les faux Demetrius, 1854; Mélanges historiques et littéraires, 1855; en zelfs een introductie tot de fabelen en gedichten van Nieuw-Griekenland van Marino Ureto in 1855.
Volgen wij na deze opsomming zijner geschriften, het talent van den schrijver in zijn wording en ontwikkeling en gaan wij kortelijk den inhoud en de waarde zijner voornaamste voortbrengselen na.
Wij zagen het, reeds bij zijn debuut wekte Mérimée onder den naam van Joseph l'Estrange, fictief vertaler van de tooneelstukken der spaansche Comediante Clara Gazul, de aandacht der letterminnaars. Men baadde zich toen tot over de ooren in het Romantisme en ook Mérimée nam een fameuse onderdompeling. De Grieken en Romeinen, Racine en Corneille, hadden uitgediend. Men wilde geen navolging meer van klassieken en daarom volgde men in Frankrijk de Engelschen, Duitschers en Spanjaarden na. Lokale kleur werd gevraagd en vooral Spanje werd geplunderd; Alfred de Vigny, Victor Hugo, Alfred de Musset liepen het land van den Cid af en bragten van daar die bloedige en overdreven histories mede, die een zoo grooten invloed op den tijdgeest uitoefenden. Mérimée, die eerst in 1840 Spanje bezocht, maar zeer goed Spaansch las en dit land uit zijn litteratuur misschien beter kende dan menig ander, die het jaren doorreisde, mogt niet achterblijven en nam jong, onbekend en bedeesd, een pseudoniem, om eenige

{==580==} {>>pagina-aanduiding<<}
tooneelstukken in de wereld te zenden, die verondersteld werden op Spaanschen bodem te zijn ontworpen en gemaakt. Sainte Beuve, in een brief, dien hij als voorrede voor een hoogst interessant werk van William Reymond, getiteld: Shakspeare, Corneille et Goethe ou étude sur l'influence Anglo-germanique en France au XIXe siecle, heeft geplaatst, zegt, dat Mérimée altijd groot berouw gehad heeft over het uitgeven van dit theater van Clara Gazul, iets wat het publiek niet zeer gemakkelijk begrijpt, wanneer het denkt aan de groote belangstelling, welke de comediën der Spaansche Donna allerwege opwekten. Zonderling genoeg, dat, toen het bekend werd, wie eigenlijk de schrijver was dier romantische produkten, hun vogue plotseling verminderde. Men wist, dat Mérimée Spanje niet bezocht had en vond in zijn werk geen couleur locale. Dit was waar, maar zoowel met betrekking tot Clara Gazul als tot Mérimée. Dat nu dit theater geheel ongeschikt was om ten tooneele te worden gebragt, is gebleken uit het ongunstig onthaal, dat aan de anecdotische comedie ‘le Carrosse du Saint-Sacrement’ te beurt viel, en 't moet ons verwonderen, dat het doel, waarmede die eerste geschriften van den jeugdigen schrijver werden uitgegeven, en dat geen ander was, dan om de vrijheid van het tooneel te eischen, en ook een plaatsje te vragen voor andere dan klassieke, ook voor romantieke stukken, moest bereikt worden met comediën, die niet vatbaar waren om op het tooneel te worden uitgevoerd, al kwamen er ook sommige personen in voor, die meesterlijk geschetst waren. Men meene echter niet, dat het aan Mérimée alleen te wijten is, dat het theater van Clara Gazul het publiek niet heeft kunnen bekoren; ook dit draagt eenige schuld. Het tooneelpubliek toch stelt te weinig prijs op de goede hoedanigheden in het talent van Mérimée, en die voornamelijk bestaan
in een groote fijnheid van opmerking en een naauwkeurig onderzoek van gevoelens en hartstogten; maar daarentegen wil het een intrigue en een ontknooping die men bij Joseph l'Estrange te vergeefs zoekt.
Een der best uitgewerkte personaadjes en een der oorspronkelijkste tevens in het theater van Clara Gazul is een zekere madame de Coulanges uit ‘Les Espagnols en Danemare.’ 't Is een mooi meisje, door haar moeder opgevoed voor spion. Haar schoonheid is een lokaas voor de personen, over wie zij een oogje moet houden. Nogthans is zij niet slecht van natuur en daar het toeval wil, dat onder haar bewaakten zich een zekere Don Juan bevindt, voor wien

{==581==} {>>pagina-aanduiding<<}
zij liefde opvatte, wordt het metier van spion haar hoe langer zoo ondragelijker, naarmate de hartstogt toeneemt. De kennis van het goede dringt met de liefde door tot haar hart, en als de zamenzwering op het sein van mevrouw de Tourville zal uitbarsten, barst zij in geheel tegenovergestelden zin uit. De Spanjaarden keeren in hun land terug en Don Juan huwt mevrouw de Coulanges, gelouterd door de liefde. Het karakter van deze vrouw, eerst in dienst van de policie en verkocht als spion, en daarna teeder-minnende echtgenoote, moest ongetwijfeld langzaam worden ontwikkeld en uitgewerkt om waarschijnlijk te blijven, en dit is meesterlijk gelukt. Minder natuurlijk is mevrouw de Tourville, van wier list en slechtheid men niet kan veronderstellen, dat zij tot de uitvoering van haar plannen zoo weinig te vertrouwen werktuigen kiest. Overigens kan men van het ‘Théatre de Clara Gazul’ hetzelfde zeggen als van de ‘Scènes et proverbes de Musset,’ dat zij gemaakt zijn om te worden gelezen en niet om op het tooneel te worden gespeeld.
La Jacquerie, dat zonder zijn naam verscheen, is een verhaal van den opstand der boeren in de 15e eeuw, onpartijdig maar zonder eenigen zamenhang. Mérimée heeft daarin onder een dramatischen vorm den strijd willen beschrijven tusschen de onderdrukkers en de onderdrukten, zonder over de ideeën en oorzaken te spreken, waaruit hij ontstaan is. 't Boekje mist alle eenheid en verandert op iedere bladzijde van intrigue en toonee!
Oneindig beter, wat den vorm aangaat ten minste, is de Familie Carvajal. Daarin worden de losbandige zeden geschilderd van het Spanje der 17e eeuw.
Het hoofd-onderwerp, een vader, die zijn vrouw vergiftigt, om den bloedschendenden hartstogt voor zijn dochter te kunnen bevredigen, is eenigszins scabreus en deed den beroemden kritiek Gustave Planche van Mérimée uitroepen: M. Mérimée is de Mazeppa van een leger, waarvan Victor Hugo de Karel XII is.’
In weinig romans treft men die oorspronkelijkheid en gloed aan, die ons in de Familie Carvajal boeien, en mogt het ook sommigen wat sterk gekleurd schijnen, men vergete niet den tijd, waarin het geschreven werd en zie vooral de jeugd van den auteur niet over het hoofd.
Bovenal worden wij bij de lezing van Mérimée's werken aangetrokken door de groote kennis, die er in doorstraalt. Geen land of volk, dat hij niet door en door kent, en waarvan hij

{==582==} {>>pagina-aanduiding<<}
niet alle zeden en gewoonten heeft bestudeerd. Zijn Romanhelden leven bij afwisseling in alle eeuwen en in alle landen en nooit zult gij één anachronisme of geschiedkundige onjuistheid bij hem aantreffen, 't zij gij de verzameling Illyrische zangen leest, die onder den titel van La Guzla in 1827 het licht zagen, 't zij hij u in Zweden brengt in de Vision de Charles XI.
Men weet, dat even als hij dit reeds met Clara Gazul gedaan had, ook La Guzla verondersteld werd niet hem, Mérimée, maar een Dalmaat, Hyacinthe Maglanovich, tot auteur te hebben, altijd weder om zooveel mogelijk lokale kleur aan de Illyrische zangen te geven. Zelfs ging hij zoover, dat hij in een inleiding het leven van dien gefingeerden poëet beschreef, maar wij haasten ons te zeggen, dat niemand door die list gefopt werd en dat men als uit een mond den schrijver van La Jacquerie beschuldigde eenige Ossiansche zangen te hebben vervaardigd, daarin Illyrische namen te hebben geschoven, en zoo het publiek te hebben willen om den tuin leiden. La Guzla (naam van een instrument, dat in Dalmatie zeer veel bespeeld wordt, vooral tot het accompagneren van de volkszangen) had maar een zeer gering succes, maar draagt blijken van groote studie der zeden en gewoonten dier slavische volken.
Mérimée is een der weinige Fransche schrijvers, die de letterkunde van andere landen kennen, en hij schept er behagen in ze beurtelings na te volgen of er het een of ander aan te ontleenen. Zelfs bragt hij nog zeer onlangs een novelle over uit het oorspronkelijk Russisch van den ongelukkigen Pouschkine. Zijn taalkunde is degelijk en niet alleen de zuidelijke, maar zelfs de noordelijke talen worden door hem gesproken of ten minste gelezen.
Maar vervolgen wij de vlugtige beschouwing zijner werken. Les âmes du Purgatoire is even als Carmen ontleend aan de legenden van Spanje, het land, dat met Corsica hoofdzakelijk door Mérimée is doorgereisd en met liefde bestudeerd. 't Is het verhaal van de liefdesavonturen, de tweegevechten, het berouw en de bekeering van het populairste personaadje in Spanje, van Don Juan de Marana, over wien alle schrijvers geschreven hebben en zullen schrijven, eenigen uit een philosophisch, anderen en daaronder Mérimée uit een bloot legendair of kroniekaal oogpunt. Vooreerst moeten wij onzen lezers doen opmerken, dat Mérimée er op staat, dat men Don Juan de Marana niet verwarre met

{==583==} {>>pagina-aanduiding<<}
Don Juan Tenorio, die door Molière en Mozart tot held is gemaakt van hun werken en die den kommandeur tot vijand had. Daarna vertelt de geestige en geleerde schrijver het leven van den echten Don Juan in al zijn bijzonderheden, en zooals het in Spanje sinds eeuwen in den mond des volks is, maar meent niet, dat gij alleen wordt bezig gehouden met de methoden, volgens welke de vrouw kan verleid worden; gij wordt, al luisterende naar de zoete woorden van Don Juan, bekend gemaakt met al de bijzonderheden in de zeden van het karakteristieke Spaansche volk.
Carmen, nog al een Spaansch type, is een grisette of manola. Zij haat de Christenen en zelfs haar minnaar, omdat hij Christen is. De dubbelzinnige natuur der Joden heeft zich bij haar gehuwd aan de woestheid der Mooren en den hartstogt der Andalusiërs. Arme soldaat, die op haar verliefd is geraakt! Van een trouw vervuller zijner pligten en opvolger der bevelen zijner meerderen wordt hij langzamerhand rebel, dief, roover en moordenaar, alleen om Carmen niet te verlaten, die hem al dieper en dieper in den afgrond slingert, en zijn liefde voor haar al meer en meer aanwakkert. Nooit is het type van een hatende vrouw verschrikkelijker voorgesteld, en Carmen is een karakterstudie, die eenig in haar soort mag genoemd worden.
Na de eigenlijk gezegde Romantische manie, waaraan Mérimée niet weinig heeft geofferd, moet men niet vergeten den invloed, dien Walter Scott, de meester van den historischen roman, op de Fransche litteratuur van de eerste helft dezer eeuw heeft uitgeoefend. Wij spreken natuurlijk niet van de werken van Alexander Dumas, die de geschiedenis verdraaide en verzon, gelijk hij ze voor zijn fantastische personen noodig had, maar wel van Alfred de Vigny en Prosper Mérimée. Gaf de eerste zijn Cinq-Mars, dat een zoo grooten naam heeft gemaakt, de laatste kwam weldra met zijn ‘Chronique de Charles IX’ voor den dag, die niet minder beroemd werd. Zij heeft tot onderwerp of liever zij loopt over den Barthelomeusnacht en over eenige personen, die in die dagen aan het hof een groote rol speelden.
Maar men zou zich bedriegen, indien men ze volgens haar titel voor een kroniek hield, - het romantisch gedeelte is de hoofdzaak en de historische personen van Karel IX, de Coligny en de la Noue enz. zijn op den achtergrond geschoven. Bernard de Mergy is de hoofdpersoon van den roman. Geplaatst tusschen de uitdaging van den graaf de Comminges, den eersten duellist van Frankrijk en de

{==584==} {>>pagina-aanduiding<<}
verleidelijke oogen van Diana de Turgis, de schoonste vrouw van het hof, doodt hij genen en laat zich door deze inpalmen, maar vindt, toen in den nacht van 29 Augustus het klokgeklep van den toren St. Germain l'Auxerrois het sein tot moorden gaf, genoeg geestkracht terug, om zich uit de armen zijner minnares te rukken, en zijn geloofsgenooten te beschermen. De Mergy is, 't geen een zeldzaam verschijnsel is in een romanheld, noch een fanfaron, noch een overdreven of grotesk personaadje. Hij is natuurlijk en geschiedkundig voorgesteld en zelfs in de taal die Mérimée hem in den mond geeft, vindt men uitdrukkingen, die de Italiaansche zeden, toenmaals aan het Fransche hof door Catherina de Medicis ingevoerd, doen kennen. De ‘Chronique de Charles IX’ is na Colomba misschien het best vertelde werk van den schranderen Senator, ofschoon er niet weinig aanmerkingen op zijn vorm of liever inkleeding zijn te maken. Er zijn namelijk twee deelen in dezen roman; het eerste eindigt op het oogenblik waarop de Mergy zich losrukt uit de armen van de Turgis en het tweede bij den dood van een kapitein, die, dit is minder met den tijd overeenkomstig, in die dagen van godsdiensttwisten, vrijdenker is, en een voorlooper van Rousseau c.s. Deze hoofdman is eenigszins gezocht en had zeer goed kunnen wegblijven en wat het idée van Mérimée geweest is, toen hij hem het aanzijn gaf, kunnen wij niet begrijpen.
Wij mogen van het geduld onzer lezers niet vorderen, dat zij ons nog verder volgen door al de kleine en minder bekende geschriften van den auteur van Colomba, maar verzoeken nog van hun welwillendheid, dat zij ons een oogeublik aandacht schenken, wanneer wij, hun ten gerieve, in een paar woorden zijn meesterstuk trachten te ontleden.
Wij zijn op Corsica, het land der vendetta, die door alle Romanschrijvers zoo herhaaldelijk, maar dikwijls ook met zoo weinig kennis van het karakter dier nationale instelling, mogen wij haast zeggen, tot fonds hunner romans is genomen. Mérimée heeft Corsica en haar bewoners bestudeerd, en bij hem vindt men geen ongerijmdheden noch onwaarheden. Hij overdrijft niets, maar vertelt eenvoudig, wat de wraak vermag op lieden, die deze als het eerste voorschrift van pligt en geweten beschouwen.
Een jong mensch Orso Della Rebbia was de zoon van den kolonel Della Rebbia, krijgsman van den ouden stempel, soldaat van het groote leger. Orso volgde zijn vader naar den oorlog,

{==585==} {>>pagina-aanduiding<<}
werd luitenant, maar na 1815 stelde de restauratie hem op wachtgeld. Reeds had zich zijn vader na den slag bij Waterloo op Corsica, 't land zijner voorouders, teruggetrokken, en werd aldaar na twee jaar vermoord, gelijk de publieke opinie meende, door bewerking van den advokaat Barricini, met wien hij in aanhoudende oneenigheid leefde. De kolonel liet een dochter na, Colomba, die, hoewel nog geen twintig jaar oud, de eer van het huis der Rebbia's had opgehouden gedurende de afwezigheid en na den dood van haar vader. Colomba is het type, dat Mérimée bij voorkeur op den voorgrond stelt. 't Is de vrouw vol geestkracht en vastheid van besluit. Zij zet door, wat zij zich eens heeft voorgenomen, niet langs slinksche wegen, die niet zelden door het zwakke geslacht tot voetspoor worden gekozen, maar opregt. Zij vleit niet en wendt geen zachtheid voor, maar toont zich gelijk zij is, vasthoudend aan haar plan, onwrikbaar in haar geloof. Haar geloof is, dat haar vader door de Barricini's is vermoord, en haar plan, de Vendetta uit te voeren en voor één Della Rebbia het leven te eischen van twee Barricini's. Reeds zou zij zelve den kolonel hebben gewroken, indien de overlevering, haar tot godsdienst geworden, der zuster niet verbood de wapenen op te vatten, zoolang een broeder, stamhouder van het geslacht, in leven is, en Colomba, kind van Corsica, wacht de terugkomst van haar broeder. Twee jaar achtereen brengt zij door met het verzamelen van bewijzen, om haar broeder te overtuigen, dat Barricini de moordenaar van zijn vader is, zij giet kogels, scherpt den dolk, rigt een paard af, laat den toren van het kasteel versterken, kortom bereidt zich tot den oorlog voor, opdat Orso, zoodra hij komt, gereed zij om terstond de Barricini's uit te dagen en de Vendetta te beginnen. Eindelijk betreedt Orso Corsica weder, maar in zijn togten door Europa en door zijn omgang met zoo veel beschaafde lieden is zijn Corsikaansche natuur eenigszins
gewijzigd en hij voelt voor de Vendetta slechts een geringe sympathie. Daarbij komt, dat in den beginne de bewijzen voor Barricini's schuld hem niet voldoende toeschijnen, en liever wil hij den kolonel ongewroken laten, dan onschuldig bloed vergieten. Deze tegenstelling van de karakters van Orso en Colomba is meesterlijk volgehouden, maar eindelijk gelukt het der zuster haar broeder te overreden, die evenwel niet langs den weg der Vendetta, maar met open vizier voldoening eischt voor den dood zijns vaders. Hij daagt de Barricini's uit; beiden

{==586==} {>>pagina-aanduiding<<}
weigeren en Orso brengt de zaak voor den regter, tot groot misnoegen van de Voceratrice Colomba, die voortgaat met het versterken van het kasteel, terwijl zij de ballata zingt, die zij gemaakt heeft bij het lijk haars vaders:
‘....Ni les canons, ni les baïonnettes - n'ont fait pâlir son front, - serein sur un champ de bataille - comme un ciel d'été. - Il était le faucon ami de l'aigle, - miel des sables pour ses amis, - pour ses ennemis la mer en courroux, - Plus haut que le soleil, - plus doux que la lune. - Lui, que les ennemis de la France n'attendirent jamais, - des assassins de sou pays - l'ont frappé par derrière, comme Vittolo tua Sampiero Corso. - Jamais ils n'eussent osé le regarder en face. -....Placez sur la muraille, - devant mon lit, - ma croix d'honneur bien gagnée. - Rouge en est le ruban. - Plus rouge ma chemise, - et mon fils, mon fils en lointain pays. - Gardez ma croix et ma chemise sanglante. - Il y verra deux trous. - Pour chaque trou, un trou dans une autre chemise. - Mais la vengeance sera-t-elle faite alors? - Il me faut la main, qui a tué, - l'oeil qui a visé, - le coeur qui a pensé....l'orpheline pleure son père - son père dont le sang est rouge - sous l'amas de feuilles vertes. - Mais elle a receuilli sou sang, - ce sang noble et innocent; - elle l'a répandu sur Pietranera, - pour qu'il devint un poison mortel. - Et Pietranera restera marquée jusqu'à ce qu'un sang coupable - ait effacé la trace du sang innocent.’
't Is misschien niet geheel overbodig hier bij te voegen dat op Corsica nog heden ten dage de gewoonte in zwang is een lijk op de een of andere wijze toe te spreken. In 't bijzonder worden daartoe uitgenoodigd de Voceratrici die door haar improvisatiën voor geïnspireerd worden gehouden. Als zoodanig wordt ons Colomba voorgesteld, die Orso door deze ballata zocht op te winden. Dan de Vendetta volgde spoediger dan zelfs zij had kunnen denken, of durven hopen. Op een wandeling, die Orso deed, om een paar gasten te verwelkomen, die hij op reis naar Corsica had leeren kennen, werd hij plotseling door twee geweerschoten verrast. Één kogel kwetste zijn arm, een ander trof zijn borst, maar stuitte af op het gevest van zijn dolk. Hij beantwoordde met een losbranding van zijn dubbelen loop en doodde met ieder schot een der gebroeders Barricini, die zich in hinderlaag hadden gelegd om hun vijand te overvallen.

{==587==} {>>pagina-aanduiding<<}
Na dit schot à la Tell verborg hij zich in het bosch, totdat de regter de zaak zou onderzocht hebben. De vreugde van Colomba kende schier geene grenzen. ‘Pour chaque trou un trou dans une autre chemise!’ riep zij overluid. ‘Gezegend is Orso, die zijn vader gewroken heeft.’ Inmiddels waren de gasten, die het kasteel Della Rebbia zou ontvangen, aangekomen. Zij kwamen de stad in gelijk met de muilezels die de lijken der Barricini's droegen. De gasten waren een Engelsche kolonel en zijn dochter Lydia, van wie de vader op jagt-avonturen en het meisje op emoties reisde. Zij hadden veel hooren spreken van het wild op Corsica en van de Vendetta. Orso had hun het eerste beloofd, maar van de laatste gezwegen. Nogthans wilde Lydia de Napoleons-grot zien en namen beiden het aanbod van Della Rebbia aan, om op zijn van ouderdom bijna instortend kasteel eenigen tijd te komen doorbrengen. Men begrijpt de verbazing van die goede lieden, toen zij het gansche dorp Pietranera in staat van beleg zagen en het huis der Rebbia's bijna ongenaakbaar en gesloten als een duiventil. Colomba ontving hen, en Lydia was weldra op de hoogte van wat er was voorgevallen. 't Spreekt van zelf, dat zij Orso als een roman-held beschouwde en een bijzondere sympathie voor hem aan den dag legde, die weldra tot liefde aangroeide; - maar het was nog 't oogenblik niet van minnen. Orso lag gewond in het bosch, overgegeven aan de zorgen van een paar bandieten (een bandiet op Corsica wil zeggen een vrij mensch, die zich aan wet noch gendarmen stoort) en het volk van Pietranera, in zoover zij vrienden waren van de Barricini's, bestormden den toren der Rebbia's en schoten tegen de luiken. De kolonel greep een geweer. Miss Lydia, die deze emotie wat sterk vond, schreeuwde verschrikkelijk, maar Colomba opende de deur, plaatste zich op den drempel, strekte haar handen uit over de menigte, als om haar te vervloeken en riep toen met heldere stem:
‘Lafhartigen, die gij zijt, gij schiet op vrouwen en vreemdelingen! Zijt gij Korsikanen? Zijt gij mannen? Ellendelingen, die slechts van achteren iemand weet te vermoorden, nadert! Ik tart u. Ik ben alleen, mijn broeder is ver af. Doodt mij, doodt mijn gasten; dat is uwer waardig....Gij durft niet, lafaards! gij weet, dat wij ons wreken. Gaat, gaat weenen als vrouwen, en weest ons dankbaar, dat wij niet meer bloed van u eischen!’
Deze imprecatie had het gewenscht effekt, dat de menigte

{==588==} {>>pagina-aanduiding<<}
terugtrok als hadde een engel des verderfs tot haar gesproken; en Colomba zag, met een glimlach van verachting op de lippen, de lijken harer vijanden in het huis huns vaders dragen, ging daarna binnen en zeide op den beschaafdsten toon ter wereld: ‘Ik vraag u verschooning voor mijn landgenooten, mijnheer de kolonel en mijn vriendin Lydia, ik had waarlijk nooit gedacht, dat zij op een huis zouden schieten waarin zich vreemdelingen bevinden en gij zult bij u zelven zeggen: ‘Is dat nu de corsikaansche gastvrijheid?’ Weldra keerde alles in het dorp Pietranera weder tot den vorigen staat van orde terug. Orso werd vrijgesproken en vertrok met Lydia, zijn vrouw, den kolonel en Colomba naar het vaste land. Colomba werd na de voldoening der Vendetta een zacht meisje en toonde weldra dat zij den waaijer even goed kon hanteeren als te voren den dolk.
Wat ons in dezen roman in 't bijzonder treft, is de volmaakte harmonie tusschen de handelingen en de personen, die zich in het geheele verhaal niet eenmaal tegenspreken. Zij houden hun karakter vol, gelijk dit reeds bij den aanvang door den schrijver is geposeerd. Daarenboven is de roman, zoo al niet waar, dan toch zeer waarschijnlijk, omdat zijn personaadjes natuurlijk, niet overdreven zijn. 't Zijn allen menschen als wij, en indien het type van Colomba ook al wat sterk geteekend moge schijnen, men herinnere zich, dat het oorspronkelijk op Corsica heeft geleefd, in het land, dat een halve eeuw geleden nog maar weinig beschaafd was, en waarin de Vendetta als koningin troonde. Wij herhalen het: de litterarische personen van Mérimée zijn vóór alles menschen, 't geen een groote lof is voor een schrijver in een tijd, waarin ons in veel boeken de buitensporigste gedrochten worden opgedischt onder den naam van types, alsof wij er dagelijks mede omgingen.
Mérimée is minder een fantasist dan wel een verteller van hetgeen hij weet dat geschied is of althans geschied kan zijn, terwijl hij nooit, hoezeer hij ook verlangt boeiend te zijn, uit het oog verliest, dat het de eerste pligt zelfs van een romanschrijver is, te leeren en al leerende nuttig te zijn. Die Colomba met aandacht leest, vindt daarin de geschiedenis van de zeden en gewoonten van Corsica en tevens een aantal wijsgeerige en menschkundige opmerkingen, maar, wat ons het meest moet verbazen, niet een van die banale bladzijden over de liefde en haar gevolg, waarop andere schrijvers ons tot vervelens toe vergasten. Deze afwezigheid van God Amor in de meeste

{==589==} {>>pagina-aanduiding<<}
zijner geschriften heeft onwetende en ziekelijke hersens van hem doen schrijven en zeggen, dat hij van alle gevoel ontbloot is. Wij behoeven hem tegen deze onzinnige beschuldiging niet te verdedigen. Een auteur van het gehalte als Mérimée eerbiedigt zich te zeer en meent te regt de gaven van zijn talent beter te kunnen besteden, dan dat ook hij op een thema zou variëeren, waarop reeds duizende airs gezongen zijn. Mérimée toont ons karakters, en bij voorkeur laat hij ons buitengewone karakters zien, onder voorwaarde nogthans, dat zij binnen de grenzen van het natuurlijke blijven. Hij ontleedt die zielen met een fijnheid en juistheid, waarover wij verwonderd staan en waarbij wij slechts één zwakke zijde kunnen aanwijzen, namelijk het zeldzame van zuiver zedekundige studiën en opmerkingen. Wij vinden deze slechts in een paar kleine novellen, onder anderen in La double méprise en Arsène Guillot. Arsène Guillot is een Courtisane (wij Hollanders hebben het woord niet, maar wel de zaak), die een warme, opregte liefde opvat voor een jong mensch. Zij kan die liefde niet onderdrukken, en daar zij niet in staat is den man harer keuze van een huwelijk af te trekken met haar mededingster, sterft zij, terwijl zij het geluk verzekert van hem, dien zij bemint. Deze aandoenlijke novelle heeft te veel tranen doen storten, dan dat Mérimée het verwijt van gevoelloosheid en droogheid als verdiend behoeft te beschouwen. Hierna blijft ons niets anders over, dan nog over zijn wetenschappelijke werken te spreken, maar eensdeels verklaren wij ons daartoe geheel incompetent, en ten andere achten wij deze losse schetsen minder geschikt voor recensiën van geleerde boeken, en wij eindigen liever dit vlugtig opstel met een enkel woord over taal en stijl van den schrijver, die zoo teregt in Frankrijk ‘le
maître en l'art de dire et de raconter’ genoemd wordt. Geen wonder dat de stijl van Mérimée in de twee perioden, die hij heeft doorgeloopen, ook een merkbare verandering heeft ondergaan. In 't begin emphatisch, zwaar, vol shakespeariaansche wendingen en verouderde woorden, werd hij met het verdwijnen van het Romantisme meer eenvoudig en losser. Men kwam terug tot het proza van Voltaire en Mérimée, beter dan iemand, begon die krachtige, gespierde, sobere taal te schrijven, die een Pascal en de la Rochefoucauld hebben gebruikt, om hun diepe gedachten te vertolken. Sedert 1830 heeft Mérimée nooit meer woorden gebezigd, om iets te zeggen, dan hij hoog noodig had,

{==590==} {>>pagina-aanduiding<<}
tot niet geringe bevordering van de duidelijkheid: want zij bedriegen zich, die van meening zijn, dat men door een labyrinth van omschrijvingen en verklaringen in verstaanbaarheid wint.
‘Monsieur Mérimée ne s'est jamais répandu en phrases inutiles’, zegt een verdienstelijk Fransch kritiek, ‘il cherche avant tout, à exprimer ses pensées en peu de mots clairs et précis, et ses oeuvres sont contenues en trois ou quatre volumes (dit is wat weinig, tenzij de deelen in folio zijn!), la concision sera son principal mérite. La diffusion est devenue si commune, que cet éloge court risque d'être peu compris; mais ceux qui étudient encore soigneusement la littérature Française pourront apprécier tout ce que monsieur Mérimée a gagné à ne pas sacrifier au goût du jour. Qui se contient s'accroît.’























{==591==} {>>pagina-aanduiding<<}

Binnenlandsche letterkunde.

Bibliographie.


I. Fraaije Letteren.

Mededeelingen van de Vereeniging ter beoefening der Geschiedenis van 's Gravenhage, eerste deel 's Gravenhage (bij) W.P. van Stockum, 1863 gr. 8o. Tweede deel, eerste aflevering, Ald. 1865 gr. 8o. Prijs ƒ 1.50.
De tijd der stedebeschrijvingen is even als die der dichtgenootschappen en prijsverhandelingen voorbij. Zij behooren tot de 17e en 18e, niet meer tot de 19e eeuw. Toen de steden nog kleine republieken in de groote republiek waren, even trotsch op den rang dien zij in den staat bekleedden, als op haar oude herkomst, de rol die zij in den loop der eeuwen gespeeld hadden, de menigte en pracht harer inrigtingen en gebouwen, de grootheid harer magt en het tal harer privilegiën - toen, ja toen moesten zij beschreven worden, aarzelden de regeringen niet schrijver en uitgever uit stads kas te ondersteunen en wedijverden de burgers hunne boekverzamelingen met die werken te vermeerderen, waarin zij hunne genealogieën hadden laten vlechten, of de daden hunner vaderen vermeld stonden. Die dagen zijn voorbij, en elke poging om stedebeschrijvingen, wel niet op de oude oncritische wijs, maar toch in den ouden vorm - die der heeren van Rhijn, Smits en Schotel getuigen het - in het licht te geven, mislukten.
Doch het zij verre, dat deze verandering van smaak een gevolg zou zijn van gebrek aan belangstelling in de oudheden en geschiedenis der steden. Welligt was er nimmer zulk eene belangstelling als thans. In de voornaamste steden toch legt men er zich op toe, om plaatselijke oudheden en oude geschriften te verzamelen en vereenigingen te stichten, die zich niet alleen met het bijeenbrengen van zulke zaken bezig houden, maar oude oor-
{==592==} {>>pagina-aanduiding<<}
konden, en de resultaten van eigene nasporingen op historisch en antiquarisch gebied in het licht geven. Zulks doet o.a. de Haagsche vereeniging ter beoefening der geschiedenis der stad harer inwoning. Deze vereeniging, in 1854 gesticht, heeft haar aanwezen te danken aan Mr. Albertus Deketh, in leven ridder der orde van den Nederlandschen Leeuw en Advocaat-generaal bij den Hoogen Raad der Nederlanden, en, ondersteund door de regering van 's Hage, mag zij zich thans zoo in keur van leden als in de schoonste resultaten harer werkzaamheden verheugen. Van de laatste getuigt het bovengemelde werk. Het wordt geopend met een kort overzigt van hetgeen door de vereeniging verzameld is, met eene beschrijving van de door haar opgerigte gedenkteekenen voor Jacob Cats, Constantijn en Christiaan Huijgens, en behelst voorts met oordeelkundige naauwgezetheid en historische trouw bearbeide mededeelingen nopens het Haag ambacht; het collegium chirurgicum en theatrum anatomicum, als vervolg op het XXste hoofdstuk van J. de Riemers Beschrijving van 's Gravenhage; het collegium pharmaceuticum of broederschap der apothekers, als aanhangsel van bl. 638-639 van het 1ste deel 2de stuk van hetzelfde werk; de gevangenpoort; het gouden leêrhuis; de Haagsche porcelein-fabriek; de schouwburg van 's Gravenhage; Callot d'Herbois; den beker van compagnie: ‘het groene vendel’ der schutterij te 's Gravenhage; de 's Gravenhaagsche buurten; 's Gravenhage onder de regering der Graven
uit de huizen van Holland, Henegouwen en Beijeren; de munt; het handschrift van St. Maria in Galilea convent te 's Gravenhage; de bibliotheek van de kapel op het hof in den Haag; de rederijkerskamer; den voornaam (Constantijn) van Huijgens; de woning van Johan de Witt; het Mauritshuis en het huis van Huijgens; de 's Graven haagsche buurt- of begrafenispenningen. Vele dezer mededeelingen worden door platte gronden en afbeeldingen opgehelderd, Sommige afdeelingen zijn, naar den aard van het onderwerp, eenigszins dor, andere daarentegen, voor zoo ver het de historische trouw toeliet, levendig geschetst en aangenaam om te lezen. Het kan ook wel niet anders of eenige kunnen slechts den bewoner van 's Hage belang inboezemen, de meeste echter zijn van meer algemeen belang, zoo als de mededeelingen nopens de woningen van Maurits den Brasiliaan, de Witt en Huijgens, de gevangenpoort, den schouwburg, de rederijkers enz. behelzen meer dan de opschriften beloven, en bevatten niet zelden

{==593==} {>>pagina-aanduiding<<}
hoogst belangrijke opmerkingen en bijzonderheden, die men elders te vergeefs zoekt. Het alphabeth van stedelijke zaken bevat bijzonderheden die moeijelijk onder een ander hoofdstuk konden gebragt worden.
Het is moeijelijk omtrent onderwerpen van geheel plaatselijken aard, de resultaten van plaatselijke nasporing een critisch onderzoek in te stellen, wijl men dan op de hoogte van den schrijver zou moeten staan of zelve de behandelde onderwerpen tot voorwerpen van onderzoek moeten gemaakt hebben, en zulks zal wel zeldzaam het geval zijn, - is het ten minste met steller dezes niet.
Wij hebben slechts onverdeelden lof voor den zoo uitnemend begonnen arbeid en verwachten reikhalzend naar het vervolg der belangrijke mededeelingen. Mogten er in de overige vaderlandsche steden, waar zulks het geval nog niet is, zich dergelijke vereenigingen vormen! Zulks zou voor de historische en antiquarische wetenschappen van het uiterste belang zijn, vooral indien ook zij de resultaten van haren arbeid, gelijk de Haagsche, mededeelen. Reeds is tot onze kennis gekomen, dat men zulks ook te Leyden en Dordrecht van plan is: men is ten minste bezig met stedelijke oudheden te verzamelen. Mogten zij die verzamelingen ook uitstrekken tot gedrukte werken in hare woonplaats in het licht verschenen, van welke sommige reeds spoorloos verdwenen schijnen en andere dagelijks in de komenijs-winkels en papiermolens verdwijnen.
S.
De vrienden van den dokter, door Miss Yonge, schrijfster van ‘Hoop en vrees,’ ‘Het huisgezin van dokter May’ enz. Uit het Engelsch. II Deelen. Amsterdam, W.H. Kirberger, 1865. In groot 8o. 630 bladz. Prijs ƒ 6.25.
Miss Yonge heeft als romanschrijfster in den laatsten tijd naam gemaakt; onderscheidene harer verhalen zijn uit het oorspronkelijk Engelsch ook in onze taal overgebragt en vonden een gunstig onthaal, tot herdruk toe. Zoo ik dus ‘De vrienden van den dokter’ met vooringenomenheid ter hand nam, was het eene gunstige; en toch moet ik, op het gevaar af van door het romanlezend publiek reeds bij voorraad van onregtvaardigheid te worden verdacht, eerlijk bekennen, dat deze roman mij bitter tegengevallen is, ja, dat het mij alleen door het denkbeeld, dat ik hem moest uitlezen zou ik hem kunnen beoordeelen, mogelijk

{==594==} {>>pagina-aanduiding<<}
geweest is, het boek niet uit de hand te leggen om het nimmer weder op te vatten. Doch dit zou mij ook beroofd hebben van kennismaking met het onmiskenbaar boeiende, schoone, wegslepende zelfs, dat hier en daar wordt aangetroffen. Daartoe behoort in de eerste plaats alles, wat met den moord van den ouden Axworthy in verband staat. Leonard, de onschuldig verdachte en onschuldig veroordeelde, wekt naar mijn gevoel verreweg de grootste belangstelling van al de personen - en zij zijn tot verwarrens toe velen - die in den roman optreden. Zijn gedrag in de gevangenis is niet slechts uitmuntend, maar het is ook uitmuntend geteekend, en 't moet een diepe blik zijn, dien de schrijfster heeft geslagen in het menschelijke hart, om zijne neerslagtigheid, zijne veerkrachteloosheid na den hevigen schok zijner bevrijding, ontspanning na overspanning, zoo te schilderen als zij heeft gedaan. Ook nog enkele andere tooneelen, b.v. het gebeurde op den toren, verraden eene bekwame pen. Doch daarom te meer spijt het mij, dat dit schoone en aanbevelenswaardige moet worden opgedoken uit gansche drukvellen met onbeduidende en vervelende gesprekken, boven welke men gerust als motto kon schrijven wat men D. II, bladz. 279 leest: ‘Het was nog altijd een kinderlijk gekenvel’ (kinderlijk veranderende in kinderachtig). Dat nietsbeteekenende gebabbel, want meer is het op tal van bladzijden niet, moge nu een getrouw afdruksel zijn van de beuzelpraat, die men vaak in de werkelijke wereld moet aanhooren - op zulke getronwheid aan de waarheid is de romanlezer niet gesteld. In 't kort: onderhoudend is deze roman slechts hier en daar; overigens moet men om dat onderhoudende te genieten een brijberg dooreten, of liever: door gansche vijvers dunne soep heen zwemmen.
‘De vrienden van den dokter’ is een vervolg op ‘Het huisgezin van dokter May, of de madelievenkrans.’ Ik heb dien roman niet gelezen en beklaagde mij des voor zoover het anders veel gemakkelijker zou geweest zijn thuis te geraken te midden van zoo vele en velerlei personen. Maar na ‘De vrienden’ gelezen te hebben, geloof ik niet, dat het overigens volstrekt noodzakelijk is vooraf ‘Het huisgezin’ te hebben leeren kennen, schoon 't mogelijk is, dat het vervelende dan min vervelend zou wezen. Is dat zoo, dan wordt het eene beschuldiging tegen den roman, die niet op zijn titel aankondigt een ‘vervolg’ te zijn. En als beoordeelaar heb ik daarom dan ook alleen met ‘De vrienden’ te doen.
De roman speelt in het zuiden van Engeland, in het tweede

{==595==} {>>pagina-aanduiding<<}
deel ook in Noord-Amerika. Het over en weder reizen geschiedt met verbazende vlugheid en uiterst weinig omslag, zoodat het b.v. van Thomas May heet: ‘hij is naar Amerika vertrokken,’ ongeveer zooals men te Amsterdam zou zeggen: ‘hij is even met den trein naar Utrecht gegaan.’ Nu, om niet alledaagsch te zijn, daar is het een roman voor.
Vruchteloos heb ik getracht een antwoord te vinden op de vraag, wat deze roman eigenlijk in heeft, welke de hoofdhandeling, de knoop mag wezen. Een hoofdhandeling, om welke zich de personen in de bijzonderheden, tot de episoden toe, groepeeren - is er niet in. Leonards onschuld aan den moord is het, die den lezer het meeste belang inboezemt, maar de hoofdzaak is het blijkbaar niet. Het geheel komt eigenlijk neder op den omgang der kinderen van dokter May met die van zijn overledenen vriend Ward, eene bonte afwisseling van kleingeestige babbelarijen en zelfopofferende edelmoedigheid, verdenking en gehechtheid, misverstand en openhartigheid; maar dat alles blijkt bij slot van rekening weinig om het lijf te hebben. Het doorworstelen van ellenlange redekavelingen beloont zich niet, en al wat er uit voortkomt is, gelijk het in een roman behoort, een huwelijk tusschen een May en eene Ward. Er zijn hier en daar wel lessen op te visschen, b.v. dat toegevendheid tusschen broeders en zusters een onvermijdelijk vereischte is tot een gelukkig gezin; maar de schrijfster heeft zich niet de allerminste moeite gegeven om dit als haar doel te doen uitkomen. Nu liggen de twee deelen voor mij als eene planlooze rhapsodie, die gemakkelijk op die wijze tot den dubbelen omvang ware uit te spinnen geweest.
Dat ik sommige dingen niet begrijp, zal aan mij liggen. ‘Zijne (des dokters) lange en krullende bakkebaarden kwamen onder zijne kin zoo digt bij elkander, dat het een sterk verlangen scheen te verraden om de baardenbeweging ook tot het geneeskundige vak uit te strekken.’ (D. I bl. 58.) ‘Ik hoopte dat Aubry meer zooals de oude Junij geworden zou zijn.’ (Ald. bl. 142.) Wie die ‘oude Junij’ mag zijn, vat ik niet. Ald. bladz. 221 wordt gezegd, dat Averil Ward van harte wenschte, dat zekere weduwe haren broeder zon afwijzen; ‘daar ongelukkig de geheele stad van Hendriks bedoelingen wist, vond zij het laag en boosaardig, hem uit plaagzucht of om den galant te spelen, daarin tegen te werken.’ Wat dat galant spelen van eene zuster moet beduiden, is mij niet helder. Als de lezer verneemt, dat Leonard ‘hen het openstaande ven-
{==596==} {>>pagina-aanduiding<<}
ster uitliet’ (ald. bladz. 183), zal hij misschien denken, dat die ‘hen’ vogels zijn; toch niet - het zijn ‘de May's.’
Misschien moet men voor die dingen den vertaler verantwoordelijk stellen. Zeker is dit ten minste het geval met het veelvuldig voorkomende ‘hymnen’ voor Gezangen of Kerkgezangen, waardoor het Engelsche ‘Hymns’ al te getrouw is overgenomen. ‘Iemand een gevoel toedragen’ wordt in onze taal, aldus uitgedrukt, in een gunstigen zin genomen, ten minste in eene constructie als deze: ‘Misschien was het gevoel, dat zij mevrouw Pugh toedroeg, wat al te sterk’ (ald. bl. 218) - dat gevoel intusschen was afkeer. ‘Hier werd de huishoudster ter zake teruggeroepen’ (ald. bl. 244); men wil zeggen, dat de huishoudster tot de orde werd geroepen - dat haar het stilzwijgen werd opgelegd. Tot de onachtzaamheden, die stellig aan den vertaler geweten of op den breeden rug van den corrector getast moeten worden, behooren nog: ‘departemeuten’ (appartementen, ald. bl. 26); ‘vrienden’ (vreemden, ald. bl. 48); ‘vriend’ (vader, ald. bl. 213); ‘knaap’, op ontelbare plaatsen, van jongelingen van 18 jaren; ‘mijn vader is hem gaan halen’ (van iets dat lang geleden is, D. II. bl. 283, dus: ‘heeft hem afgehaald’): ‘Heer’ met kapitale voorletter, in den zin van meester eener dienstbode, herhaaldelijk; ‘ooit’ voor immer; ‘den zucht’, ‘den dakgoot’, ‘den doornenkroon’; ‘in een gesprek met deze’, t.w. Leonard....Zeer ongaarne neem ik den schijn aan van op kleinigheden te vitten, maar er wordt vooral in vertaalde romans zoo erbarmelijk met de taal omgesprongen, dat het niet overbodig is te waarschuwen tegen het insluipen van allerlei onachtzaamheden en bokken door middel van de belletrie. 't Is bijna onmogelijk een boek zonder drukfouten te houden; maar taalfouten zijn geen drukfouten en het is vrij wat hinderlijker gedurig te stuiten op fouten tegen
de geslachten der naamwoorden, dan eene letter aan te treffen die onderstboven staat. Dit laatste is eene drukfout - het eerste krijgt er doorgaans den naam van.
v.O.

{==597==} {>>pagina-aanduiding<<}

De verloren zoon. Historische novelle door P.F. Brunings, Kapitein der Infanterie. Leiden Firma, v.d. Heuvell en v. Santen, 1866. Prijs ƒ 1.90. Geplaatst als No. 11 in v.d. H. en v. S.'s bibliotheek.

Een rendez-vous. door P.F. Brunings, Kapitein der Infanterie. Kampen, K.v. Hulst. 1865. Prijs ƒ 0.80.
Oude kennissen te ontmoeten is dikwijls aangenaam, maar de omstandigheden kunnen wel eens veranderen en die ontmoeting minder welgevallig maken. Zoo althans ging het ons bij het wederzien van ‘de verloren Zoon.’ In dit werkje vonden wij dadelijk eene Novelle terug, waaraan reeds in den jaargang 1862 van ‘het Vaandel, vernieuwd tijdschrift’ eene plaats was ingeruimd. Dáár, in dat tijdschrift, was die Novelle geheel op hare plaats. Immers in het voorwoord van genoemden jaargang zegt de redactie, dat haar doel is: het opwekken van den krijgsmansgeest bij het verschaffen van eene aangename en opwekkende lektuur aan onze jeugdige militairen, zoowel als aan onze jeugdige burgers, hun door voorbeelden krijgsmans-deugden in te prenten, hen te wijzen op daden van moed, beleid, zelfverloochening, trouw enz. De geheele strekking van de Novelle is in overeenstemming met dit programma. Zij verplaatst ons in de dagen van anno 1600 en geeft ons eene flinke schets van den slag bij Nieuwpoort. Vooral dit militair gedeelte is goed geschreven; daarin ligt een gloed, dien wij in het Vaandel meermalen bij den heer P.F. Br. aantreffen, en aangezien dit tijdschrift in handen komt van vele onzer jeugdige militairen, was de Novelle, zooals wij reeds zeiden, geheel voor dat tijdschrift geschikt. De romanvorm is zeer eenvoudig, waardoor ook de verbeelding der jeugdige lezers niet overprikkeld wordt. De heer Br. houde ons echter ten goede, dat wij kwalijk gelooven kunnen aan de verwisseling van twee kinderen, waarbij de jongste de plaats van den oudste - die nota bene reeds kan praten - inneemt. Op dien leeftijd is een verschil van twee jaren, onzes inziens, te groot, om zulk een schurkenstreek te doen gelukken. Wat als bijdrage in ‘het Vaandel’ zijn nut had, zal waarschijnlijk minder vruchten dragen nu het, bijeenverzameld, wordt uitgegeven, omdat dit tijdschrift meer voor een bepaald gedeelte van het lezend publiek is geschreven. Ook
vreezen wij, dat de Novelle, zooals zij thans voor ons ligt, voor de uitgevers ‘een verloren zoon' zal worden, doordien de prijs, - ƒ 1,90 voor 190 pag -
{==598==} {>>pagina-aanduiding<<}
te regt zeer hoog mag heeten. Vergelijken wij dit werkje met de Guldens-editie van Thieme of met v. Kampens Goedkoope Serie van Romans, dan vinden wij in de Guldens-editie op iedere bladzijde ongeveer ¼ meer dan bij de HH. v.d. H. en v. S. terwijl de deeltjes minstens 240 bladzijden groot zijn en dat voor ƒ 1 -. Wij vergaten echter, dat er een plaatje bij is! Volgens het bestek der HH. uitgevers, moest dit er bij gevoegd worden, en dit plaatje althans heeft een groot voordeel, het kan niet alleen betrekking hebben op pag. 64, zooals er onder staat, maar even goed op elke bladzijde die ons een ruitergevecht schetst, bijv. pag. 59, 70 of anderen. Het verhaaltje ‘de Invalide,’ eveneens een oude kennis, dient waarschijnlijk om het deeltje wat aan te vullen. Het geheele werkje blijft evenwel nog 10 pag. beneden het minimum en bevat slechts ruim de helft van het maximum van het bestek der HH. uitgevers, zoodat het volstrekt geen aanspraak mag maken op goedkoopheid.
Vonden wij deze beide verhalen geheel geschikt voor ‘het Vaandel,’ omdat zoo juist de regte toon wordt aangeslagen, maar minder nu zij afzonderlijk worden uitgegeven, - omtrent het tweede der aangehaalde werkjes kan ons oordeel alleen gunstig zijn, wat het doel betreft. Het is een blijspel in drie bedrijven. Ons tooneel te verheffen tot een waar vaderlandsch tooneel, zoodat het geene reproductie blijft der onkiesche of laffe geestigheden van de fransche vaudevilles en der onmogelijkheden van vele melodramas, - het doel is schoon en uit dit oogpunt juichen wij het toe, dat de Hr. Br. ook dit pad der letterkunde heeft bewandeld. Wij betwijfelen echter, of hij met dit blijspel in zijne pogingen geslaagd is. Sterk geprononceerde karakters worden niet ten tooneele gevoerd, bij niemand komt eenige bijzondere karaktertrek voor den dag. De verliefdheid van den held van het stukje is het eenige, wat hem van anderen onderscheidt. Een groot gebrek achten wij het, dat de persoonsverwisseling van Vader en Zoon, Tante en Nicht niet goed is volgehouden en niet op het tooneel wordt opgehelderd. Hierin munt uit bijv. het blijspel ‘de Neven’ van den begaafden dichter Helvetius van den Bergh, waarin ook twee neven van rol en naam verwisselen. Juist de ontwarring van die zonderlinge positie is eene der schoonste scènes in dit blijspel en wij betreuren het, dat de Hr. Br. van dit voordeel geen partij heeft getrokken. Verder zien wij een jong mensch eene vreeselijke scène hebben

{==599==} {>>pagina-aanduiding<<}
met een meisje, waarop hij zeer verliefd is, hij barst uit, hij ziedt van toorn enz. en een kwartieruurs later zijn zij geëngageerd; dit schijnt toch wel wat apokryph en is volstrekt niet uit het dagelijksch leven gegrepen. Wij gelooven althans niet, dat iemand, die op vrijers-voeten gaat, zóó tegen zijne aanstaande zou durven uitvaren; hij zou ligt een blaauwtje loopen. Sommige meesterlijke zetten, zooals de dwaasheid van allerlei fransche woorden te bezigen, kunnen echter niet verhinderen, dat wij het blijspel slechts middelmatig noemen. Wij roepen evenwel den Hr. Br. toe: houd vol op dat pad, blijf uwe krachten wijden aan de veredeling van ons tooneel; - welligt, ja bijkans zeker is het, dat uwe latere pennevruchten op dit gebied van beter gehalte zullen zijn. Één wenk echter: tracht eenige meerdere tooneel-routine te verkrijgen, laat de ontknooping der intrigue meer onder het oog der toeschouwers plaats grijpen en spaar ons zooveel mogelijk die ‘ter zijde's’, (enkele worden nog wel gezongen) welke lastig zijn voor den acteur en lachwekkend voor den toehoorder, omdat ze zoo onnatuurlijk zijn. Er bestaan betere middelen dan deze om ons bekend te maken met de gedachten van den acteur.
De plastische wijze, waarop de Hr. Br. zijne personen voorstelt, de aangename gang, dien wij in de meeste zijner werken - o.a. in ‘de Gouverneur’ uitgegeven in de Guldens-Editie, - opmerken, zijn genoeg bekend om hem daarover nog lof toe te zwaaijen. Ook de dialoog in het blijspel is...zooals wij dit van dien schrijver gewoon zijn, namelijk: vloeijend en natuurlijk.
H.






II. Regtsgeleerdheid en Staatswetenschappen.

Handroek voor den kantonregter en den Ambtenaar van het Openbaar Ministerie bij het kantongeregt, voor de bchandeling van strafzaken; door Mr. E T. de Jongh en Mr. A. Oudeman. Tweede herziene druk. Groningen, J.B. Wolters. 1865. IX en 388 bl. 8o. Prijs ƒ 4.70.
De eerste uitgave van bovengenoemd werk zag in 1855 het licht. In 1859 oordeelden de schrijvers noodig, er een vervolg aan toe te voegen, terwijl thans van het geheele werk een tweede herziene druk aan het regtsgeleerd publiek wordt aangeboden. Even als de vorige, bevat ook deze druk eene opgave van de strafbepalingen in wetten en besluiten voorkomende, wier toepassing tot de competentie van den kantonregter behoort.

{==600==} {>>pagina-aanduiding<<}
De schrijvers hebben deze, voor zoover wij kunnen nagaan, volledige opgave toegelicht met aanteekeningen aan litteratuur en jurisprudentie ontleend en tevens van een doelmatig alphabetisch register voorzien. De nieuwe uitgave is, zooveel mogelijk, tot den laatsten tijd bijgewerkt en wordt besloten met die bepalingen van de onlangs afgekondigde wetten op de geneeskunde, over wier overtreding de kantonregter zal hebben te oordeelen. Het geheel komt ons voor met zorg en naauwkeurigheid bewerkt te zijn en de naam van een nuttig en gemakkelijk handboek allezins te verdienen. Uit den aard der zaak zal het vooral den kantonregter en den ambtenaar van het O.M. telkens te pas komen. Doch ook zij, wier praktijk eene veelvuldige behandeling van strafzaken voor dezen regter medebrengt, zullen zich met vrucht van dit handboek kunnen bedienen en daarin het voornaamste, dat zij noodig hebben, bijeen en aangew ezen vinden.

De inzage van deze massa wetten en verordeningen, welke de kantonregter geroepen kan worden toe te passen en wier aantal telkens toeneemt, geeft als van zelve aanleiding tot een tweetal opmerkingen. Vooreerst dat het hoog tijd wordt, om aan de ambtenaren, die met de vervolging van al deze overtredingen belast zijn, eene fatsoenlijke toelage te verzekeren en daarmede niet te wachten tot de invoering van de nieuwe wet op de regterlijke organisatie, waarbij aan de officieren van justitie die vervolging wordt opgedragen. Want óf en wanneer die invoering zal plaats hebben, is tot heden een mysterie. Intusschen zou het billijk zijn indien men begreep, dat ook op dit terrein de arbeider zijn loon waard is en dat voor Burgemeesters of Commissarissen van Politie, de waarneming van de legio strafzaakjes bij het kantongeregt juist geen aangenaam emolument hunner toch reeds karig bezoldigde betrekkingen verdient te heeten. Ten tweede, wanneer men bedenkt hoeveel aan den kantonregter reeds thans is opgedragen en hoeveel hem bij gezegde nieuwe wet nog meer te doen wordt gegeven, schijnt het hoogst twijfelachtig of deze uitbreiding zijner regtsmagt wel wenschelijk is. Reeds thans heeft hij én in strafzaken én in de nog belangrijker civiele zaken, eene zoo uitgebreide competentie, dat de qualificatie van exceptioneelen regter, zooals hij naar den geest onzer wetgeving eigenlijk moest zijn, slechts een ironische beteekenis kan hebben. Het laden van een zoo zwaren last op de schouders

{==601==} {>>pagina-aanduiding<<}
van één man moet, althans in vele kantons, eene even grondige behandeling van alle zaken, die hem daarenboven door de wijsheid der heeren zaakwaarnemers veelal onduidelijk worden voorgesteld, onmogelijk maken. Bij de discussïen over de nieuwe regterlijke organisatie is herhaaldelijk op dit bezwaar en andere gewezen, doch te vergeefs, want gelijk wij zoo even reeds opmerkten, bij genoemde wet is de competentie van dezen regter nog zeer uitgebreid. Hij kan dan ook, gaat men ooit tot de invoering dezer wet over, in het vervolg zonder bezwaar de gewone regter worden genoemd. Leefden wij in een ideaal-staat, waar men geen raad wist met de Papinianussen, die voor een klein salaris deze waarlijk niet gemakkelijke betrekking op zich wilden nemen, wij zouden niets tegen deze verandering hebben in te brengen. Thans echter gelooven wij, dat de sedert lang in onze wetgeving bestaande neiging om de regtsmagt van den kantonregter uit te breiden, op den duur verderfelijk voor de belangen der justitiabelen zal zijn en dat, wel verre van deze regtsmagt uit te breiden, zij aanmerkelijk behoorde te worden ingekrompen. Zijne hoofdwerkzaamheid behoorde o.i. even als die van den franschen juge de paix in extrajudicieële bemoeijingen te bestaan (die, zullen zij naar eisch worden waargenomen, reeds inspanning genoeg kosten). De juge de paix behoefde niet altijd een regtsgeleerde te zijn. De tegenwoordige kantonregter moet, zal hij zijne pligten naauwgezet vervullen, een zeer kundig regtsgeleerde zijn, 't geen moeijelijk overal te verwezenlijken schijnt, wanneer men het groot aantal kantonregters en het gering salaris in aanmerking neemt. Liet men hem daarentegen zijn oorspronkelijk karakter van juge de paix behouden, dan behoefde men, o.i., niet angstvallig te zijn, met de regtsmagt der
arrondissements-regtbanken aanmerkelijk uit te breiden en zelfs het getal dezer collegiën te verminderen. Deze, die uit verscheiden personen zijn zamengesteld, kunnen meer op zich nemen en zijn door onderlinge discussie over de zaken, gelijk mede door de mondelinge toelichting der advokaten, van zelven beter in staat een goede uitspraak te vellen dan één man, op een dikwijls afgelegen plaats, met den besten wil bij magte is te doen. De vereenvoudiging der procedure en vermindering van kosten moet, o.i., niet door verwijzing naar een lageren regter, maar door een doelmatige wijziging van straf- en regtsvordering gevonden worden, waarbij echter in geen geval het

{==602==} {>>pagina-aanduiding<<}
goed regt aan het goedkoop regt mag worden opgeofferd. Dat overigens de bezoldiging van de leden onzer regtbanken minstens verdubbeld behoorde te worden, spreekt van zelven. Het is nu eenmaal een economische wet, dat men van eereposten niet leven kan en dat het quantum van het salaris niet alleen op de quantiteit maar ook op de qualiteit der arbeiders van invloed is. Vele uitstekende krachten worden thans van de mededinging uitgesloten en bij de toenemende behoeften en stijging der prijzen dreigt dit gevaar jaarlijks grooter te worden. Niet genoeg denkt men aan de woorden van Lord Brougham: ‘There can be no worse economy, no more insane parsimony in any state than underpaying such functionaries as judges.’
Doch dit alles zijn, wij weten het zeer goed, zaken die bij ons te lande als utopieën worden beschouwd. En eigenlijk gezegd zouden wij ook alleen het werk van de hh. de Jongh en Oudeman aankondigen. Wij vragen daarom den lezer voor onze uitweiding verschooning en eindigen met den wensch, dat de nieuwe uitgave van dit werk (waarvan ook de typographische uitvoering niets te wenschen overlaat) zooveel debiet moge vinden, dat weldra eene derde uitgave (ten gerieve van de kantonregters met een supplement nieuwe strafbepalingen vermeerderd) noodzakelijk zal zijn.
Mr. D.J. Mom Visch.
Twee testament-quaestïen door W. Hoogvliet, Notaris te Wageningen. Rotterdam, H. Nijgh, 1864. 43 pag. 8o. Prijs 50 eents.

Een woord naar aanleiding der uitspraak door den Hoogen Raad d.d. 15 April 1864, in zake Mr. J.H. van Roijen, Notaris te Zwolle, door W. Hoogvliet, Notaris te Wageningen. Wageningen. A. Ophorst 1865. 16 pag. 8o. Prijs ƒ 0.40.
Ofschoon wij niet in alle opzigten de in bovenstaande brochures ontwikkelde meeningen deelen, durven wij echter de lezing daarvan gerust aanbevelen. De Heer Hoogvliet heeft zijn gevoelen met kracht en veelal met scherpzinnigheid verdedigd en hoewel althans de twee eerste der door hem behandelde quaestïen niet nieuw zijn, kan het echter zijn nut hebben daarop nogmaals de aandacht te vestigen.
I. De eerste der twee testament-quaestïen behandelt eene vraag de jure constituendo. Bij art. 1290 van het Burg. wetboek is bepaald, dat alle voorwaarden om iets te doen dat onmogelijk,

{==603==} {>>pagina-aanduiding<<}
met de goede zeden strijdig of bij de wet verboden is, nietig zijn en de overeenkomst, die men daarvan heeft doen afhangen, van onwaarde maken. Bij art. 935 is de wetgever, ten aanzien van uiterste wilsbeschikkingen, van eene andere meening uitgegaan door te bepalen, dat dergelijke voorwaarden de erfstelling niet nietig maken, maar eenvoudig voor niet geschreven worden gehouden. - De Heer Hoogvliet nu is van oordeel, dat de laatste bepaling afkeuring verdient en dat eene erfstelling onder eene onmogelijke, onzedelijke of met de wet strijdige voorwaarde gemaakt, evenals dit bij overeenkomsten het geval is, de nietigheid der regtshandeling moet ten gevolge hebben. Diensvolgens stelt hij eene in dien geest gewijzigde redactie van art. 935 voor, wier juistheid hij nader toelicht.
In de hoofdzaak zijn wij het volkomen met zijn betoog eens. Voor het gemelde onderscheid tusschen overeenkomsten en erfstellingen is inderdaad geen aannemelijke reden te vinden. De vermoedelijke wil van den erflater kan redelijker wijze niet zijn, dat hij ook zonder de vervulling der voorwaarde den ingestelden erfgenaam zijne nalatenschap wil maken. De voorwaarde toch maakt met de beschikking één geheel uit, zoodat de erflater juist door hare bijvoeging getoond heeft, dat hij van de vervulling der voorwaarde de kracht zijner beschikking afhankelijk maakt. - Reeds Gajus, wiens school overigens voor het Romeinsche regt de bestreden en ook in dat regt aangenomen opvatting huldigde, was niettemin van oordeel, dat voor het onderscheid moeijelijk een goede reden te vinden was.
Op den vorm, waarin de schrijver de quaestie stelt, valt misschien wel iets af te dingen. Hij stelt namelijk, dat de geldigheid eener dergelijke erfstelling in strijd is met het natuurregt. Wij gelooven, dat de duidelijkheid der behandeling van juridische quaestiën niet door de inmenging van een zoogenaamd natuurregt wint. Het is eene mystieke, vage uitdrukking, die door ieder naar zijn smaak wordt uitgelegd. Het regt regelt zich naar den toestand van een volk op de verschillende tijdstippen zijner ontwikkeling. Nimmer heeft het zich aan de voorschriften van een in de lucht zwevend algemeen natuurregt onderworpen. De argumenten, die de schrijver aan dit natuurregt ontleent, zijn dan ook vrij zwak. Zijne redenering p. 17 en 18 is deze: In den regel wordt de bloedverwant door het gevoel van billijkheid aangewezen als de vermoedelijke erfgenaam. In zijne oogen is de testamentaire be-
{==604==} {>>pagina-aanduiding<<}
schikking niet zelden de krenkendste onregtvaardigheid. Het regt van den erfgenaam ab intestato is hooger dan dat van den erflater. Aan den laatsten is toegestaan om bij testament aan een ander zijne nalatenschap te maken. Doch er moet dan ook geen den minsten twijfel over dien wil bestaan. Als wij dus de beweegredenen tegen elkander stellen, - die welke ons nopen, om den erfgenaam ex testamento of wel die, om den erfgenaam ab intestato het voordeel toe te kennen en de keuze ons moeijelijk valt, zullen wij dan niet de weegschaal doen overslaan ten voordeele van den erfgenaam ab intestato, omdat de erflater door een onedele drijfveer is bewogen, of omdat de voorwaarde door hare onmogelijkheid niet kan worden volbragt?
Ik ben over die heiligheid van het regt van den bloedverwant van een andere meening en geloof dat het regt van den erflater, om over zijn vermogen te beschikken, niet minder hoog is. Alles hangt ook hier van de omstandigheden af. De billijkheid eischt volstrekt niet, dat men aan een mauvais sujet alleen omdat hij bloedverwant is, zijn vermogen nalate. Evenzeer teeken ik protest aan tegen een natuurregt, waarbij neefjes of nichtjes, die de erflater welligt nooit gezien heeft, meer aanspraak op iemands vermogen zouden hebben, dan zijne echtgenoot of zijn vriend. Schande over de Nederlandsche wet, die volgens de artt. 879 en 908 B.W. den langstlevenden echtgenoot slechts na de bloedverwanten in den twaalfden (zegge twaalfden!) graad als erfgenaam bij versterf erkent! De wet kan met regt eischen, dat de erflater een zeker deel van zijn vermogen aan zijne kinderen nalate. Heeft hij goed gevonden nieuwe staatsburgers in het leven te roepen, hij moge dan ook zelf zorg dragen, dat zij niet als proletariërs ten laste van den staat komen. Hierop berust m.i. het regt van de legitime erfportie; geenszins echter wordt daardoor een zoogenaamd natuurlijk regt op het vermogen aan de bloedverwanten toegekend. Of zij dit verdienen is eene vraag, die van de omstandigheden afhangt en geen algemeene beslissing toclaat.
Ik zou verder (hoe paradoxaal het ook moge schijnen) in bedenking willen geven, om de onzedelijke voorwaarden (of liever die wier vervulling onzedelijk is) geheel uit de wet te ligten en behalve de onmogelijke voorwaarde, alleen die voorwaarden voor nietig te verklaren, waarvan de vervulling in strijd is met een positieve wetsbepaling (gebod of verbod). Het begrip van onzedelijkheid toch is, zooals de S. zelf erkent, zeer relatief. Alles wat

{==605==} {>>pagina-aanduiding<<}
naar de gevestigde publieke opinie voor onzedelijk wordt gehouden, als zoodanig aan te nemen, gelijk de S. voorstelt, maakt de oplossing niet minder moeijelijk. Want het is zeker niet gemakkelijk te weten, wat men als gevestigde publieke opinie heeft te beschouwen. Zal de meening der minderheid daarbij nooit in aanmerking komen? Bij een bedorven volk kan de standaard der zedelijkheid op een laag peil zijn en eene kleine minderheid veel beter begrip van zedelijkheid hebben dan de groote hoop. Hoe verschillend zijn daarenboven onder de meerderheid zelve de begrippen over hetgeen al of niet onzedelijk moet genoemd worden. Is b.v. de voorwaarde, om niet of niet met een bepaalde persoon te huwen, op zich zelve onzedelijk? Ik kan mij voorstellen, dat zij dit is voor hen, die het huwelijk als eene door den staat opgerigte fokkerij van staatsburgers beschouwen, waaraan ieder verpligt is mede te werken. Maar van dat standpunt is men reeds lang teruggekeerd. De heer Hoogvliet zegt, dat het geheel van de omstandigheden afhangt, of die voorwaarde als onzedelijk moet beschouwd worden. Doch welke zijn die omstandigheden? Hij zelf maakt een exceptie ten gunste van zestigjarige weduwen; die mogen, volgens hem, gerust ongehuwd blijven. Waarom ook geen veertigjarige? Ik moet bekennen, dat ik althans in de voorwaarde, dat men niet met een bepaalde persoon zal huwen, niets onzedelijks zie. In de meeste gevallen zal zij zelfs zeer zedelijk zijn, tenzij men zich alle erflaters als hardnekkige voorstanders van een celibaat quand même voorstelt. Het ware vooral in den minderen stand te wenschen, dat er niet zooveel huwelijken werden gesloten. En die personen, welke zich door een erfenis of legaatje van een voorgenomen huwelijk laten afbrengen, doen welligt ook maar beter ongehuwd te blijven bij gebrek aan ware genegenheid. Dat de vrijheid niet mag belemmerd worden, gelijk men zoo dikwijls hoort beweren is, m.i., een argument, dat te
veel bewijst. Voorcerst is iedereen meester om de erfenis aan te nemen of te verwerpen; ten tweede berust het geheele regt op eene beperking der vrijheid. - Ik zou daarom juist in zaken, waarover zoo verschillende meeningen mogelijk zijn, geene bepalingen in de wet opnemen, die een vruchtbare bron van processen voor hebzuchtige bloedverwanten kunnen zijn en tot de meest tegenstrijdige beslissingen aanleiding kunnen geven. De eene regter kan de zestigjarige, de andere de dertigjarige weduwen in zijne bescherming nemen; alles is hierbij onzeker en hangt van de subjectieve opvatting af.

{==606==} {>>pagina-aanduiding<<}

II. In de tweede der testament-quaestïen wordt de vraag behandeld: of het olographisch en het geheim testament kracht van authentiek geschrift hebben. Deze vraag wordt ten aanzien van het olographisch testament bevestigend, ten aanzien van het geheim testament ontkennend beantwoord.
De S. grondt zijne beslissing hoofdzakelijk op art. 980 B.W. waarbij bepaald is, dat een olographische uiterste wil, waarvan eene akte van bewaargeving is opgemaakt, dezelfde kracht heeft als een bij openbare acte gemaakte uiterste wil.
De vraag is praktisch belangrijk, omdat, zoo een olographisch testament niet als authentieke acte wordt beschouwd, de erfgenamen het schrift of de handteekening van den erflater zouden kunnen ontkennen.
De quaestie is reeds meermalen behandeld en wij willen dan ook hier geen uitvoerig verslag geven van alle de argumenten, die van weêrszijden kunnen worden aangevoerd. Over 't geheel kunnen wij ons wel met de zienswijze van den heer Hoogvliet vereenigen. Ook wij zien in art. 980 het bewijs, dat de handteekening van den erflater niet kan ontkend worden. Doch daarom behoeft men nog niet de geheele gelijkstelling van een olographisch testament met een authentieke acte aan te nemen, zooals de S. schijnt te doen en waaruit zou volgen, dat ook een natuurlijk kind bij een dergelijke akte zou kunnen worden erkend, (hoewel de S. zich over deze laatste vraag niet bepaald uitlaat). De wetgever heeft, bij wijze van uitzondering, aan een olographischen uitersten wil onder zekere voorwaarden de kracht van een notarieel testament toegekend. Doch die kracht mag, gelijk van zelf spreekt, zich niet verder uitstrekken dan tot de beschikkingen over het vermogen: het eigenlijke doel van een testament. Deze zullen geldig zijn op dezelfde wijze en met dezelfde zekerheid, als wanneer de erflater voor een notaris zijn testament had verleden. Maar nimmer kan daardoor een onderhandsche acte authentiek worden, zoodat overal elders, waar de wet eene authentieke akte vordert (gelijk bij erkenning van natuurlijke kinderen) tot het gewone regt moet worden teruggekeerd. Had de wetgever dit niet gewild, hij had dan moeten bepalen, dat ook ten aanzien van de erkenning dezer kinderen het olographisch testament dezelfde kracht zou hebben als een notarieel.
III. In het laatste aangekondigde opstel bespreekt de heer

{==607==} {>>pagina-aanduiding<<}
Hoogvliet de vraag of bovenveen, verkocht om binnen zekeren tijd uit te graven, moet worden beschouwd als onroerend goed.
De Hooge Raad heeft in het aangehaalde arrest beslist, dat het ophoudt dit karakter te hebben, zoodra het is verkocht ter verveening binnen een bepaalden tijd. Tengevolge van dien verkoop en de daardoor ontstane afscheiding moet het, volgens den H.R. als roerend goed worden aangemerkt en behoort dus het proces-verbaal door de wet gevorderd voor den openbaren verkoop van roerend goed, ook bij een openbaren verkoop van bovenveen ter uitgraving worden opgemaakt.
Het is tegen deze beslissing, dat de S. te velde trekt, op grond van art. 562 no. 3 B.W. Naar mijne meening ten onregte. Die bovenveen ter uitgraving koopt, kan alleen dan geacht worden onroerend goed te koopen, wanneer de koop ten doel heeft een regt van uitgraving, een zakelijk regt, volgens de juiste onderscheiding door Mr. Opzoomer ad art. 556 B.W. gemaakt. Koop van onroerend goed kan het nimmer zijn, wanneer de kooper alleen een bepaald voorwerp en geen perpetueel regt tot uitgraving op 't oog heeft. Nam men dit aan, dan zouden, daar koop een titel tot eigendomsovergang is, twee eigenaren van denzelfden grond kunnen bestaan, de een van den ondergrond, de ander van het bovenveen, hetgeen ongerijmd is, daar beiden ondeelbaar verbonden zijn. - De overeenkomst heeft dan ook niet het gevolg, gelijk de heer Hoogvliet meent, dat uit het stelsel van den H.R. zou voortvloeijen, dat zij eene zaak, die werkelijk onroerend is, op eens roerend zou maken. In geenen deele. Want bij het aangaan van den koop hebben partijen nooit anders bedoeld, dan den kooper het genot te verzekeren, niet van het bovenveen met den grond vereenigd, maar van het uitgegraven bovenveen, dus van een roerende zaak. Het is zooals Demolombe IX § 156 volkomen juist opmerkt ten aanzien van den verkoop van vruchten: ‘Leur droit (van de koopers) ne s'applique qu'aux fruits euxmêmes à percevoir et sous la condition de les percevoir, ou plutôt il ne s'applique qu'aux fruits considérés par avance comme étant déjà perçus. Done leur droit est mobilier.’
Dit is, m.i., het beginsel, waaruit de quaestie moet beoordeeld worden en waarop alle argumenten afstuiten. Er is hier geen sprake van transigeren met de wet ten voordeele van het algemeen belang, zooals de S. p. 16 meent, maar van een eenvoudige verklaring, die uit den aard der zaak zelve voortvloeit, over-
{==608==} {>>pagina-aanduiding<<}
eenkomstig de juiste regtsbeginselen, en dat de Hooge Raad deze laatste gehandhaafd heeft, behoort hem niet als een misslag te worden aangerekend.
Mr. D.J. Mom Visch.
L.J. van Rhijn. De geregtelijke doodstraf uit christelijk oogpunt beschouwd. Amsterdam, H. Höveker, 1865. 37 pag. kl. 8o. Prijs ƒ 0.25.
Dit boekje bevat eene verdediging der doodstraf uit zoogenaamd christelijk (lees: ultra-orthodox) oogpunt. Volgens de voorrede is het echter den schrijver ‘niet alleen en niet zoo zeer om het behoud van de doodstraf te doen, maar bovenal om het behoud van het regt en de waarheid Gods in de conscientiën der menschen.’ ‘Daartoe’ zoo vervolgt hij ‘gelieve de Heer dezen steen uit de beek, met het oog op Hem geslingerd tegen den reus van den modernen wereldgeest, te bestieren ten beste van land en volk!’
Na het werkje gelezen te hebben komt het mij voor, dat genoemde reus zich over dezen steen volstrekt niet behoeft te verontrusten. Ik durf zelfs beweren, dat de voorstanders van galg en guillotine, bij de verschijning van dit pleidooi voor de doodstraf, genegen zullen zijn uit te roepen ‘non tali auxilio, nee defensoribus istis.’ Mij althans schijnt het toe, dat ieder, die deze beschouwing over de doodstraf in handen neemt, weldra overtuigd moet worden, dat hij kennis maakt met een model van onlogische en onhandige argumentatie, waardoor de te verdedigen zaak zekerlijk niet wordt bevoordeeld.
Het werkje bevat twee deelen; het eene is een woord voor de doodstraf met het oog op Dr. Laurillard's woord daartegen; het andere is een naschrift ter bestrijding van de verhandeling van den heer v. Bemmelen over dit onderwerp. Het ligt niet in mijn plan te dezer plaatse in eene uitvoerige wederlegging te treden van de argumenten, die de S. voor zijne meening aanhaalt. De wenschelijkheid van de afschaffing der doodstraf is in den laatsten tijd herhaaldelijk en grondig ter sprake gebragt; zij mag te regt eene question brûlante van dezen tijd heeten. Wat ons betreft, wij zouden niets liever zien dan dat de doodstraf, welker noodzakelijkheid nog nimmer bewezen is, zoo spoedig mogelijk uit de rij der straffen verdween. Wij gelooven dan ook veilig te mogen voorspellen, dat in Nederland, waar gelukkig in de laatste jaren de betrekking van beul eene sinecure

{==609==} {>>pagina-aanduiding<<}
is geworden, die tijd niet ver meer verwijderd zal zijn, zij het dan ook met opoffering van het christelijk standpunt van den heer v. Rhijn c.s. Alles, wat voor en tegen deze straf kan worden ingebragt, is overigens reeds gezegd. Ook is het een ijdel werk om te trachten hen, die gelijk de heer v. Rhijn, van eene bepaalde dogmatische opvatting uitgaan, tot andere gedachten te brengen. Wat toch baat het argumenteren met iemand, die als deze S. vast overtuigd is, dat God zelf de doodstraf heeft ingesteld op grond van de woorden van Genesis: ‘die eens menschen bloed vergiet, diens bloed zal vergoten worden,’ en die zich zelven het monopolie aanmatigt, om te verklaren wat al of niet christelijk is en hetgeen met zijn eigen opvatting niet is overeen te brengen, voor valsche onchristelijke beschouwing, menschheidsreligie en wat dies meer zij, gelieft uit te maken? Op zulk een standpunt, waarop men in alle bijzonderheden precies met den wil der Godheid bekend is en zoo veel meer weet dan een gewoon mensch, is natuurlijk alle discussie vruchteloos. Ik wil dan ook alleen de lezers van dit tijdschrift met eenige argumenten van den S. bekend maken en daaraan enkele opmerkingen toevoegen. Zij mogen dan verder zelven oordeelen.
Met een ongenoemd schrijver in de Nederl. gedachten is de heer van Rhijn van meening, dat de geheele questie beheerscht wordt door de vraag: ‘wat is de overheid? Naar de revolutionnaire theorie is deze de dienares der maatschappij en de maatschappij zelve is volgens het contrat social van Rousseau niets anders dan een wederkeerige overeenkomst van ondeeligen (individuen) die te zamen komen om wetten te maken en dan de overheid aanstellen, om die wetten te handhaven. In dit stelsel nu (waar de levende God stelselmatig wordt buitengesloten) heeft niemand magt noch regt, om een misdadiger te dooden.’
‘Gelooft men daarentegen met Paulus en alle vroegere christenen aan het goddelijk regt der overheid, dan zijn in dat geloof de waarborgen te vinden voor eene regtmatige toepassing der doodstraf en kan men zelfs onmogelijk de volstrekte afschaffing der doodstraf in beginsel aannemen.’ p. 9.
Men ziet: we zijn hier geheel op anti-revolutionnair terrein en de heer v.R. heeft de gewone phraseologie goed bestudeerd. Maar het wordt uit die stellingen niet zeer duidelijk, wat zij eigenlijk met de doodstraf hebben te maken. Daargelaten nog, dat het contrat social van Rousseau tegenwoordig alleen als anti-
{==610==} {>>pagina-aanduiding<<}
quiteit eenige waarde heeft, zou men mogen vragen: waarom, in 's hemels naam, een dergelijke maatschappij geene magt zou hebben om de doodstraf toe te passen. Volgens de theorie van den S. zelven kan haar die magt onmogelijk ontzegd worden. Immers, eene zoo verdorven maatschappij acht zich door niets gebonden; wat zou haar dan beletten om den boosdoener op te hangen, zoo zij dat noodzakelijk keurde?
Van de andere zijde is het evenmin helder, wat men verstaat door de phrase ‘de overheid is geene dienares der maatschappij maar dienares van God.’ De overheid is in allen gevalle genomen uit de maatschappij, en bestaat in en om die maatschappij. Is zij eene dienares van God, waarom is de maatschappij het niet eveneens? De geheele stelling, als zou de overheid buiten de maatschappij staan, berust op geen enkelen grond.
Waarom moet verder dit goddelijk regt der overheid van zelf de in-stand-houding der doodstraf meêbrengen? ‘Omdat,’ zegt de S. ‘de straf in de eerste plaats is ‘regtvaardige wedervergelding, een wreken van de geschonden ordonnantie Gods.’ Aangenomen al 't geen ik ten sterkste ontken, dat wij in 't strafregt met eene soort van wraakoefening te doen hebben, dan is echter daarmede nog in geenen deele bewezen, dat deze vendetta op corsikaansche wijze in dooden moet bestaan. De S. beroept zich o.a. op de woorden: ‘Mij is de wrake, ik zal het vergelden.’ Passen wij echter op dezen text de door den S. geliefde letterlijke interpretatie toe, dan zouden wij veeleer tot het resultaat komen, dat alle straf en alle bemoeijingen der overheid verboden zijn. Niet beter is het argument (p. 11), als zoude eene bestrijding dezer wraaktheorie in strijd zijn met de allereerste notie van hetgeen regt eigenlijk is, suum cuique, een ieder het zijne. De S. heeft in der tijd op de juridische collegiën van de hoogleeraren Smallenburg en van Assen met dien regel kennis gemaakt. Daaruit echter een regtsgrond voor de doodstraf af te leiden is zekerlijk wel de grootst mogelijke begripsverwarring. Daargelaten nog, dat die regel betrekking heeft op 't civiel regt en er van een regt des misdadigers op straf geen sprake kan zijn, is het immers juist de vraag, of aan den misdadiger de doodstraf toekomt (wij behouden hier de uitdrukking van den S.). De S. neemt eerst eenvoudig als bewezen aan dat de doodstraf door het regt geëischt wordt en zegt dan, dat de leer van andersdenkenden in strijd is met het regt. Wat te denken van zulk eene argumentatie?

{==611==} {>>pagina-aanduiding<<}

De verdedigers van de theorie der regtvaardige wedervergelding mogen verder niet uit het oog verliezen, dat zij volgens deze theorie op de wederinvoering der gequalificeerde doodstraffen behooren aan te dringen. Of is het een regtvaardige vergelding wanneer men b.v. alle moordenaren over ééne kam scheert? Men moet dan de straf voor sommigen verscherpen en weder tot radbraken, verbranden en dergelijke liefelijkheden overgaan, waarmede men in de goede tijden van het ancien régime, toen de overheid nog van God was ingesteld en die goddelooze revolutie alles nog niet in de war had gebragt, zoo kwistig te werk ging.
Een ander argument voor de doodstraf ziet de S. in de veroordeeling van Christus, die volgens regterlijk vonnis gedood is tot betooning van Gods regtvaardigheid (p. 13) en op wien God ons aller ongeregtigheid heeft doen aanloopen. p. 36.
Zal dit argument iets beteekenen, dan bewijst het niet alleen, dat de doodstraf op zich zelve door God gewild is, maar tevens dat zij ook op onschuldigen behoort te worden toegepast, zoodat men van tijd tot tijd in plaats van verscheiden boosdoeners iemand op wiens leven geen smet kleeft, aan de wraaktheorie moet opofferen. Gelukkig is deze leer, die de S. wel niet op zijne juridische collegiën zal vernomen hebben, tot heden nog niet in het strafregt doorgedrongen. Welligt is ook zij overeenkomstig ‘de allereerste notie van regt.’
Verder deelt de S. een geval mede van een moordenaar die, na zijn doodvonnis, grondig bekeerd werd en volstrekt niet om gratie wilde vragen. Dit noemt hij een stem vóór de doodstraf. Maar deze straf bestaat toch wel niet, om den boosdoener een genoegen te doen. Het zou ook zeer gemakkelijk vallen, om tegen dit ééne voorbeeld, honderd andere over te stellen van veroordeelden die wel om gratie vroegen. Of deze allen grondig bekeerd waren, weet ik echter niet. Dat Frans Müller, de beweerde moordenaar van Briggs, volgens de zeer apocryphe berigten van de engelsche dagbladen, welke getracht hebben deze m.i. ligtvaardige veroordeeling te vergoêlijken, op 't schavot zou bekend hebben, (p. 20) bewijst wederom niets, tenzij men aanneme, dat de doodstraf, even als vroeger de pijnbank, een middel is om bekentenis af te persen. Volgens den S. krijgen hierdoor de duitsche philantropen en schurkopilen (sic) een gevoelige les.
Het gesprek tusschen twee rotterdamsche groenvrouwen, dat

{==612==} {>>pagina-aanduiding<<}
volgens den S. is afgeluisterd en dat de lezer op p. 33 kan vinden, is van de vorige argumenten een waardig pendant. De S. vergeet ons te melden, of de vergiftiging werkelijk op het discours gevolgd is.
Het lust ons niet bij de verdere argumenten stil te staan, evenmin als bij de stereotype uitvallen tegen de theoriën der modernen, de revolutie, enz. Wanneer echter ten slotte de S. zich op Stahl beroept, die zijne stem voor de doodstraf heeft gegeven, dan wenschen wij (zoo het hem om autoriteiten te doen is) hem aan te raden ook eens kennis te maken met Mittermaier, wiens ondervinding als criminalist die van Stahl zeker overtreft en die in zijn uitstekend werk over de doodstraf alle argumenten voor het behoud dier straf aangevoerd, gewogen en te ligt bevonden heeft. Wat ons aangaat, wij onderschrijven ten volle de woorden door dezen Nestor der europesche criminalisten als het resultaat zijner levenservaring uitgesproken: ‘Wie einst die früher für unentbehrlich gehaltene Folter, die verstümmelnden Strafen, die körperliche Züchtigung und die qualificirte Todesstrafe durch den Sieg der Gesittung und des sittlichen Bewusztseins verschwunden sind, ebenso wird auch diese Macht die Todesstrafe verdrängen.’
En wij voegen er als onze private meening bij: het boekje van den heer v. Rhijn zal de vervulling dezer prophecy niet vertragen.
Haarlem.
Mr. D.J. Mom Visch.
Eenige aanteekeningen omtrent Neerlandsch Indië en andere koloniën in verband en zamenhang met de algemeene geschiedenis meer bijzonder met de vaderlandsche historie. Tweede, omgewerkte druk. Assen, bij van Goreum en Comp., 1865. Prijs ƒ 1.00.
Het is nog zoolang niet geleden, dat men van onze koloniën weinig meer dan de namen kende. Men wist bv. dat er eene ‘Oost’ en ‘West’ bestonden, maar dit was alles. Bijzonderheden aangaande die koloniën, haar bodem, hare inwoners, haar stelsel van bestuur, waren onbekend. Enkelen gingen naar ‘de Oost’ en het bleek bij hunne terugkomst, dat er in de Oost zaken te maken waren. De meesten echter, handelende als de meeste Nederlanders, die liefst zoo min mogelijk hunne lares en penates verlaten, bleven te huis en hoorden liever aan den gezelligen haard de meest avontuurlijke

{==613==} {>>pagina-aanduiding<<}
Indische verhalen, dan dat zij op de plaats zelve zouden wenschen te onderzoeken, in hoeverre deze of gene berigten misschien meer tot het gebied der levendige verbeelding, dan wel tot dat der naakte werkelijkheid behoorden. Niet alleen echter, dat men te huis bleef; men verkreeg hoegenaamd ook geene kennis omtrent een en ander aangaande onze koloniën. Dit is tegenwoordig geheel anders. Het beschaafde publiek heeft eindelijk begrepen, dat onze koloniën voor ons land moreel en materiëel van zooveel belang zijn, dat men daarvan toch eenige kennis diende te bezitten. Nu eenmaal de publieke opinie gevormd is, wordt de belangstelling met den dag grooter; een tal van boeken en brochures komen ons bijna dagelijks het een of ander wetenswaardigs mededeelen, en zelfs het onderwijs begint grondiger te worden.
Het boek, aan het hoofd dezer regelen vermeld en door de redactie van dit tijdschrift mij ter aankondiging toegezonden, handelt ook over onze koloniën, en wel in verband met de algemeene en vaderlandsche geschiedenis tot op den tegenwoordigen tijd, met vermelding aan het slot van het cultuurstelsel, zooals dat in Nederlandsch Indië ingevoerd werd door den heer van den Bosch. Daarbij is gevoegd een vrij uitvoerige beschrijving van de Oost- en West-Indische Compagniën. Ook de overige Europesche volkplantingen in America zijn er bij opgenomen. Ik zoude niet willen beweren, dat er nooit mooijer boek over koloniën geschreven is, maar het is toch zoo bruikbaar ingerigt, dat ik het zonder aarzeling gaarne bij het publiek en de mannen van het onderwijs wensch aan te bevelen.
Ik heb evenwel ééne bedenking, welke ik aan het oordeel van den schrijver onderwerp. Is het mogelijk, om in vier of vijf bladzijden het cultuurstelsel van den heer van den Bosch in Nederlandsch Indië grondig te behandelen? Zoo neen, kan dan het op de laatste bladzijden medegedeelde den toets der kritiek wel doorstaan? Vooreerst mis ik eene duidelijke uiteenzetting van de beginselen, waarop het cultuurstelsel rust en ten andere ontmoet ik in de verklaring van dit stelsel onnaauwkeurigheden, waardoor de lezer eene onjuiste voorstelling daarvan verkrijgt.
Wanneer men eene beschrijving van het cultuurstelsel wil geven, dan is het niet genoeg en ook niet duidelijk, als men zegt, zoo als de schrijver op bladz. 105 en 106 van zijn boek, ‘dat de voortbrengselen van den grond, gewassen voor de Europesche markten geschikt, tegen een bepaalden prijs door de in-
{==614==} {>>pagina-aanduiding<<}
landsche bevolkingen aan de regering werden geleverd’, dat ‘er werd vastgesteld, dat iedere dessa (dorp) welke ⅓ harer rijstvelden afzondert voor de teelt van een gewas, voor de markt van Europa geschikt, niet meer arbeid vorderende dan de rijstbouw - vrij van landrente was.’ Door deze voorstelling verkrijgt men hoegenaamd geen duidelijk inzigt in de zaak. Het valt wel niet gemakkelijk, om in het algemeen op te geven, wat het cultuurstelsel is, maar, wanneer geene betere omschrijving te leveren is dan die, welke in de boven medegedeelde woorden vervat werd, dan late men liever de zaak onaangeroerd.
Het stelsel, zoo als het door den heer van den Bosch ingevoerd is, komt in hoofdzaak hierop neder: de inlandsche bevolking beplant een gedeelte der gronden van de gouvernementslanden, welke niet voor de aankweeking van rijst voor haar eigen onderhoud vereischt worden, met op de Europesche markt gewilde producten, welke het best voor den grond geschikt zijn. Nu is de vorm van het cultuurstelsel tweeledig; de inlander namelijk arbeidt óf regtstreeks voor het gouvernement óf voor den contractant, die met het bestuur eene overeenkomst getroffen heeft, waarbij onder meer bepaald wordt, dat het gouvernement ter zijner beschikking stelt een voldoend aantal werklieden en de contractant verpligt is, eene bepaalde hoeveelheid van de opbrengst dier producten, tegen zekeren prijs aan het gouvernement te leveren. Het grootste gedeelte dier producten wordt door de Handelmaatschappij, den agent van het gouvernement, hier te lande aan de markt gebragt, en, wat na aftrek der kosten als zuivere winst overblijft, komt als batig slot onder de middelen der staatsbegrooting voor.
Ik geloof, dat men uit deze beschrijving het wezen van het cultuurstelsel kan leeren kennen. De schets is natuurlijk, vooral in een boek als hetgeen nu aangekondigd wordt, voor uitbreiding vatbaar; maar zij is, naar ik vertrouwen mag, juist.
Minder juist is, hetgeen de schrijver op bladz. 107 mededeelt. Hij laat het voorkomen, alsof aan het stelsel van den heer van den Bosch de meerdere opbrengst van de koloniën niet toegeschreven kan worden, omdat de koffieteelt, welke vooral tot die meerdere opbrengst bijdraagt, eigenlijk niet in dat stelsel was opgenomen. Vooreerst zou men kunnen zeggen, dat de heer van den Bosch in de koffiecultuur zulke groote veranderingen invoerde, dat de opbrengst ontzagchelijk toenam. Om die reden alleen

{==615==} {>>pagina-aanduiding<<}
zou het absurd zijn, de koffiecultuur buiten het cultuurstelsel te laten. Maar ten andere, is het van algemeene bekendheid, dat, hoe teregt men ook moge ingenomen zijn met het stelsel van den heer van den Bosch, niet zoozeer door dat stelsel zelf, als wel door de hooge prijzen der koffie en suiker, in verband met een uiterst laag arbeidsloon aan den inlander uitbetaald, de winsten, welke in de laatste jaren uit Indië getrokken werden, zoo kolossaal waren.
Eene bedenking van anderen aard heb ik nog tegen hetgeen de schrijver op blz. 108 mededeelt, alwaar hij verklaart, dat er minder verschil schijnt te bestaan over 't behouden of verwerpen van het tegenwoordige stelsel (altijd het cultuurstelsel), dan wel over den snelleren of trageren gang, welke behoort genomen te worden, om tot een beteren toestand te geraken. Ik zou misschien slechts behoeven te verwijzen naar het ‘Bijblad,’ waaruit het tegendeel van hetgeen de schrijver beweert, voldoende zou kunnen blijken. De zoogenaamde conservative rigting op koloniaal gebied wil volstrekt niet van eenige verandering weten. Tegen elke aangekondigde of volvoerde hervorming van vrijen arbeid en vrij verkeer laat zij het rijksdaalders-argument hooren. En wanneer wij het tijdstip zullen zien aangebroken, waarop de kerkelijke en staakundige regtzinnigheid een definitief verbond gesloten zal hebben met het behoud, dan zal waarschijnlijk de bijbel nog nagezocht worden, om te bewijzen dat het cultuurstelsel alleen met zijne uitspraken in overeenstemming is, en dat het met de verordeningen Gods overeenkomt, dat Nederland den Javaan uitsluitend in het belang van Nederland laat arbeiden.
Ik hoop eindelijk, dat, mogt het aangekondigde boek later nog eens eene omwerking beleven, het slot, handelende over het cultuurstelsel, eene totale hervormingskuur moge ondergaan. Het werkelijk goede, hetgeen hieraan voorafgaat, heeft daarop, dunkt mij, alle aanspraak.

Deventer, October 1865.
C. Duijmaer van Twist.

{==616==} {>>pagina-aanduiding<<}

Delft en de aldaar gevestigde Werkinrigting. Zutphen, A.E.C. van Someren. 1865. 32 bladz. Prijs ƒ 0.40.
‘La charité officielle, même lorsqu'elle u'est pas organisée de manière à créer un droit pour le pauvre, a toujours l'inconvénient de former une présomption d'assistance très-notoire et très-forte, et de créer par cela même une attente générale.’

Cherbuliez.

‘La bienfaisance publique tourne dans un cercle vicieux dont il lui est impossible de sortir: elle crée une attente qu'elle ne pourra pas satisfaire; puis elle s'efforce de la rendre illusoire pour diminuer le fardeau dont elle s'est témérairement chargée.

Id.
Door verschillende schrijvers is het reeds meermalen, met beroep op feiten en cijfers, aangetoond, dat werkhuizen en inrigtingen tot werkverschaffing maar al te dikwijls weinig afdoende tegen het pauperisme zijn geweest en dat zelfs de beste dier instellingen nimmer een langdurig bloeijend bestaan hebben gehad, doch steeds, ten gevolge van de vele haar gestelde eischen, - eischen welke zij zelven veelal deden ontstaan, - te niet zijn gegaan of slechts een kwijnend leven hebben voortgesleept.
Evenwel ziet men telkens weder dergelijke inrigtingen tot stand komen, en geen wonder, want niets is verleidelijker voor den waren menschenvriend, dan het uitzigt om den behoeftigen natuurgenoot te zullen kunnen helpen, en hem tevens die hulp niet als aalmoes uit te reiken, doch hem in staat te stellen zelf het benoodigde te verdienen. Jammer maar, dat die goede verwachting in den regel zoo treurig wordt te leur gesteld en dat werkhuizen, van welken aard ook, bijna immer ontaarden in broeinesten van schaamteloosheid, onbezorgdheid en luiheid, of anders bijna het karakter van gevangenissen aannemen, terwijl zij daarenboven in vele gevallen verbasteren, en, tegen de goede bedoelingen van de oprigters, veranderen in bevoorregte fabrieken, welke door eene oneerlijke concurrentie met de particuliere nijverheid tot een' kunstmatigen bloei geraken.
Eene dergelijke, thans in alle opzigten verderfelijke inrigting, heeft de schrijver der voor mij liggende brochure in levendige kleuren afgeschilderd. Aan de zucht tot het uitoefenen van gezag, aan den geest van reactie, van lichtschuwheid, enz., waarmede het Delftsche gemeentebestuur, reeds door verschillende zijner daden min gunstig in Nederland bekend, behebt schijnt, wordt in deze brochure in groote mate de schuld van den tegenwoordigen

{==617==} {>>pagina-aanduiding<<}
toestand der werkinrigting te Delft gegeven. Genoemd bestuur wordt dan ook door den schrijver (die overigens gerust zijn naam op het titelblad had kunnen plaatsen, de brochure is er degelijk genoeg voor), niet gespaard. Men oordeele en leze daartoe bl. 7 en 8, waar, nadat verschillende voorbeelden van de wijze van handelen van dit gemeentebestuur zijn medegedeeld, het volgende voorkomt: ‘Wij herinneren slechts enkele staaltjes van het publieke Delftsche gemeenteleven. De ziekteverschijnselen wijzen de kwaal aan. Die kwaal heet de lichtschuwheid en onvrijzinnigheid met al de jammeren, daaraan verknocht, als mystificatie, gunstbetoon, eigenzinnigheid, bekrompenheid. De wezenlijke openbaarheid in gemeentezaken, dat nog geheel iets anders is dan eene zeer tardieve uitgifte van een raadsverslag, is nog steeds het schrikbeeld van het Delftsche bestuur, dat op de onkunde en gemoedelijkheid der gemeentenaren rekent. De hardnekkigheid, waarmede de begrippen van den vooruitgang worden bestreden, grenst aan dwingelandij, en iedere poging, in den gemeenteraad aangewend, om de stoffelijke ontwikkeling der gemeente te bevorderen, kan niet altoos op gereede sympathie aanspraak maken. Van daar de afstootingskracht, die zich in en buiten den gemeenteraad doet gevoelen, waar overal elders de aantrekkingskracht haren heilzamen invloed uitoefent. Van daar de doodsche rust, die zich in de straten van Delft afteekent door een verslapten handel en eene kwijnende nijverheid. Van daar de schroomvalligheid, die allerwege heerscht, om over staats- of gemeentezaken in de tegenwoordigheid van dengene, in wien men een tegenstander meent te zien, zijn gevoelen uit te spreken. Zonder licht geen leven, men kiest de duisternis en plukt er de vruchten van.’
Waarlijk geen rozenkleurig tafereel, hier door den schrijver opgehangen! Of het geheel op zijne plaats is in deze brochure, welke meer uitsluitend aan de werkinrigting gewijd is, kan betwijfeld worden, doch men moet toegeven, dat de verschillende handelingen van het Delftsche gemeentebestuur, ten aanzien van vele gemeentezaken, op bl. 6 en 7 aangestipt, maar al te veel redenen tot klagen geven en des schrijvers soms wel wat te heftige taal in groote mate verschoonen. Mij komt het ook na lezing der brochure voor, dat de verkeerde handelingen van dat bestuur, ten opzigte der werkinrigting, meer aan onbekendheid met de zaak en de gevol-
{==618==} {>>pagina-aanduiding<<}
gen der te nemen maatregelen, dan aan andere oorzaken behoort te worden geweten, en dat de Delftsche heeren waarlijk ter goeder trouw gemeend hebben, het nut der werkinrigting te zullen vermeerderen. Dat zij in die meening gedwaald hebben, moet thans door de ondervinding ook hun gebleken zijn. Ten bewijze daarvan wensch ik den hoofdinhoud dezer brochure, - terwijl ik gaarne de 10 eerste bladzijden met beschouwingen over het Delftsche gemeenteleven, enz. verder voor rekening des schrijvers laat, - nategaan en in korte trekken te verhalen, wat deze ons vertelt over de Delftsche werkinrigting zelve.
In het laatst van 1855 tot stand gebragt met het doel om bedelarij te weren, aan tijdelijke behoeftigen voorziening of tegemoetkoming in voeding en verwarming te verschaffen en den behoeftige te leeren door eigen arbeid in zijn onderhoud te voorzien, bleef de werkinrigting dat karakter drie of vier jaren lang behouden en schijnt ze aan de bedoeling der oprigters te hebben beantwoord; immers, bij eene circulaire van het bestuur d.d. 29 Sept. 1858 wordt verklaard: ‘dat de bedelarij geheel was geweerd, en behoeftigen, die vroeger in de grootste ellende voortleefden, hunnen tijd in de werkinrigting nuttig hadden besteed, en behalve het genot van voedsel en verwarming, nog eenig werkloon verdienden, om hunne huishuur te voldoen, alles gepaard met onderrigt en godsdienstig en maatschappelijk onderwijs der kinderen.’
Dan ongelukkig schijnt er langzamerhand bij de meerderheid der bestuursleden eene begeerte te zijn ontstaan om de zaak meer fabriekmatig in te rigten, welke zucht te vergeefs in de bestuursvergaderingen door de minderheid, die zich daarna geheel aan de zaak onttrok, werd bestreden. Deze begeerte bragt het bestuur er in Mei 1860 toe, aan B. en W. van Delft een verzoek te doen om uitbreiding en verandering der localen, welke door de gemeente van den beginne af aan deze inrigting waren afgestaan. Niettegenstaande het verzet van sommige Raadsleden, die duidelijk aantoonden dat door de beraamde uitbreiding, de werkinrigting geheel van bestemming zou veranderen en in plaats van eene liefdadige inrigting, eene onderneming van nijverheid zou worden van zulk een nadeeligen aard, dat men, zooals een der sprekers zeide, nu zou komen ‘tot eene kunstmatige vorming van fabriekarbeiders, noodlottig voor de particuliere industrie, waardoor eene verkeerde rigting wordt gegeven aan de nijverheid en

{==619==} {>>pagina-aanduiding<<}
waardoor men de armen zorgeloos maakt;’ - niettegenstaande dit alles werd het verzoek tot uitbreiding en verandering der localen toegestaan. De kwade gevolgen zijn dan ook niet uitgebleven en reeds in eene raadszitting van 12 Jan. 1864 werd verklaard, dat de inrigting was geworden een atelier national, eene gemeente-instelling tot verschaffing van arbeid.
Deze verderfelijke neiging om eene fabriek van de werkinrigting te maken, nam hand over hand toe, en daar de inrigting zich ook weldra op groote schaal met zoogenaamd confectiewerk belastte, is zij eene door de gemeente gesubsidiëerde industriële onderneming geworden, die concurreert met de te Delft gevestigde particuliere industrie en volgens den schrijver (bl. 21), is deze inrigting tot ‘tijdelijke werkverschaffing’ ontaard in ‘werkontneming aan anderen; eene afwijking en anomalie, die bedelaars gebruikt als arbeiders, om gevestigde arbeiders te doen zinken tot de klasse der bedelaars.’
Daar ik ongevoelig te veel uit deze hoogst lezenswaardige brochure zou gaan afschrijven en het lezen daarvan wensch te bevorderen, niet te verhinderen, zij het voldoende hier nog enkel te vermelden dat niet alleen het streven om den werkkring van de inrigting te vergrooten, maar ook de neiging, om de aanraking van die inrigting met de stad uit te breiden meer en meer veld won en daarmede tevens de begeerte van het dagelijksch bestuur van Delft, om toezigt over die inrigting te verkrijgen, gelijk voldoende blijkt uit een voorstel van B. en W. dd. 31 Dec. 1863, tot benoeming eener raadscommissie, die met dat toezigt zon worden belast.
Dit voorstel werd door onderscheiden raadsleden bestreden, vooral op grond, dat men door de aanneming daarvan zou komen tot eene officiële werkinrigting; ten slotte werd, met verwerping evenwel van een der voornaamste artikelen daarvan, het ontwerpreglement voor de raadscommissie over de werkinrigting door den Raad aangenomen.
Door al deze maatregelen is thans de toestand der werkinrigting van dien aard geworden, dat de schrijver er op bl. 24 van kan zeggen: ‘In één woord, de stad subsidiëert (onder welken vorm, doet niets ter zake) eene instelling van fabriekmatige nijverheid, op groote schaal, met machineriën, vaste en afwisselende arbeiders, die bepaalde takken van industrie uitoefenen, in concurrentie met gevestigde nijverheids-ondernemingen, ja zelfs me

{==620==} {>>pagina-aanduiding<<}
de ambachts-nijverheid en den détail-handel, terwijl er zelfs voorbeelden bekend zijn van verloop van valiede arbeiders uit bestaande inrigtingen naar de bedelaars-fabriek, door het lokaas van hooger loon, hetgeen voor enkelen te eerder geschieden kan, omdat het loon der massa lager is dan het gewone peil, waardoor dan ook het product van den arbeid, het gefabriceerde of geconfectioneerde voorwerp, lager in prijs kan zijn, dan bij den particulieren industrieël. Bovendien wordt er gecontracteerd met de departementen van algemeen bestuur, voor confectiewerk, soms ƒ 20.000 aan arbeidsloon vorderende, en men concurreert (het zijn de eigen woorden des burgemeesters) op publieke inschrijvingen, waar natuurlijk de particuliere industriëlen de andere gegadigden zijn;’ een toestand die, zooals de schrijver met voorbeelden staaft, gewraakt wordt door de voornaamste schrijvers over pauperisme en werkverschaffing; - ‘het staatsgezag, de overheid,’ zoo besluit de schrijver zijn voorlaatste hoofdstuk, ‘mag de hand niet leenen om de particuliere industrie, den vrijen arbeid, steunpilaar van geheel onze maatschappelijke inrigting, bron van welvaart en kapitaalvorming, te belemmeren of te benadeelen door het scheppen eener ongelijke concurrentie, al zij 't ook tot zekere hoogte uit het oogpunt van armverzorging.’
Na dit alles gelezen te hebben en nadat ik reeds een groot gedeelte dezer aankondiging geschreven had, verwonderde het mij niet, toen ik voor weinige dagen in de dagbladen las, dat thans bij den gemeenteraad van Delft de zaak der werkinrigting weder aanhangig is en dat, na discussiën, waarbij volgens sommigen, dingen waren verteld die beter verzwegen waren, de Raad in zijne zitting van 12 October jl, met algemeene stemmen zijne goedkeuring heeft gehecht aan een voorstel, om den toestand der werkinrigting, hetzij terug te brengen tot haar primitieven toestand, hetzij haar zoodanig te hervormen, dat zij ophoude langer met de particuliere nijverheid in concurrentie te treden, overtuigd als de raad is, dat haar tegenwoordig bestaan en werking noch wettig, noch wenschelijk is.
In hoever deze verandering van zienswijze te danken is aan de voor mij liggende brochure, zal wel niet te bepalen zijn; wel schijnt het echter, dat de beginselen door den schrijver dier brochure voorgestaan, thans te Delft ingang vinden. Want men leide niet uit het bovenstaande af, dat de schrijver een tegenstander der Delftsche werkinrigting is, verre van dien; op bl. 31

{==621==} {>>pagina-aanduiding<<}
verklaart hij uitdrukkelijk, dat hij is een warm voorstander dier inrigting, mits in ‘haar zuiver philantropisch karakter, ontdaan van de opvolgende afwijkingen en zich zooveel slechts mogelijk beperkende “tot zoodanige werkzaamheden, die niet in botsing komen met gevestigde belangen of bedrijven, of met het brood der handwerksgezinnen.”’
Me dunkt, het raadsbesluit van 12 October 1865 moet den schrijver de meest mogelijke voldoening schenken en hem aangenamer zijn dan eenige lof, dien ik of een ander aan zijne brochure zou kunnen toezwaaijen. Met zijne ingenomenheid met werkinrigtingen in den goeden zin des woords, kan ik echter ook nog niet onvoorwaardelijk instemmen, want terwijl ik niet twijfel, of hij is het geheel met mij eens, dat eene inrigting, zoo als die te Delft in de laatste jaren geworden was, als een maatschappelijk kwaad moet beschouwd worden, kan ik ook in de beste werkinrigting weinig heil zien. Ik ben daartoe te zeer bevreesd voor de als het ware aangeboren neiging tot te groote uitbreiding, welke aan zoo vele dier instellingen haar oorspronkelijk karakter heeft doen verliezen.
Wat daarvan ook zijn moge, de lezing dezer brochure zij ten stelligste aanbevolen aan allen, die met werkinrigtingen te doen hebben. Men zal daardoor leeren niet die fouten te maken, welke in Delft begaan zijn. Indien werkinrigtingen zoo zijn ingerigt, dat zij niet strijden met het beginsel van self-help, doch strekken, om den bedelaar, den luijaard te leeren, hoe hij door de handen uit den mouw te steken, een eerlijk stuk brood kan verdienen, dan zeker zullen zij nut kunnen stichten.
Men zoeke echter niet bij voorkeur in dergelijke inrigtingen het geneesmiddel voor het pauperisme, maar wel in de bevordering van algemeene ontwikkeling, zoo op stoffelijk als zedelijk gebied; in de opwekking van het gevoel van eigenwaarde bij alle klassen, en in het aansporen, zelfs van de meest behoeftigen, dat zij eenige pogingen doen, om niet in eenen vernederenden en ellendigen toestand te blijven, doch zich door eigen krachten daaruit op te heffen, en....vooral in het bestrijden der bij alle klassen der maatschappij zoo noodlottige neiging, om op de kosten van anderen te willen leven.

Deventer, 19 Oct. 1865.
R.C.N.





{==622==} {>>pagina-aanduiding<<}

III. Genees-, Werktuig-, Wis- en Natuurkunde.

Pokken. Populaire beschouwingen, door F.C.R. Bentfort, Med. Chir. et Art. Obst Doctor. Amsterdam, K.H. Schadd. 1865. Kl. 8o. bl. 52. Prijs ƒ 0.75.
De uitgestrekte epidemie der pokziekte, die in de twee laatste jaren, in de meeste streken van ons vaderland geheerscht heeft, gaf aanleiding tot de vervaardiging en uitgave van het bovenstaande kleine geschrift, bij welks beoordeeling men bovenal het doel in het oog moet houden, hetwelk de schrijver zich daarmede heeft voorgesteld. Zijn boekje werd namelijk niet voor geneesheeren en beoefenaars der geneeskundige wetenschap, maar voor het volk geschreven, en heeft de strekking, om het beschaafd publiek eenigermate met den aard der voornoemde ziekte bekend te maken, voor zoover dit noodig is, om bij voorkomende gevallen, aan de woorden en wenken van den geneesheer het noodige gewigt te hechten, en de door dezen in het werk gestelde behandeling, die dikwijls veel beleid vereischt, niet tegen te werken, maar er bevorderlijk aan te zijn. Tot dat einde handelt de schrijver achtereenvolgens over de geschiedenis der ziekte, over de leer der oorzaken, de leer der verschijnselen, de voorzegging en de behandeling, aan welke laatste rubriek een afzonderlijk hoofdstuk, met het opschrift Inënting, wordt toegevoegd.
Ofschoon de schrijver teregt oordeelt, dat de pokken niet anders dan door besmetting ontstaan kunnen, worden echter de eigenschappen dier smetstof minder duidelijk aangewezen. Reeds de door hem gebezigde benaming miasma kan tot verwarring aanleiding geven. Ook vergeet hij op te merken, dat er bij poklijders evenzeer een vlugtige als eene vaste smetstof gevormd wordt, zoodat hij, ter verklaring van de besmetting, te veel aan de noodzakelijkheid eener onmiddelijke aanraking hecht, en daarentegen niet aanwijst, hoe de vlugtige smetstof der lijders, door middel der ademhaling, aan het bloed van gezonde personen, welke in dien besmetten dampkring komen, kan worden medegedeeld. Hoewel het zeer enkele malen gebeurt, dat dezelfde persoon twee malen echte pokken krijgt, zoo moet er echter gelukkiger wijze, veel worden afgedongen op het gezegde van den schrijver, ‘dat bijna elk geneesheer, die eenige jaren praktijk heeft uitgeoefend, personen behandelde, die twee maal ontwijfelbaar aan pokken leden.’

{==623==} {>>pagina-aanduiding<<}

De beschrijving der verschijnselen, aan pokziekte eigen, is voor oningewijde lezers grootendeels onverstaanbaar, dewijl de auteur geene duidelijke verklaring geeft van de verschillende tijdperken, waarin men gewoon is haar te verdeelen. Dat hij in de beschrijving van het aan poklijders eigen ziektebeloop te kort zou schieten, liet zich reeds uit den verwarden aanhef verwachten: ‘Wij verdeelen de verschijnselen in drie deelen; voornamelijk in de incubatie, de voorloopers, de uitbotting, met de vergezellende aandoeningen van het gestel.’
De meening van den schrijver, dat de echte pokken thans nog voor even moorddadig als in vroegeren tijd moeten gehouden worden, zal hem door weinige geneeskundigen worden toegestemd. Verder wijst hij in het hoofdstuk over de Voorzegging wel de oorzaken - de in het ligchaam plaats hebbende veranderingen - aan, waaruit een doodelijke afloop verklaard moet worden, doch hij zegt niets aangaande de verschijnselen, die een gunstig of ongunstig einde der ziekte doen vermoeden. De schrijver had dienaangaande ook aan leeken eenige inlichting kunnen geven door eene duidelijke verklaring van Sydenham's uitspraak, dat het gevaar bij de pokziekte in eene regte reden staat tot het getal der aanwezige pokken.
Het hoofdstuk over de behandeling moet naar ons oordeel, voor het best geslaagde van zijn arbeid gehouden worden. De S. beweegt zich dáár alleen op diaetetisch terrein, en heeft zich zorgvuldig van het aanbevelen van deze en gene geneesmiddelen onthouden. Wat hij van de inrigting der ziekenvertrekken, over de noodzakelijkheid van behoorlijke ventilatie, over het wasschen der lijders enz. zegt, verdient allezins behartigd te worden.
Enkele zaken had hij, overeenkomstig de populaire strekking van zijn boekje, wat meer in bijzonderheden moeten vermelden. Van de voeding der poklijders wordt b.v. alleen gezegd; dat hunne spijzen hoofdzakelijk tot de zure en frissche moeten behooren, terwijl daarentegen aan de dieet der reconvalescenten eene meer uitvoerige aanwijzing, welke echter door nietgeneeskundigen naauwelijks verstaan zal worden, is te beurt gevallen.
Het ‘doormaken der pokken,’ en enkele andere germanismen bewijzen, dat de schrijver zich nog wat meer op zuiverheid van taal zal moeten toeleggen: niet te min, meenen wij hem te moeten aanmoedigen, om verder aan soortgelijke onderwerpen zijn krachten te blijven beproeven.
L.
S.

{==624==} {>>pagina-aanduiding<<}

Het stamelen en stotteren, heschouwd uit een genees-, geschied- en opvoedkundig oogpunt. Vrij gevolgd naar 't Engelsch van Dr. J. Hunt, door Dr. A. Drielsma. Amsterdam, K.H. Schadd. 1865 kl. 8o. X en 247. Prijs ƒ 1.90.
Bij den grooten invloed, dien gemoedsbewegingen, verkeerde gewoonten en nabootsing van anderen, op de stem en spraak van den mensch uitoefenen, is het niet te verwonderen, dat de zoo menigvuldige spraakgebreken, welke wij gewoon zijn door de namen stamelen en stotteren aan te duiden, van veelsoortigen aard kunnen zijn, dat zij dikwijls meer met het zieleleven, dan met bepaalde gebreken van het ligchaam in verband staan, en dat zij doorgaans meer door eene verstandige leiding, door gepaste opvoedkundige raadgevingen en door aanhoudende oefening, dan door de aanwending van geneesmiddelen of van heelkundige kunstbewerkingen, kunnen en moeten verbeterd worden. Intusschen wordt dit door de ouders of anderen, die met de opvoeding van stamelende of stotterende kinderen belast zijn, doorgaans niet genoeg ingezien, en dikwijls het ongegrond vertrouwen gekoesterd, dat het aanwezig gebrek van minder beteekenis is, dat het door den tijd wel van zelf zal verbeteren, en zoo niet, dat men dan later den raad en de hulp van een geneesheer zal kunnen inroepen. Het treurig gevolg van eene zoodanige meening is, dat de genoemde, in de meeste opzigten zeer hinderlijke gebreken, die men in den beginne zonder veel moeite had kunnen overwinnen, door hebbelijkheid gedurig meer toenemen, en weldra tot eene tweede natuur worden, zoodat later aangewende pogingen, om het diep geworteld gebrek uit te roeijen, niet zelden schipbreuk lijden. Van de waarheid dier opmerkingen doordrongen, heeft de Engelsche geneesheer James Hunt, om ook anderen, bovenal ouders, opvoedkundigen en geneesheeren in diezelfde overtuiging te doen deelen, een in populairen vorm ingerigt werkje over den aard en de behandeling van het stamelen en stotteren (‘Stammering and Stuttering, their nature and treatment’) uitgegeven, naar welks vijfde uitgave bovenstaande vrije vertaling, met eenige verkorting en noodig geoordeelde wijzigingen, zooals reeds uit den veranderden titel
zigtbaar is, door den heer Drielsma bewerkt werd. Laatstgenoemde heeft daardoor een verdienstelijken arbeid verrigt, en zijne landgenooten in staat gesteld, om met den rijken inhoud van een klein geschrift, dat anders onder de oogen van slechts zeer weinigen zou gekomen zijn, kennis te maken. Na eene

{==625==} {>>pagina-aanduiding<<}
voorafgaande inleiding, is het boekje in zeven hoofdstukken verdeeld, over wier belangrijken inhoud de lezer zich reeds terstond eenig denkbeeld zal kunnen vormen, na de, achter de voorrede geplaatste, opgave te hebben ingezien. Het zou weinig nut hebben, en te veel ruimte vorderen, als die inhoudsopgave in ons Tijdschrift werd overgenomen. De voornaamste aanmerking, die steller dezes op het werk van den Engelschen schrijver - want de vertaler had dit niet kunnen veranderen zonder eene geheele omwerking - meent te moeten maken, bestaat hierin: dat in de meeste hoofdstukken eene al te uitvoerige, doch dikwijls minder oordeelkundige optelling van de zeer uiteenloopende denkbeelden, die van de grijze oudheid af tot den nieuwen tijd toe, door wijsgeeren, natuurkundigen, paedagogen en geneesheeren, over de genoemde spraakgebreken geopperd zijn, gevonden wordt, - terwijl men van den schrijver, die aan het hoofd staat van een gesticht, dat alleen voor de behandeling van lijders, aan genoemde gebreken onderhevig, bestemd is, meer eigene waarnemingen en vruchten van eigen onderzoek had mogen verwachten.
L.
S.
Schetsen en tafereelen uit het Rijk der Natuur, door A.W. Grube. Naar den vierden druk uit het Hoogduitsch door Dr. A.W. van Campen. Theol. Dr. en predik. te Andijk. Met platen. Te Sneek, bij Van Druten en Bleeker. (Zonder jaartal; 238 bl. kl. 8o.) Prijs ƒ 1.40.
Het is inderdaad geene aangename taak een verslag te geven van een boekje, zoo als dat, waarvan wij den titel hier afschreven. Het heeft, blijkens dien titel, vier drukken in Duitschland beleefd. Dit schijnt eene aanbeveling. En, niettegenstaande dien schijn, kan Rec. er geen gunstig oordeel over vellen. Het beveelt zich noch door zijnen inhoud aan, noch door zijnen vorm. Die inhoud is bont genoeg, gelijk uit de volgende opgave blijken kan: Het leven des lichts, bl. 1-31; de Palmboom, bl. 31-44; de Spin, bl. 44-61; de Zwaluw, bl. 61-69; de Olifant, bl. 69-95; de Krokodil, bl. 95-103; de Wijnstok, bl. 104-114; het Rendier, bl. 114-123; de Kat, bl. 123-132 1); de Zijworm, bl. 132-142; de Diamant, bl. 142-152; de No-
{==626==} {>>pagina-aanduiding<<}
tenboom, bl. 152-158; de Kersenboom, bl. 158-164; de Yak, bl. 165-171; het Bamboesriet, bl. 171-177; het Koper en Tin bl. 177-186; de Termieten, bl. 186-192; de Aap, bl. 192-206; de Leeuw en de Tijger, bl. 207-223; de Struisvogel, bl. 223-231; de Rijst, bl. 231-238. Welk bepaald doel de schrijver met deze zoo willekeurig gekozen en zoo onregelmatig op elkander volgende onderwerpen zich heeft voorgesteld, blijft een raadsel. Voor natuurkenners zijn deze schetsen niet geschreven, en om goede en naauwkeurige kennis te verspreiden zijn zij ongeschikt. Het zou meer tijds vereischen dan de zaak waard is, zoo dit in bijzonderheden moest worden aangetoond. De vorm is daarenboven zeer gebrekkig. Het eerste opstel ‘Het leven des
lichts’ is in zulk een' gezwollen en overdragtigen stijl opgesteld, dat men het niet zonder weêrzin lezen kan. Uit een verheven (!) poëtisch proza vervalt echter de schr. nu en dan in het burlesque; zoo b.v. bl. 19, 20: ‘De zonne-god voert zijnen wagen rustig en kalm uit zijne residentie in het oosten, rijdt den eenen dag op dezelfde wijze als den anderen, langs den effenen hemelsweg (sic) en daalt des avonds even statig onder den westelijken rand van den horizont;’ of, bl. 23. ‘Somwijlen schijnt zij (de zon) wel wat onhandig met haar lantaren om te gaan. Want zie, daar stoot zij er mede tegen dien gletscher en zij gaat uit. Ongeveer een uur heeft zij noodig, eer zij haar weêr in orde gebragt heeft en met haar, die nu weder frisch licht geeft, van achter den berg te voorschijn treedt. Somtijds speelt zij met de menschen slechts schuilevinkje; knipoogt eerst met een half, dan met een geheel geopend oog hun toe, en, eer zij er aan denken, is zij achter de rots weggedoken.’ Nog eene enkele proeve van het bombastisch-groteske: ‘Deze berg (bl. 22) is een avond-, die een morgen-berg, dewijl hij de eerste of de laatste stralen der zon ontvangt; er worden zelfs negen-uur en tien-uur bergen gevonden, want de lieve God maakt hier het licht tot een uurwerk, welks rad de zou is en welks slinger de bergen zijn.’
Wanneer iemand den moed heeft gehad door dat eerste tafereel heen te worstelen, zal hem het licht niet helderder geworden zijn: en zoo is het met de overige opstellen over 't geheel, hoezeer hier de Schr. in zijnen stijl niet de hooge vlugt neemt, die hij in den aanvang genomen had. Naauwkeurigheid, duidelijkheid, juiste begrippen, men zoekt dit alles te vergeefs. Op bl. 50 wordt in eene aanteekening gezegd, dat de oogen der spinnen

{==627==} {>>pagina-aanduiding<<}
eenvoudig zijn en niet, zoo als bij de insekten, zamengesteld. Veronderstelt de Schr. dat de lezer weet wat eenvoudige en zamengestelde oogen zijn? Voor lezers die dat weten, is toch dit boekje niet geschreven. Op bl. 69 wordt nog eens de hooge toon van poëtisch proza aangeslagen; 't geldt hier de ‘monsters van het omwentelingstijdvak (!) van onzen aardbol,’ dat geliefkoosd thema van natuurkenners op het papier, en wij willen den Schr. daarom niet hard vallen, dat hij ‘reusachtige varenkruiden van de hoogte van denneboomen’ met Megatherium en Dinotherium in één tijdperk verplaatst; 't werd nog onlangs ook in eene boekvérkoopers-annonce hier te lande gedaan, en het vermeerdert het effect. De groote tanden van Dinotherium worden, bl. 69, ‘benedenwaarts gerigte horens’ genoemd, en de Mammouth wordt, op bl. 70, stoutweg voor den voorvader van onzen olifant verklaard!
Sapienti sat! Het is moeijelijk te begrijpen, hoe iemand lust heeft een werk als dat voor ons liggend boekje te schrijven; maar raadselachtiger nog, hoe iemand zich opgewekt kan gevoelen zulk een boekje te vertalen. De vertaler heeft zich echter zijne taak niet zeer moeijelijk gemaakt. Hij zou anders de rijst niet orijza (oryza) en den rijst-vogel (bl. 233) geene Fringilla orizophora (oryzivora) hebben genoemd, noch de twee bekende regels uit het lied van de klok van Schiller aldus hebben overgebragt:

‘Waar sterk en zacht zich aan elkander paren, 
Daar geeft 't een goeden klank’ bl. 179. 

Leiden, Sept. 1865.
J. van der Hoeven.

IV. Opvoeding en Onderwijs.

Latijnsche vertaaloefeningen voor eerstbeginnenden door Dr. F. Spiesz, hoogleeraar te Wiesbaden. Naar den veertienden druk uit het Hoogduitsch voor Nederlandsche scholen hewerkt door Dr. L.P. Ouwersloot, Conrector der Latijnsche scholen te Sneek. Eerste cursus. Te Sneek bij W. van Druten en Bleeker. 112 pagg. klein 8o. Prijs ƒ 0,75.
Dat van het origineel van dit werkje veertien uitgaven verschenen zijn, strekt zeker ter aanbeveling. Het is dan ook, mits met oordeel gebezigd, zeer bruikbaar. De verdienste van zulk een boekje ligt vooral in de methode. Deze te beschrijven is het boekje te kenschetsen. De methode nu is aldus.
Eerst komt telkens eene lijst van woorden om van buiten te

{==628==} {>>pagina-aanduiding<<}
leeren, daarop zijn eenige vormen vertaald opgegeven, die de discipels nog niet weten kunnen. Dan volgen een paar regels uit de syntaxis. Hierop thema's, en wel eerst latijnsche, dan hollandsche. Alzoo gaat het werkje de geheele etymologie door, en eindigt met eenige gemengde voorbeelden.
Deze methode is juist niet geheel en al nieuw, maar toch lang niet algemeen ingevoerd. Wij kunnen er echter onze goedkeuring wel aan hechten, mits men het leeren en schrijven van paradigmata telkens late voorafgaan. Zonder dit zal men met deze methode wel vlug leeren vertalen maar nimmer zekerheid in het gebruik krijgen, en later telkens weifelen. Hierop is echter waarschijnlijk gerekend. Eéne aanmerking hebben wij echter op het werkje. Er is op gerekend, dat de woorden van buiten geleerd en ook onthouden worden, ten einde bij de latere opstellen het zoeken in woordenboeken uit te sparen. Dit is op zich zelf zeer goed, maar is het ook goed, dat, als een knaap al de woorden goed geleerd en onthouden heeft, hij nog tusschenbeide in een woordenboek zoeken moet? De vertaler erkent dit zelf in het voorbericht, en dus schijnt het opzettelijk zoo gemaakt te wezen, maar toch is het in ons oog een bewijs, dat de woordenlijsten niet volledig zijn. Wij zouden liever óf in 't geheel geene óf volledige woordenlijsten geven, en dan bij een zoo geheel elementair boekje als dit, ons vóór het laatste verklaren. Misschien ware het nog beter, wanneer in dit boekje tevens eene spraakkunst gevonden werd, zoodat de discipels van het eerste half jaar (want voor hen is het bestemd) in 't geheel geen ander boek noodig hadden, maar hier alles bijeen vonden. Er bestaan echter reeds zooveel latijnsche spraakkunsten, dat zulks als onnoodig kan aangemerkt wezen. Het boekje doe zijn nut en beleve hier evenveel uitgaven als in Duitschland.
B.
Schets der algemeene geschied enis door Theod. jorissen, ten dienste van het middelbaar onderwijs. Haarlem bij de Erven F. Bohn 1865. Prijs ƒ 1.50.
Iedere reputatie, en vooral eene wetenschappelijke reputatie, is eene teedere kasplant. Zij moet zorgvuldig gekweekt en gekoesterd worden, zal niet de minste storm of regenvlaag haar dooden of doen kwijnen. Om zonder beelden te spreken, men mag ook van hem, die doorslaande bewijzen van talent en bekwaamheid gegeven heeft, verwachten, dat hij niets schrijve, wat aan die bekwaamheid zou

{==629==} {>>pagina-aanduiding<<}
doen twijfelen. Men mag van Theod. Jorissen, den verdienstelijken uitgever der: ‘Bijdragen tot de geschiedenis der omwenteling van 1813,’ den keurigen stijlist van de studie over ‘Charlotte de Corday,’ verlangen, dat eene schets der algemeene geschiedenis van zijne hand eene ware aanwinst zij voor onze literatuur - maar, halt! roept hij ons reeds in zijne voorrede toe, ‘ik verlangde niets te hebben en te geven, dan eene korte aanstipping van hoofdpunten, waaraan men het mondeling onderwijs kan vastknoopen. Er gaat met dicteren ontzettend veel tijd verloren; - er wordt betrekkelijk weinig partij getrokken van een bepaalden tijd, wanneer het onderwijs, gelijk op de lagere klassen het geval is, zich moet bezig houden met het vóórspellen van namen, aanwijzing van plaatsen en dergelijke. Deze kleine, maar tijdroovende bezwaren wenschte ik uit den weg te ruimen.’ A la bonne heure! dan mogen wij hopen, dat eindelijk zal worden voorzien in eene behoefte, die menig docent der algemeene geschiedenis lang gevoeld heeft. Het handboek van Bosscha toch is geheel verouderd. De ontdekkingen der laatste twintig jaren op historisch terrein, de nieuwe gezichtpunten, die over verscheidene deelen der geschiedenis een geheel nieuw licht hebben verspreid, deden natuurlijk den wensch ontstaan naar een nieuw leerboek in den trant van Bosscha, maar dat op de hoogte van onzen tijd was. Dit heeft de heer Jorissen ondernomen. Intusschen reeds de Ouden spraken het uit: ‘moeilijk is het schoone,’ en hier deden zich eigenaardige moeilijkheden voor. Een dergelijk werk toch, wil het aan zijne bestemming beantwoorden, eischt van den schrijver naast nauwgezette historische studie den tact, in iedere periode de hoofdpunten duidelijk in 't licht te stellen, daarom heen de zaken van minder belang te groepeeren, al het overtollige te vermijden en niets weg te laten wat waarlijk belangrijk
is. Het was, in één woord, een werk dat, ééns geschreven, aan herhaalde revisie behoorde onderworpen te worden, en waarbij nog minder dan ergens elders overijling te pas kwam. Vooral echter moest de schrijver zich hoeden voor verkeerde voorstellingen en onnauwkeurigheden, welke den docent, die het handboek wilde gebruiken, zouden noodzaken het telkens te rectifieeren, wat onvermijdelijk bij den leerling verwarring van denkbeelden doet ontstaan. - Gaan we nu het werkje zelf na en zien wij, in hoeverre het aan die eischen voldoet.
Het frappeert ons al aanstonds, dat we twee volken missen, met welke andere handboeken der algemeene geschiedenis nog al

{==630==} {>>pagina-aanduiding<<}
eens (hoewel dan ook minder gelukkig) aanvangen. Voor een paar weken deelden de couranten ons mede, dat te Amsterdam een hoogleeraar zijne betrekking aan het Athenaeum aldaar had aanvaard met eene oratie over de algemeene geschiedenis, waarin hij met nadruk er op had gewezen, hoe ook de andere rassen eene geschiedenis hebben gehad, terwijl men zich gewoonlijk zoo uitsluitend bij het Kaukasische ras bepaalt. Een uitmuntend denkbeeld, hetwelk wij van ganscher harte toejuichen! Is het nu waarschijnlijk, dat zij, die met hem instemmen, de inconsequentie zullen begaan, bij hun onderwijs geen woord te reppen, - ik zeg niet van die volken wier geschiedenis ons nog zoo uiterst onvolledig bekend is als die der Amerikaansche en Afrikaansche (met uitzondering natuurlijk van Egypte), of die, geïsoleerd als de Chinezen, volstrekt geen' invloed op de wereldgeschiedenis hebben uitgeoefend, - maar zelfs van het oudste en eerwaardigste onzer Indogermaansche volken, de Indiërs? Zullen zij hunnen leerlingen evenmin spreken van Buddha, den stichter der meest verbreide godsdienst der aarde, als van Zarathustra, den wetgever der Ariërs; ja, van dat volk zelf niet - en dit, nadat de heer C.P. Tiele in zijne geschiedenis van het Parzisme zich zoo verdienstelijk gemaakt heeft door de uitkomsten der wetenschappelijke nasporingen te populariseeren? In de schets der algemeene geschiedenis van Theod. Jorissen wordt echter hiervan volstrekt geen kennis genomen, de Persen staan er even schroff tegenover de Mediërs als tegenover de semitische Assyriërs. Dat ignoreeren van de Indiërs hangt overigens samen met de geheele richting van het werk. Het is zuiver diplomatieke en krijgsgeschiedenis. De geschiedenis van godsdienst, kunst en literatuur is bijna geheel buitengesloten. Alleen de Islam is wat beter bevoorrecht; - waarom? is duister. Wat de kunst aangaat is de Sch. even exclusief; onder de §
‘Egyptenaren’ lezen wij: ‘van hunne kunstwerken zijn de pyramiden nog in onze dagen de getuigen.’ Ziedaar alles; bij de Grieken zoeken we te vergeefs naar den naam van Phidias. Van de geschiedenis der letterkunde is geen spoor te vinden.
De tweede afdeeling der oude geschiedenis behandelt de Grieken, de derde de Romeinen; bij beiden hebben wij dezelfde opmerking. Vergast ons de Sch. bij de Grieken op eene genealogie van Hellen, bij de Romeinen wordt ons de geschiedenis van Romulus en Remus, van Rhea Silvia en van Numitor trouw verteld. Lezen we een excerpt van Bosscha? Hebben dan Ernst

{==631==} {>>pagina-aanduiding<<}
Curtius en Theodor Mommsen slechts voor geleerden geschreven? Moet er ééne geschiedenis zijn voor het onderwijs, en eene andere voor de wetenschap?
Ook aan kleine omissies en onnauwke urigheden ontbreekt het niet. Zoo pag. 9: de Magier Smerdis; hij heette Gaumata. Pag. 10: 496 moet zijn 500; reeds in 497 had de slag bij Lade plaats. Waarom worden de Sporaden genoemd en niet ook de Cycladen? Waarom niet naast de koloniën in Klein-Azie ook die in Thracie en Macedonie? Byzantium en Potidaea zijn voor de geschiedenis zeker vrij wat belangrijker dan Colophon of Cnidus. Waarom eindelijk alleen de Ionische en Dorische, niet ook de Aeolische koloniën (Mytilene b.v.)? Om nog niet te spreken van Groot-Griekenland en Sicilië.
Pag. 13. Bij de wetgeving van Lycurgus wordt met geen woord gesproken van de Ephoren. Evenzeer wordt bij de Atheensche verzuimd op te merken, dat die verkiezing van de archonten uit de drie hoogste klassen reeds ten tijde van Aristides plaats maakte voor eene benoeming door het lot, wel de meest karakteristieke trek in de demokratische staatsregeling van Athene. Ook zouden wij aan Clisthenes met zijne wijziging van Solon's wetgeving en aan de voorstelling van het ostracisme liever eene plaats gegund zien dan aan Draco, die niets blijvends gewrocht heeft of aan den hedendaagschen naam van den berg Athos (in de noot op pag. 16), waarvan wij het bijzonder belang niet vatten.
Pag. 30. Moet Brennus voor de leerlingen nog altijd een eigennaam blijven?
Onjuist is de bewering dat in 366 ‘de gelijkheid van Plebejers en Patriciërs voor goed verkregen’ was. Immers de praetuur en de censuur, twee waardigheden, die wel vermeld hadden mogen worden, waren nog zuiver patricisch en de strijd duurde tot 300 voort.
Pag. 32. Is in den eersten Punischen oorlog Hiero II. belangrijker dan Hamilkar Barkas?
Pag. 36. Waren Brutus en Cassius, - was de slag bij Philippi, die laatste stuiptrekking der republikeinsche partij minder der vermelding waardig, dan die drie of vier slagen door Hannibal op de Romeinen gewonnen?
‘Onder zijne regering brak de opstand van Claudius Civilis uit. Ook de Joden stonden op.’ Onjuist, de Batavieren stonden oorspronkelijk tegen Vitellius op, - de Joden reeds in 66.

{==632==} {>>pagina-aanduiding<<}

Pag. 38. Is niet Diocletianus, die het eerste voorbeeld gaf van eene verdeeling des rijks, merkwaardiger dan Septimius Severus? -
Wij komen tot de Middeneeuwen. Eene eerste paragraaf zal ons het kenmerkend onderscheid met de oude geschiedenis opgeven en...wat lezen wij? ‘Twee punten springen dadelijk in 't oog: het is de geschiedenis van andere volken dan van Grieken en Romeinen enz., die er den hoofdinhoud van uitmaakt: en het tooneel, waarop de voorvallen plaats hebben, is in de meeste gevallen ook het Westen, niet meer uitsluitend gelijk vroeger het Zuiden van Europa.’ Zulk eene oppervlakkige beschouwing hadden wij van een man als Jorissen niet verwacht. In plaats van te wijzen op het groote beginsel der individualiteit, hetwelk met de Germanen op den voorgrond treedt tegenover het oostersche en romeinsche principe, en den mensch liet opgaan in den onderdaan of den staatsburger, worden wij gewezen op een onderscheid, zeker alles behalve voldoende om den aanvang van een geheel nieuw tijdvak te wettigen. Met veel meer recht zou men dan de geschiedenis kunnen verdeelen volgens de werelddeelen. Daarenboven staat in de vier eerste eeuwen na de volksverhuizing het romeinsche Rijk, door de Germanen aangevallen, nog altijd op den voorgrond, ja, de geschiedenis blijft binnen de romeinsche provinciën bijna beperkt. - Al dadelijk bij de volksverhuizing stuiten wij op eene onjuiste voorstelling. Het betreft de Hunnen. Vooreerst zal de leerling van zelf, waar hij alleen van Germaansche stammen leest, ook de Mongoolsche Hunnen als Germanen beschouwen. - Ernstiger evenwel zijn een paar vergissingen aangaande Attila. Dat de Schr. in den slag bij Châlons onder de vijanden van Attila juist den opperbevelhebber Aëtius met zijne Romeinsche legioenen niet noemt, en daarentegen spreekt van een half millioen strijdbare Hunnen, zonder te bedenken, dat verreweg het grootste gedeelte van Attila's leger uit Germaansche stammen (de Oost-Gothen, Wandalen, Gepiden en anderen) bestond, terwijl
zoowel in zijn leger als in dat van Aëtius, Franken en Bourgondiërs streden, is al niet zeer nauwkeurig, maar dat de Schr. tot tweemaal toe vertelt, dat Attila Rome zou hebben ingenomen, is wel wat heel erg. Het is toch bekend genoeg, dat Attila, na reeds groote verliezen geleden te hebben, nog in het Podal door paus Leo en den senator Avienus bewogen is, tegen belofte van eene aanzienlijke schatting terug te trekken.

{==633==} {>>pagina-aanduiding<<}

Pag. 65. Onder de leenen, die Hendrik II in Frankrijk bezat, had de Schr. Bretagne niet mogen vergeten, vooral omdat zich de geschiedenis van den ongelukkigen Arthur van Bretagne hieraan vastknoopt. Evenzeer missen wij ongaarne op pag. 73 bij den slag van Cressy de vermelding van de inname van Calais, het belangrijkste resultaat van dien oorlog.
Pag. 81. ‘Jan de Goede, koning van Frankrijk, had in 1363 zijn' jongsten zoon Philips, Bourgondie geschonken. Door huwelijk verkreeg deze Franche Comté en Vlaanderen er bij.’ Hoe de heer J. deze woorden heeft kunnen neêrschrijven, is ons een raadsel. De naam zelf Franche Comté had hem moeten herinneren, hoe het graafschap Bourgondie reeds vroeger met het hertogdom, dat, in tegenstelling van het graafschap, een leen was, vereenigd, aan de Fransche kroon was vervallen, en hoe, toen Jan de Goede aan zijn' zoon Filips alle Bourgondische erflanden schonk, Franche Comté er dus bij behoorde.
Wat ons intusschen bij de geschiedenis der middeneeuwen het meest verwonderde, was, dat het kalifaat van Bagdad er geheel is overgeslagen, en daarmede ook Haroen-ar-Raschid, zoodat er geen merkbaar verband is tusschen het kalifaat van Damaskus en de Turksche macht.
Ook Cola di Rienzi, zoowel als Savonarola, worden zelfs niet genoemd, waar de Schr. zoo mild is met de namen der pausen, en zelfs de minst beteekenende koningen van Frankrijk en Engeland met de jaren hunner regering ons niet gespaard worden. Arnold van Brescia daarentegen wordt vermeld, maar Gengis-Khan en zijn Mongoolsch rijk is alweêr vergeten. -
Nog een paar opmerkingen willen we maken bij de Nieuwe Geschiedenis. De heer J. houde ze ons ten goede.
Pag. 110. ‘Haar man Anton van Bourbon, had partij getrokken voor de Guise.’ Antoine de Bourbon, het bekende hoofd der Protestanten, sneuvelde integendeel tegen Guise en de Ligue strijdende.
Pag. 131. ‘De bisschoppen van de Anglicaansche kerk - werden - door den paus, aan wien Jacobus het oordeel had opgedragen, vrijgesproken? Wat de paus met het proces van bisschoppen der Anglicaansche kerk te maken had, zien wij niet in; de bewuste bisschoppen werden dan ook eenvoudig voor eene jury terecht gesteld.
Pag. 154. Benjamin Franklin, die zich al heel weinig met de

{==634==} {>>pagina-aanduiding<<}
godsdienst afgaf, zou waarschijnlijk vreemd opgekeken hebben, zoo hij geweten had, dat hij later een kwaker zou genoemd worden. De aanleiding tot deze dwaling ligt in de kleeding, die hij gedurende zijn verblijf in Frankrijk aannam, waar hij de groote pruik, die hij in Engeland droeg, aflegde, en zijn lang wit haar vrij liet hangen. Ook zijne kleederen waren zoo eenvoudig mogelijk. Hij mocht er daardoor wat kwakerachtig uitzien, in zijn karakter en denkwijze was hij lang geen kwaker (verg. Lord Mahon's Hist. of Engeland, ch. 45).
Het werk loopt niet verder dan 1815. De reden daarvan geeft de Schr. zelf in zijne voorrede. ‘Ik acht,’ zegt hij, ‘dat de geschiedenis na 1815 om de geheel eigenaardige trekken, die zij bezit (b.v. het parlementair leven) niet met zulk eene korte schets als deze tot grondslag kan gedoceerd worden. Er zal, ook in een schoolboek, veel uitgebreider over de politieke richtingen en partijen moeten gesproken worden, dan hier het geval had kunnen zijn.’ Dit argument komt ons vrij zwak voor; juist bij eene schets als deze was niets eenvoudiger, dan, even als hij tot nog toe gedaan had, het aanstippen van de feiten, b.v. de verovering van Algiers, de vrijheidsoorlogen in Griekenland, de Zuid-Amerikaansche staten enz., terwijl men eene meer uitvoerige ontwikkeling van den toestand der maatschappij, het parlementair leven en dergelijke gerust aan het mondeling onderwijs kon overlaten.
Wat eindelijk de tabellarische overzichten aangaat, daar zij alleen de feiten bevatten, die in het werk zelf voorkomen, merken wij er hetzelfde op, namelijk: dat, terwijl zij overladen zijn met lijsten van uiterst onbeduidende koningsnamen, hier en daar zeer belangrijke zaken overgeslagen werden.
Wij zijn overtuigd, dat bij een' tweeden druk de Sch. zelf veel zal te verbeteren vinden. Wij willen hem ten slotte nog opmerkzaam maken op een paar drukfouten: pag. 22 ‘Aegos Potamos in den Hellespont’ lees aan den Hellespont of liever nog in den Thracischen Chersonesus. De lezer zou de rivier anders licht voor een eiland aanzien. Pag. 24 r. 3 v.b. ‘378-372’ lees: 378-362. Pag. 122. ‘Willstock’ lees Wittstock.
G.J. Dozij.

{==635==} {>>pagina-aanduiding<<}

1. Schetsen van natuurverschijnselen, door J.E. Helge. Uitgegeven van wege het Nederlandsch Onderwijzers-Genootschap. Eerste stukje. Te Amsterdam, bij C.L. Brinkman, 1865. 80 bladz. Prijs ƒ 0.20.

2. Merkwaardigheden der natuur, door den Schrijver van: Dingen die niet iedereen weet. Grootendeels uit het Engelsch vertaald, doch ten behoeve van den Nederlandschen lezer gewijzigd en aangevuld. Te Haarlem, bij de erven F. Bohn, 1860. 154 bladz. Prijs ƒ 1.25.
1. De naam van Helge op het titelblad van een voor de schooljeugd bestemd boek, is reeds eene aanbeveling. Dat dit boekje uitgegeven is van wege het Nederlandsch Onderwijzers-Genootschap, vermeerdert, hoewel misschien niet alle boeken met den naam van dat genootschap versierd even onberispelijk zijn, de goede verwachting die Helge's naam geeft.
Bij het doorbladeren van dit boekske vond ik mij in mijne goede verwachting niet teleurgesteld. Eenvoudig en kinderlijk, doch zuiver en onderhoudend van stijl, weet de heer Helge eenige natuurverschijnselen zoo klaar en helder uit te leggen, dat het kinderbrein weinig moeite zal hebben, om veel te begrijpen, hetgeen tot hiertoe een onoplosbaar raadsel scheen. Hier en daar echter zal de toelichting van een bekwaam onderwijzer niet overbodig zijn, hetgeen zonder twijfel ook de bedoeling des schrijvers is. Deze toont zich overigens wel bekend met het kinderleven, getuige het hoofdstuk waarin hij in het bikkelen, dat bij meisjes zoo geliefde spel, eene aanleiding vindt, om over de terugkaatsing van veerkrachtige ligchamen te spreken. Op gelijke kinderlijk-populaire wijze worden eenige der in het dagelijksche leven het meest in het oogvallende natuurverschijnselen behandeld. Eenige aardige en eenvoudige proeven maken het boekje voor de kinderen dubbel smakelijk en zullen vele ouders nopen, er ook eens een kijkje in te nemen. Voor schoolbibliotheken is dit werkje, waarvan ik het tweede stukje met verlangen te gemoet zie, ook uitnemend geschikt.
Den uitgever komt alle lof toe voor de nette uitvoering der houtsneêfiguren, welke hier en daar den text verduidelijken.
No. 2. zoude in eene schoolbibliotheek ook niet misplaatst zijn, doch een schoolboek is het bepaald niet. Precies te zeggen wat het wél is, gaat moeijelijk. Het schijnt eene compilatie, waarin, zooals de titel ons reeds zegt, ‘merkwaardigheden der natuur’ worden verteld. Veel orde is er in het boek niet. Elk onderwerp heeft dan ook een afzonderlijk opschrift. Men vindt er van alles

{==636==} {>>pagina-aanduiding<<}
wat, bijeengebragt in eenige groote afdeelingen, als: ‘Algemeene Natuurverschijnselen. - Licht en geluid. - Zon en maan. - Vaste en dwaalsterren. - Op en onder de aarde. - Lucht en weder. - De zee. - De warmte. - De bodem van Nederland.’ Dit laatste hoofdstuk is er klaarblijkelijk door den nederlandschen bewerker bijgevoegd, en hoewel het niet voor een wetenschappelijk stuk kan doorgaan, zoo is het toch vooral niet het minste gedeelte van dit boek. In weinige bladzijden wordt een helder overzigt gegeven van de wording en zamenstelling van onzen vaderlandschen grond. Dat ik geloof, dat de schrijver veel aan den heer Staring te danken heeft gehad bij de zamenstelling van dit hoofdstuk, zal hij mij wel niet euvel duiden. Het boek is voorzien van een alphabetisch register der behandelde onderwerpen, vermeld onder titels die wel eens tot teleurstelling aanleiding geven, daar de inhoud somtijds wat oppervlakkig is en de weetgierigheid van den lezer dikwijls onbevredigd laat; ook is de stijl niet steeds even onberispelijk; bijv. onder het opschrift: ‘De buidelleeuw van Nieuw-Holland’ lees ik: ‘De buidelleeuw, Thylacoleo, was een reusachtig buideldier, dat door prof. Owen uit zeer kleine beenbrokjes gerestaureerd is. Dit dier, dat van kangoeroes leefde, die een kop ter lengte van drie voet hadden, moet een van de zonderlingste dieren der voorwereld geweest zijn.’ Me dunkt, die kangoeroes die te zamen één kop hadden, waren nog zonderlinger dieren dan de buidelleeuw, en vormden in dien tijd, - even als nu nog vele dingen in Australie in vreemde tegenstelling zijn met hetgeen men op de oude wereld aantreft, - een aardig contrast met de Hydra, dat veelkoppige monster der oudheid.
Het opschrift ‘Sneeuw (Afwezigheid van) in Siberie’ deed mij haastig en nieuwsgierig bl. 107 opslaan; al wat ik daar vond was echter enkel dit: ‘Volgens Ermann is er in Siberie een geheel district, waarin de lucht gedurende den winter volkomen helder is, en waar nooit een enkele sneeuwvlok valt.’ De oude recepten-stijl is ook niet onvertegenwoordigd; de beschrijving van: ‘Hoe men een stormglas maakt’ deed mij onwillekeurig denken aan het ‘ga heen en neem’ enz. hetwelk men in oude keukenboeken kan aantreffen.
Deze en andere dergelijke opmerkingen maakte ik bij het doorbladeren van dit boek (het achter elkander door te lezen zou wat veel gevergd zijn); doch dit neemt niet weg, dat men er vele wetenswaardige, - er is dikwijls wat al te veel jagt gemaakt op het merk-
{==637==} {>>pagina-aanduiding<<}
waardige - zaken in vindt; vooral aan HH. redacteuren van dagbladen, die om een regel of wat copie verlegen mogten zijn, kan ik het als zoogenaamd donderboek (sit venia verbo) wel aanbevelen. Ook anderen zullen evenwel dit werkje dikwijls met nut kunnen raadplegen. Het geld er voor besteed is niet weggeworpen.
Monitor.
1. Aanleiding tot het verkrijgen van algemeene en onmisbare kennis. Een leesboek voor de middelste klasse der lagere school; door J.H. Swildens, hoofdonderwijzer te Amsterdam. Tweede druk. Amsterdam G. van Tijen en Zonen. 1865. 56 bl. Prijs ƒ 0.20.

2. Leesboek over eenige belangrijke en wetenswaardige zaken. Voor de hoogste klasse der lagere school bewerkt door J.H. Swildens, hoofd-onderwijzer te Amsterdam. Amsterdam, G. van Tijen en Zonen. 1865. 98 bl. Prijs ƒ 0.40.
De heer Swildens heeft in den laatsten tijd zoo vele onaangename en harde waarheden moeten vernemen over deze en andere zijner pennevruchten, dat ik het haast niet over mij kan verkrijgen, den man ook nog erg lastig te vallen met eene opsomming zijner tekortkomingen. Ik acht mij echter niet geregtigd deze werkjes met stilzwijgen voorbij te gaan. Het doel der kritiek toch is: eensdeels goede werken bij het publiek aan te bevelen en de schrijvers daarvan, onder opmerking en mededeeling zoowel van het goede als van het min juiste van het door hen geschrevene, aan te moedigen en hen zoo noodig bij het publiek bekend te maken, - anderdeels te beletten, dat het publiek, afgaande op een naam of titel, zijn goed geld bestede aan - en erger nog den kostbaren tijd verbenzele met - prullen, terwijl de schrijvers dan tevens gewaarschuwd kunnen worden in het vervolg hetzij betere produkten te leveren, of anders de voor hen te zware auteurspen neder te leggen. Deze waarschuwing, voor publiek en schrijver soms zoo noodig, is, wat den heer Swildens hetreft, reeds herhaaldelijk vrij onzacht geschied. Het is dan ook wel te denken, dat die heer, zich de spreuk herinnerende: ‘door ondervinding wordt men wijs’, thans zoo wijs zal zijn, in het vervolg niet weder met dergelijke onbekookte produkten als die, waarvan de titels hierboven zijn vermeld, voor den dag te komen.
Wie mogt denken dat het nog wel zoo erg niet zal zijn, neme ter hand de ‘Nieuwe bijdragen ter bevordering van het onderwijs en de opvoeding’ van Sept. jl. en den ‘Nederlandschen Spectator’ van 12 Augustus jl.

{==638==} {>>pagina-aanduiding<<}

In de Bijdragen wordt het zonden-register geopend van het eerste boekje, dat werkelijk als leesboek geheel onbruikbaar is, zoowel wat stijl als inhoud betreft.
Nadat de recensent over dat kleine boekje 4 bladzijden met aanmerkingen, waarvan verreweg de meesten maar al te gegrond zijn, heeft ten beste gegeven, zegt hij: ‘Men zal zich niet verwonderen als wij zeggen, dat onze ingenomenheid eenige graden was gedaald bij het ter hand nemen van No. 2. Het lust ons dan ook niet op dezelfde wijs een bloem (?) lezing uit onze vele aanteekeningen mede te deelen. Trouwens is er elders reeds op het gebrekkige van dezen nieuwen arbeid des heeren S. gewezen. De “stier van het vrouwelijke geslacht in Regents-park” heeft zelfs furore gemaakt. Behalve gebrek aan de noodige kennis van de onderwerpen die de schrijver behandelt, stuiten wij gedurig op een slordigheid van stijl en inkleeding, die het werkje zoo mogelijk nog te minder bruikbaar maakt.’
Dit oordeel is forsch maar.....juist.
No. 2 wordt in den Spectator op eene geestige wijze naar verdienste gehekeld in een artikel, getiteld:
‘Bescheidene vragen van een kweekeling aan den Heere Hoofdonderwijzer J.H. Swildens te Amsterdam.’
‘(Over eenige belangrijke en wetenswaardige zaken).’
‘Medegedeeld door den Ouden Heer Smits.’
In een 10tal vragen worden evenzoovele kapitale blunders, in de eerste 46 bladzijden voorkomende, gereleveerd. Om der onpartijdigheid wille vermeld ik echter, dat de kweekeling zich in de 4e vraag over een volzin op bl. 17 vergist, daar hij in die volzin leest: dus, terwijl in mijn exemplaar dat woord niet te vinden is, doch in plaats daarvan, het woordje zeer; de zin blijft wel dwaas, maar is toch veel minder zot dan volgens de lezing van den kweekeling. Evenmin als de kweekeling of als de recensent in de Bijdragen, gevoel ik lust nog meer bêtises, in deze boeken voorkomende, op te disschen. Dat ze er nog wel in te vinden zijn, daarvan kan men zich al zeer gemakkelijk overtuigen. Wie na de lezing van Bijdragen en Spectator nog genegen is 60 cents aan deze boeken te wagen, zal er HH. uitgevers eene dienst, zich zelven eene ondienst, meê doen.

Monitor.


{==639==} {>>pagina-aanduiding<<}

Buitenlandsche letterkunde.

Losse schetsen.

Jean Rotrou, de leermeester van Corneille.

In den foyer van het Théatre Francais te Parijs kan men een buste zien, die misschien nog schooner is dan die van Molière. Zij is gemaakt door Caffieri en draagt den datum van 1783. De buste van Molière treft ons door de uitdrukking van opmerking en ironie, die zich in dien kop hebben vereenigd; voor dien van Caffieri staande, worden wij getroffen door den adel en vastberadenheid, die er in liggen. 't Is een lange en magere kop, fier opgestoken, met uitstekende kakebeenen, holle wangen, fijngevormden neus, verstandige oogen en een dunnen knevel om een mond, die zich schijnt te openen om te bevelen. Hij is omringd door een pruik, die aan weêrskanten in ongeregelde maar bevallige krullen om zijn schouders rolt. Over 't geheel een type van een geraffineerde onder Lodewijk XIII. De hals is eveneens mager en de spieren zijn er op te zien. Hij is zeer smaakvol bedekt door het borduursel van het hemd, dat, even als op het portret van lord Byron, aan wien wij onwillekeurig denken bij het beschouwen van de buste van Caffieri, zeer achteloos is opengeslagen. Dit beeldhouwwerk, vol gevoel, leven en smaak vervaardigd, stelt Rotrou voor, den letterkundigen vader van Corneille, die zich vol trots zijn zoon noemde.

{==640==} {>>pagina-aanduiding<<}

Zelfs indien Rotrou niet den roemrijken naam hadde verworven, van het théatre te hebben herschapen, zou zijn heldhaftige dood, in de nederige betrekking van baljuw van Dreux, reden genoeg zijn, om hem bij de nakomelingschap in aandenken te doen blijven. Hij was inderdaad de man, gelijk men hem denkt bij het zien van zijn buste, en ditmaal heeft de kunst niet geïdealiseerd. De werkelijkheid was aan het ideaal gelijk. Bij gelegenheid van de besmettelijke koortsen, die in 1650 te Dreux woedden, drongen zijn vrienden en zijn broeder er op aan, dat hij de plaats der besmetting zoude verlaten, maar Rotrou weigerde hardnekkig en hij schreef aan zijn broeder: ‘Het heil mijner medeburgers is aan mij toevertrouwd; ik ben er aan mijn vaderland verantwoording voor schuldig en ik zal noch de eer, noch mijn geweten te kort doen; niet dat het gevaar, waarin ik mij bevind, niet groot is, want op 't oogenblik, waarop ik dezen schrijf, luidt men de klok voor de twee-en-twintigste persoon, die heden gestorven is: - de klok zal ook voor mij luiden, wanneer het Gode behaagt.’ Het behaagde Gode korten tijd daarna, want den 28. Junij 1650 stierf hij aan de ziekte waartegen hij zijne medeburgers met alle inspanning had trachten te vrijwaren. Ik geloof niet, dat de geschiedenis veel dergelijke voorbeelden van burgerlijken moed en eenvoud kan aanwijzen.
Overigens weten wij van het leven van Rotrou niets bijzonders, dan dat hij in 1609 geboren is. Een overlevering die op niet één geldig bewijs is gegrond, wil, dat Rotrou hartstogtelijk aan het spel verslaafd was. Al zijn inkomsten zouden verteerd zijn om aan die passie te voldoen en hij zou zoo weinig zelfbeheersching hebben bezeten, dat hij het gewonnen geld in takkebossen wegstopte, opdat het moeijelijk terug te vinden zou zijn. Ook de gebroeders Parfait in hun ‘Geschiedenis van het Théatre Français’ verhalen, dat Rotrou, op het punt staande van opgesloten te worden voor schulden, zijn tragedie Venceslas aan de tooneelspelers voor twintig pistolen verkocht. Deze anecdote zou, zoo zij waarheid behelsde, alleen bewijzen, dat Rotrou schulden had, zonder den aard dier schulden aan te toonen. Indien men zich overigens herinnert dat Hardy, de voorganger van Rotrou, aan dezelfde tooneelspelers zijn stukken voor drie kroonen verkocht, en dat Corneille niet veel meer geld voor zijne werken maakte, zal het geringe van den prijs dien Rotrou voor Venceslas ontving, niet zoo buitengewoon schijnen. Ik geloof dus, tot dat

{==641==} {>>pagina-aanduiding<<}
mij het tegendeel bewezen is, dat de overlevering, die van Rotrou een hartstogtelijk speler maakt, onder de fabelen mag worden gerangschikt even als die, welke Rembrandt van gierigheid beschuldigt en zooveel andere, waarvan de historievorschers dagelijks de onwaarheid aantoonen. Trouwens 't ligt niet in ons plan een biographie, maar wel een letterkundige schets over Rotrou te geven en laten daarom anderen over, zijn bijzonder leven te verdedigen. Wij zullen hier slechts den voorganger en den meester van den grooten Corneille beschouwen.
Rotrou is de overgang van Hardy tot Corneille. Niets, evenmin in de wereld der ideeën als in die der gebeurtenissen, wordt op eens, dat is zonder overgang, voortgebragt en de groote persoonlijkheden komen niet plotseling te voorschijn. 't Zijn vruchten, die gerijpt zijn door de langzame werking der eeuwen. Indien nu Corneille, en Molière zelfs, van de werken van Rotrou hebben voordeel getrokken, zoo moet ik verklaren dat, al hebben die twee genieën als meesters een weg bewandeld, dien de dichter van Dreux schoorvoetend opging, deze echter het moeijelijkste deel van den arbeid heeft volbragt. Rotrou heeft het sein gegeven tot verbetering van het tooneel. In een werk dat Guizot in 1852 over Corneille heeft uitgegeven, verwondert hij zich over den titel van vader, dien Corneille aan Rotrou gaf en is hij ten andere zeer kwistig met lofbetuigingen ten opzigte van Hardy, terwijl hij er tegenover den ouden treurspeldichter zeer spaarzaam mede is. Guizot schijnt bij den eersten oogopslag gelijk te hebben, want de stukken van Rotrou, die nog worden opgevoerd, Venceslas en Saint-Génest, zijn van lateren datum dan de meesterstukken van Corneille. Immers de Cid is van 1636; Horace en Cinna van 1639; Venceslas van 1647; - Polyeucte van 1640; Saint-Génest van 1647. Maar dat bewijst alleen, dat de leerling den meester spoedig had overtroffen. Wanneer men zich slechts wil te binnen brengen, dat tusschen het eerste stuk van Rotrou, l'Hypocondriaque, en het eerste stuk van Corneille, Mélite, elf jaar verliepen (1618-1629), zal men begrijpen, dat Rotrou gedurende dat tijdsverloop een kennis van het tooneel heeft kunnen verkrijgen, die Corneille niet bezat. Het is duidelijk dat, toen een oplettende en naauwkeurige studie der stukken van Garnier en Hardy hem het zwakke van zijn produkten had aangetoond en ideeën van hervorming had ingegeven, hij
ze aan Corneille heeft medegedeeld met het gezach

{==642==} {>>pagina-aanduiding<<}
eener lange ondervinding en dat hij dezen, een jongen en ontvankelijken geest, op een weg heeft gebragt, dien hij zelf niet kon bewandelen. De invloed van Rotrou op Corneille, die onbetwistbaar is door de bekentenis van den grooten treurspeldichter zelven, heeft zich geopenbaard door raadgevingen, meer dan door voorbeelden en het is te betreuren, dat Guizot dit niet beter heeft begrepen.
Daarenboven verdedigde Rotrou zijn roemrijken kweekeling tegen de onregtvaardige kritiek, die hem zocht te verpletteren en de lof, dien hij in den mond van Saint-Génest plaatst, is een bewijs, dat Corneille niet alleen in den strijd stond:

Nos plus nouveaux sujets, les plus dignes de Rome, 
Et les plus grands efforts des veilles d'un grand homme, 
A qui les rares fruits, que sa muse a produits 
Ont acquis dans la scène un légitime bruit, 
Et de qui certes l'art comme l'estime est juste, 
Portent les noms fameux de Pompée et d'Auguste, 
Ces poèmes sans prix, où son illustre main, 
D'un pinceau sans pareil a peint l'esprit romain, 
Rendront de leurs beautés votre oreille idolâtre, 
Et sont aujourd'hui l'âme et l'amour du théatre. 

Guizot heeft door de verdiensten van Hardy te vergrooten en losjes over de oorspronkelijkheid van Rotrou heen te stappen, partijdigheid aan den dag gelegd. Hoe groot de afstand ook zijn moge, die Hardy van Jodelle en Garnier scheidt, die tusschen Rotrou en Hardy is niet minder groot. Hardy, die sierlijk schijnt bij zijn twee voorgangers vergeleken, is plat, wanneer men hem tegenover Rotrou plaatst; en niet in een stuk van den schrijver van Venceslas zal men de ongepastheden aantreffen, die in Lucrèce, le Mariage infortuné en l'Hospitalité violée voorkomen. De stijl is daarenboven de toetssteen, die den afstand aangeeft, welke deze twee auteurs van elkander scheidt. Guizot, die bekent, ‘dat de stijl van Hardy hard, onzuiver en oneigenaardig is, en dat hij het platte heeft van een man, van wien de noodzakelijkheid, om in zijn eigen onderhoud en dat eener troep comedianten te voorzien, soms twee duizend verzen in vier en twintig uur afperste!’ zou bezwaarlijk die verwijten tot Rotrou kunnen rigten, die, zij ook zijn stijl verouderd en dragen ook sommige beelden het merk van den slechten smaak dier tijden, over het algemeen de helderheid en mannelijke kracht van Corneille op zijde streeft. Rotrou is nooit plat en met betrekking hierop is het vreemd, dat Molière, die werkte in een tijd, waarin de smaak veel zuiverder

{==643==} {>>pagina-aanduiding<<}
was, zich soms van uitdrukkingen heeft bediend, die men te vergeefs bij Rotrou zou zoeken.
Men kan de zeven en dertig stukken van Rotrou, die tot ons zijn overgekomen en die in 1820 te zamen zijn uitgegeven, in drie categorieën verdeelen. Vooreerst die gemaakt zijn in den smaak van den tijd, dat is vol Spaansche en Italiaansche verwarring. Hij put zijn onderwerpen uit de ridderromans en uit de reminicentien van Durfé en de la Calprenède. De ridders, de koningen van Quindaye en Thessalië en van liefde dronken herders gaan er op en neêr met de vorstinnen van Antiochië en Griekenland en de Bradamantes, ‘Crue fille de Florisette.’ 't Is een wereld, die tegenwoordig vreemd en bijna bespottelijk is, maar de fantazie kan er zich vrijelijk in bewegen en men laat zich bij de lezing soms medeslepen door die verleidelijke uitspatting der verbeelding. Drie vierde van de werken van Rotrou zijn in dat genre gemaakt; zijn gemakkelijkheid van voortbrengen is dus verklaard en men begrijpt dat het mogelijk is, dat hij in sommige jaren tot vijf stukken toe in vijf bedrijven heeft doen ten tooneele voeren, Met al de middelen die hij in 't werk stelde, als schaking, onderschuiving van kinderen, onbekende of verdachte geboorten, voorgewende dooden enz., is het niet moeijelijk een stuk te verwarren en weder te ontknoopen en wat dit aangaat, zoo moet men erkennen, dat Rotrou hierin zelfs onze hedendaagsche melodrama-makers de loef afsteekt. Cleagenor en Doristhée; l'Heureuse Constance, Celiane, la Belle Alphrède, la Pélérine amoureuse, Clarice, Florimonde, l'Illustre Amazone, Agésilan de Colchos, l'Innocente Infidélité, les Deux Pucelles zijn de voornaamste stukken van dit genre.
Onder de tweede categorie brengen wij zijn stukken, die hij naar de oude theaterprodukten gekopiëerd heeft. Gekopiëerd is het juiste woord en Rotrou ontkende dit in geenen deele. De namen der personaadjes zijn zelfs in sommige stukken, als de Menechmes, niet veranderd. Van de Grieksche tooneelschrijvers heeft hij alleen Sophocles en Euripides geplunderd, terwijl hij, naar 't schijnt, terug deinsde voor de woeste poezie van Aeschylus. Het Romeinsche theater heeft hem alleen Plautus afgestaan aan wien hij het onderwerp der Menechmes, van Amphitryon en van de Captifs heeft ontleend; want l'Hercule mourant en Antigone van Seneca zijn slechts navolgingen van Sophocles en Euripides. Deze kopieën toonen nogthans een der eigenaardigste zijden van het talent van

{==644==} {>>pagina-aanduiding<<}
Rotrou. Zij bewijzen, dat hij, het genre moede, 't welk de smaak van het publiek hem opdrong, meer edele, eenvoudige en verheven onderwerpen zocht. Daar men den invoerder van iets nieuws met gesis en gefluit zou hebben begroet, beproefde hij door voorbeelden aan de ouden ontleend, den geest van het publiek bezig te houden met karakters en hartstogten, en niet te vermoeijen met intrigues. Hercule mourant is van 1632, Antigone van 1638. Deze stukken zijn dus verscheiden jaren vroeger gemaakt dan de meesterwerken van Corneille, en een bewijs van den invloed van Rotrou. Ten laatste volgen in de derde categorie de stukken, die de wettige kinderen van zijn verbeelding zijn en die nog heden worden opgevoerd: Le martyre de Saint-Génest, Venceslas, Cosroës. In dezen dankt Rotrou zijn succes slechts aan zich zelven. Hij heeft blijkbaar met het verleden gebroken. Die eenvoudigheid, grootheid, ernst van de intrigue behooren blijkbaar aan hem en moesten vreemd afsteken bij de werken zijner voorgangers. Het aantal dezer stukken is niet grooter dan de drie, die wij daar juist noemen, maar zij zijn voldoende, om Rotrou den titel te waarborgen van hervormer van het tooneel. Wij willen eenige stukken der drie genoemde genres ontleden. In Agésilan de Colchos wordt de jonge Agésilan, koning van Colchos, bij het zien van een portret, verliefd op Diana, dochter van Florisel, keizer van Griekenland en Sidonia, koningin van Guindaye. Sidonia is indertijd misleid door Florisel, die haar heeft verlaten, om met Lucelle te huwen. Nu besloot zij, ten einde zich over deze handelwijze te wreken, de hand harer dochter te geven aan dengene, die haar het hoofd des meineedigen minnaars bracht, Agésilan verkleedt zich als vrouw en slaagt er in, om onder den naam van Daraïde vriendschapsbetrekking aan te knoopen met Diana. Inmiddels komt een
ridder, Anaxartes, aan het hof van Sidonia, en roemt de schoonheid zijner maîtresse boven die van alle vrouwen. Agésilan voelt zich vernederd door deze grootspraak, grijpt naar het zwaard en dwingt Anaxartes de schoonheid van Diana boven die van alle vrouwen te erkennen. Sidonia wil hierop den moed van Agésilan dienstbaar maken aan haar wraak. Een storm werpt Florisel op de kusten van Guindaye; Agésilan, die zich op het strand bevindt, kondigt Sidonia aan, dat Florisel niet meer in 't land der levenden is. De koningin voelt op die tijding haar onde liefde voor den trouwelooze weder herleven; zij geeft zich

{==645==} {>>pagina-aanduiding<<}
aan de wanhoop over en verlangt Florisel te zien, die maar ingeslapen was. Alle haat is daarop in haar gemoed uitgedoofd en Florisel bekent schuld en trouwt, weduwnaar geworden, Sidonia, die de hand harer dochter Diana aan Agésilan geeft, nadat deze het masker van Daraïde heeft afgelegd.
Men vindt in dit stuk een gevoel van de natuur dat uitkomt te midden van het imbroglio der intrigue. In de eerste scène van het derde bedrijf slaapt Diana in bij een fontein en haar kamenier Ardenia plukt gedurende haar slaap een bouquet.

Sur les bords émaillés de ce cristal humide.... 
Au bord de ces fontaines 
Que frisent les zéphyrs de leurs fraîches haleines. 
- Que cet émail est rare et que l'oeil enchanté 
S'égare doucement dans sa diversité! 
Mais, ô doux ornements dont la terre est parée, 
Que votre éclat si doux est de courte durée! 

Voyez, zegt iets verder Agésilan, die midden op het tooneel gaat staan:

Voyez que tout est calme et que ces doux zéphyrs, 
De peur de l'éveiller, retiennent leurs soupirs.... 
Telle, ayant mis le cerf ou la biche aux abois, 
Diane se repose à l'ombre des bois. 

Die levendige indruk van de buitenwereld verdient te worden opgemerkt, daar hij in dien tijd zeer zeldzaam was, en ik voor mij ken slechts één schrijver, Segrais, die hem in die mate bezat.
De Deux Pucelles, die als model gediend hebben voor de Rivales van Quinault zijn nog meer verward dan Agésilan de Colchos. 't Is moeijelijk een handeling meer ingewikkeld te maken, dan die van dit stuk. Om hiervan een idée te geven, kunnen wij niet beter doen, dan de inleiding over te schrijven die in de uitgaaf van Desoer daaraan voorafgaat:
‘Theodore, een jonge juffer uit Sevilla, gevoelig voor de liefde, die Don Antonio haar bewijst, en verleid door de belofte van een huwelijk, geeft zich aan hem over. Theodore is de eene heldin van het stuk, Leocardie is de andere. Deze heeft een nachtelijk rendez-vous gegeven in haar vertrekken aan Don Antonio. Men ziet dat de titel van Twee Maagden een ironie is. Don Antonio, verliefd op Leocardie, zou haar in 't geheim gaan bezoeken, toen hij een brief van Theodore ontving. Door wroeging gefolterd en niet in staat zijn nieuwen hartstogt te beteugelen,

{==646==} {>>pagina-aanduiding<<}
besluit hij Sevilla te verlaten en naar Rome te gaan. Zijn twee maitressen verkleeden zich als mannen en volgen hem. Het toeval brengt hen allen in een hôtel bijeen, waar, onder een tal van gebeurtenissen van allerlei aard, de kluchtige herkenning plaats heeft van Theodore en Alexander, haar broeder, die met haar in 't idée dat zij man was, dezelfde kamer bewoonde. De vrouw van den hôtelbewaarder, evenzeer misleid door de verkleeding van Theodore, wordt verliefd op haar. Deze liefde en de jaloerschheid van den hôtelhouder maken dit imbroglio nog meer ingewikkeld, maar zijn zeer geestig verhaald. Alexander is de minnaar van Leocardie, hij vindt haar in de herberg en treedt weder in zijn regten. Don Antonio komt tot Theodore terug en het stuk eindigt met een dubbel huwelijk.’
Verscheidene scènes, onder anderen die, waarin de dwaling der hôtelhoudster voorkomt, zijn zeer boeijend voorgesteld en moesten niet weinig bijdragen tot het succes der comedie, dat, volgens de levensbeschrijvers van Rotrou, schitterend geweest is. De familie der Beanforts, Longueville, de la Rochefoucauld en Chevrense bereidden zich daardoor voor tot de even verwarde en even kleine comedie, die zij in de Fronde gingen spelen.
Het onderwerp Clarice ou l'Amour Constant rust altijd op dezelfde gegevens. De verkleeding van Leander als vrouw maakt de basis der intrigue uit, die, dit moet men zeggen, minder ingewikkeld is dan de andere. Een jong mensch, Leander, zoon van Raymond, bemint Clarice, dochter van Horace. De twee familiën, die vroeger zeer wel met elkander waren, zijn elkander nu vijandig gezind, en Leander wordt op het oogenblik, waarop hij naar Florence gaat om zijn meisje in stilte te gaan zien, door zeeroovers medegenomen, die hem gedurende zes jaar in slavernij houden. Eindelijk gelukt het hem te ontsnappen en komt hij onder de kleederen van een vrouw en den naam van Hortense in dienst van Horace. Het geheele stuk handelt over den strijd, dien Clarice tegen haar vader moet voeren. Deze toch wil haar dwingen te trouwen, terwijl zij haar minnaar, dien zij in Hortense niet herkend heeft, getrouw wil blijven. Een bluffer en een belagchelijk geneesheer willen beiden haar trouwen en brengen het komieke in het stuk. Ten laatste sterft de vader van Leander en vraagt als een bewijs van verzoening, dat Horace zijn dochter aan Leander als vrouw geeft. Horace willigt dien wensch van zijn ouden vriend in en het

{==647==} {>>pagina-aanduiding<<}
stuk eindigt, als een vaudeville, met een huwelijk. Merken wij in het voorbijgaan op, dat dit onderwerp dat van Shakespeare in Romeo en Juliette zeer nabijkomt. Men weet, wat hij er van gemaakt heeft en kent dus het verschil tusschen het genie en het talent.
De liefde, die het fonds in al deze stukken uitmaakt, wordt er altijd in verheerlijkt. Leander heeft in al de ongelukken gedurende de zes jaren van slavernij slechts ééne gedachte: Clarice weêr te zien. Clarice twijfelt van haar kant niet ééns aan de standvastige genegenheid van haar minnaar en verzet zich met volharding tegen de raadgevingen van haar vader. De gedachte aan het ontrouw worden van Leander komt geen oogenblik bij haar op. Dit vurig en innig geloof aan de liefde is een karakteristieke trek in al de werken van dezen tijd.
In Clarice heeft Rotrou het personaadje van den bluffer of grootspreker, dien hij reeds hier en daar in Agésilan de Colchos en in Amélie vlugtig geschetst had, uitvoerig voorgesteld. Rosaran, Emile, Rhinoceronte zijn, onder drie verschillende vormen, niets anders dan de Miles Gloriosus van Plautus. Dit type was te dier tijde waarin men het oorspronkelijk herhaaldelijk onder de oogen kreeg, zeer vermakelijk. De buitensporigheid en de fanfaronnade der Spaansche officieren wekten den lachlust van den reeds zelf niet weinig blufferigen Franschman op. De Matamore moest in ieder stuk voorkomen en Rhinoceronte van Rotrou is er het typisch portret van.
Dat men hem zich zelven hoore prijzen. Zijn knecht Leonin vraagt hem:
‘Et devant quels témoins a paru ce grand coeur?

	Rhinoceronte.
Il n'en reste pas un, car tous sont morts de peur. 
Ma seule voix, mon ombre et mon souffle est funeste. 
Sais tu mes qualités? lieutenant de la peste, 
Intendant-général des menaces du Sort, 
Colonel du carnage et commis de la mort, 
L'effroyable terreur de la terre et de l'onde; 
Pour tout dire en un mot: le destructeur du monde 

Zijn grootspraak op 't gebied der liefde is niet minder stout dan die op oorlogsterrein:

Je ne me flatte point, mais j'ai, sans vanité, 
Entendu quelquefois parler de ma beauté. 
Aussi bien que du corps je triomphe des âmes, 
Et, si je ne te dis qu'un million de dames, 

{==648==} {>>pagina-aanduiding<<}

Que j'ai mis pour un jour dedans le monument, 
Ce n'est point me vanter, c'est parler sobrement. 
Quânt à blesser les coeurs j'ai ma vue occupée, 
J'ai fait autant d'exploits des yeux que de l'épée. 
Selon l'air que je prends, tout succède à mes voeux: 
Ange quand il me plaît et diable quand je veux. 

En verder:

Je suis ce qui me plaît! j'ai cent fois pour un jour 
Pris ou laissé la forme ou de Mars ou d'Amour; 
Je me fais et défais, et, comme je m'avise, 
Je me rends agréable ou m'incapitanise: 
Tantôt je me signale en mille exploits vainqueurs, 
Tantôt me divertis au carnage des coeurs; 
Enfin, soit que je plaise ou soit que j'extermine, 
Toujours ou ma douceur ou ma force est divine. 

Tot volkomen afwerking van dit portret wete men, dat de Matamore even bang. als blufferig was en dat hij, zoo dikwijls hem de een of ander wat bar aansprak, achteruitkrabde, maar dit op een potsierlijke wijze, zóó dat hij zich zelven altijd redenen daarvoor opgaf, die zijn ijdelheid genoegzaam streelden. Wanneer Rhinoceronte door Alexis wordt uitgedaagd met de woorden:

Au moins une estocade. 
Pour marquer le beau feu dont nous sommes épris: 

antwoordt hij:

Je ne hasarde point un homme de mon prix, 
Qui sait par jugement mépriser une injure, 
Et que tout coeur mourrait de la moindre blessure. 

Er komt daarenboven in Clarice een geneesheer voor, met name Hippocrate, die even als Rhinoceronte, naar de hand van Clarice dingt, en sommige komieke scènes in het leven roept, die ons aan Molière doen denken. Deze roemrijke naam zal ons tot overgang dienen om de stukken, die Rotrou naar de ouden heeft gemaakt, te onderzoeken en wel voornamelijk Les Sosies, die de stof voor Amphitryon aan Molière hebben verschaft. In deze navolging der ouden, wij herhalen het, ligt voornamelijk de oorspronkelijkheid van Rotrou. Daar hij den hartstogt in het drama niet kon of niet durfde bestuderen, deed hij ten minste zijn best er karakters in te zoeken. Les Sosies zijn van 1636. Reeds in 1632 had Rotrou aan Plautus het onderwerp der Ménechmes ontleend. In deze twee comedien volgt hij zijn model

{==649==} {>>pagina-aanduiding<<}
op den voet. Evenwel is er in les Sosies een meer losse gang en de vertaler heeft zich toevoegingen en weglatingen veroorloofd, die meer regtstreeks in verband staan met onze zeden dan de text van den Latijnschen dichter.
Molière heeft van den Amphitryon een Fransch onderwerp gemaakt. Wij behoeven den inhoud van het stuk niet te verhalen, maar men weet over 't algemeen niet, dat hij, puttende uit dezelfde bron als Rotrou, eveneens die eer aan dezen bewezen heeft en geheele scènes van hem heeft overgenomen, die niet in Plautus staan, en dat zonder zijn naam te noemen of zonder er iets aan te veranderen. Men weet dat de groote blijspeldichter hetzelfde gedaan heeft met de Cyrano van Bergerac. Hij noemde dit: ‘Je prends mon bien, où je le trouve,’ en dit antwoord is voorzeker zeer geestig, maar het ware beter geweest, indien hij, nu hem zijn goed was afgenomen, zich een ander hadde verschaft. Hij was daartoe rijk en verstandig genoeg. Voor het overige ga ik hier niet op door en geloof gaarne dat, zoo les Sosies van Rotrou onze opmerking verdienen, zij hiervoor dank moeten weten aan den Ampithryon van Molière. Tusschen de twee stukken toch zijn twee en dertig jaar verloopen (1636-1668) en 't is waarschijnlijk, dat, bijaldien het suceès der Sosies aanzienlijk ware geweest, dat korte tijdsverloop ze niet hadde doen vergeten en de vijanden van Molière niet zouden hebben nagelaten hem van plagiaat te beschuldigen. Hoe 't ook zij, Rotrou heeft niet te vergeefs voor Molière geleefd en wij constateren alleen het feit dat deze zijn voorganger duchtig gesnoeid heeft.
Hercule mourant is gevolgd naar de Trachinien van Sophocles en Hercule au mont Oeta naar Seneca.
Dit stuk is de eerste proeve van Rotrou om een onderwerp uit de oudheid te behandelen en het is te betreuren, dat hij zich door het hyperbolisch en declamatorisch genre van Seneca in plaats van door den eenvoud van Sophocles heeft laten inspireren. De tragedie wordt in dien toon iets onverdragelijks, en zelfs Corneille kan niet geheel en al van die fout worden vrijgepleit; maar daar zijn goede smaak hem verhinderde het overdragtelijke in den stijl of in de taal te leggen, heeft hij het in het karakter zijner personaadjes gebragt.
Hercule mourant is van 1632. Dit stuk wordt voorafgegaan door een opdragt aan den kardinaal de Richelicu, van wien

{==650==} {>>pagina-aanduiding<<}
Rotrou een jaargeld kreeg. Deze ode is even als alle oden die de schrijvers aan hun beschermers toezingen, buitengewoon bombastisch en overdreven, zóó zelfs dat men aan de echtheid er van zou twijfelen, indien deze ongelukkigerwijze niet bewezen was; zij stemt ons tot treurige opmerkingen, wanneer men bedenkt, wat de trots van den man heeft moeten lijden, die later een zoo prachtigen brief schreef. Hij schrijft den kardinaal:

Ton ardeur rompt tous les obstacles 
Et produit de si grands effets, 
Que qui ne croit pas aux miracles 
Doit douter de ce que tu fais. 

De lofbetuiging gaat zoover, dat Rotrou ten slotte aan Frankrijk onder het bestuur van den grooten kardinaal een verandering der jaargetijden belooft, die ieder zal bevredigen:

De l'or d'une perruque blonde 
La terre enfin se parcra, 
Toute grosse qu'elle sera 
De l'aliment de tout le monde. 

In Antigone (1638) heeft Rotrou de Antigone van Sophocles en de Phenicische vrouwen van Euripides door elkander gewerkt; maar daar de toeschouwers van die dagen een groot aantal toestanden en voorvallen begeerden, heeft hij twee geheel verschillende handelingen naast elkander geplaatst en zóó alle interest aan zijne tragedie ontnomen. De twee eerste bedrijven behandelen den wedstrijd of liever de rivaliteit tusschen Eteocles en Polynices, de drie laatsten de zorg van Antigone om een waardige begraafplaats te geven aan het lijk van Eteocles. Alles eindigt met den dood van Antigone en dien van haar minnaar Henon, die zich op haar lijk doodt. Racine heeft dan ook volkomen gelijk, wanneer hij in zijn voorrede van de Frères ennemis zegt: ‘Dit onderwerp is vroeger behandeld door Rotrou, onder den titel van Antigone. Maar hij liet de twee broeders sterven reeds in het begin van het derde bedrijf. Het overige was, in een zeker opzigt, het begin van een andere tragedie, waarin geheel andere toestanden voorkwamen, en hij had in één stuk twee verschillende handelingen vereenigd, waarvan de eene ontleend is aan de Phenicische vrouwen, van Euripides en de andere aan de Antigone van Sophocles. Ik begrijp dat deze tweevoudige actie aan zijn stuk heeft kunnen schaden, dat overigens verschillende schoone plaatsen bevatte.’

{==651==} {>>pagina-aanduiding<<}

Trouwens, Racine maakte evenmin als Rotrou zwarigheid, om de personaadjes zijner tragedie te veranderen, en men wachte zich wel, te meenen, dat men zich, na de Antigone of de Frères ennemis gelezen te hebben, een idée kan maken van de Grieksche drama's.
Van de stukken, die Rotrou zelf gemaakt heeft, is Venceslas het eenige, dat nog jaarlijks te Parijs in het théatre Français wordt gespeeld. De Martyre de Saint-Génest, eenige jaren geleden in het Odeon gegeven, beviel maar zeer middelmatig. Ik voor mij, hoewel ik regt laat wedervaren aan de schoone passages, die in Venceslas voorkomen, stel den Martyre de Saint-Génest op hooger prijs. Ik vind dat er een meer mannelijke geest, een grooter eenvoudigheid en iets meer natuurlijks dan in den Venceslas gelegen is.
Het onderwerp dezer laatste tragedie is zonder twijfel ontleend aan een stuk van Rojas, een Spaansch auteur, getiteld ‘on ne peut être père et roi’, en dat thans geheel onbekend is. Men weet, dat in die dagen de Fransche schrijvers bijzonder op de hoogte waren van het Spaansche tooneel.
Wenceslaus, koning van Polen, heeft twee zoons, Ladislaus en Alexander, die beide dezelfde vrouw, Cassandra, hertogin van Königsberg, beminnen. Ladislaus de oudste, en toekomstig opvolger van Wenceslaus, is door Cassandra, die Alexander in stilte bemint, afgewezen. De Prins, woedend over deze teleurstelling, doodt zijn broeder op het oogenblik, waarop hij onder een valschen naam de schoone hertogin heeft gehuwd. Deze komt bij Wenceslaus om wraak te eischen en stelt hem op die wijze tusschen zijn pligt als vorst en zijn regten als vader. Eindelijk, terwijl de jonge zuster van Ladislaus, Theodora, en haar minnaar, de hertog van Kurland, de krachtigste steun van Polen, hem smeeken zijn zoon te sparen, veroordeelt hij hem ter dood en doet afstand van de kroon ten zijnen behoeve vóór den dag der teregtstelling. Op die wijze had hij èn het regt geëerbiedigd èn zijn vaderlijke regten behouden.
De indruk, dien deze tragedie op ons maakt, is groot. Jammer dat zij hier en daar ontsierd wordt door onnutte en ingewikkelde intrigues, die de duidelijkheid in den weg staan.
In 1759 droeg mevrouw de markiezin de Pompadour, die Venceslas zeer schoon, maar den stijl er van eenigzins verouderd vond, aan Marmontel op, om het stuk te herzien. De markiezin,

{==652==} {>>pagina-aanduiding<<}
die overigens een fijnen en kieschen smaak had, gaf daarvan bij deze gelegenheid geen blijken. Marmontel kneedde de ruwe taal van Rotrou in een kleurloozen en smakeloozen stijl en nam er al het karakteristieke uit weg. De heiligschennis werd dan ook gestraft, want het stuk is op die wijze nooit gegeven, daar Lekain, de acteur, die Wenceslaus moest voorstellen, op het tooneel de taal van Rotrou en niet die van Marmontel sprak, 't geen de repliek van dezen laatste eveneens onmogelijk maakte.
Maar zooals gezegd is, de Martyre de Saint-Génest schijnt mij toe in vorm en inhoud den Venceslas te overtreffen. Behalve het daarvan reeds gezegde, is ook de handeling veel eenvoudiger. De bekeering van Génest, een heidensch tooneelspeler, tot het Christendom, terwijl hij de rol van Hadrianus vervulde voor den keizer Diocletianus, neemt de vijf bedrijven dezer tragedie in, zonder dat de belangstelling van den lezer één oogenblik verflaauwt. Rotrou heeft met een behendigheid, even groot als die van Corneille, zoo niet grooter, den geest der toeschouwers weten bezig te houden met kleinigheden, zoodra hij zelf bemerkte dat hun aandacht verminderde.
Wij eindigen hier deze schets over Rotrou, met wien wij gemeend hebben onze lezers in kennis te moeten brengen. De nakomelingschap toch is, naar ons inzien, zeer ondankbaar geweest tegenover den leermeester van Corneille en den hervormer van het Fransch tooneel, dat vóór hem in den ellendigsten staat verkeerde.
Zijn stijl moge verouderd zijn, en 't genie van een Molière of Corneille moge in zijn werken ontbreken, 't is onbetwistbaar, dat zij getuigen van een buitengewoon talent en groote kennis van het tooneel, reden genoeg om hem niet te vergeten.

D.B.


















{==653==} {>>pagina-aanduiding<<}

Binnenlandsche letterkunde.

Bibliographie.





I. Fraaije Letteren.

Romeinsche antiquiteiten, ter voorbereiding voor het hooger onderwijs bewerkt door Mr. J.A. Schneither. Tweede druk, herzien door Dr. A.H.G.P. van den Es, Groningen, J.B. Wolters (1865). Prijs ƒ 1,60.
De geleerde en verdienstelijke conrector van het Gymnasium te Groningen, die behalve andere leerboeken ook eene handleiding voor de Grieksche Antiquiteiten vervaardigde, heeft voor het hier aangekondigde leerboek van Romeinsche Antiquiteiten vrij wat meer gedaan dan de titel en de bescheidene voorrede zeggen. - Immers hij heeft niet slechts ‘bepaald noodzakelijke wijzigingen en verbeteringen,’ aangebracht, door b.v. in het geheele boekske eene nieuwe spelling in te voeren en hier en daar iets bij te voegen, weg te laten of te veranderen, maar ook het werkje verrijkt door een uitvoerig register dat de waarde voor het gebruik zeker heeft verdubbeld. - En toch, Dr. van den Es houde ons het woord ten goede, wij zijn onbevredigd. - Wij hadden den eersten druk eenige jaren bij het onderwijs gebruikt, hadden allengs allerlei grootere en kleinere gebreken opgemerkt en zagen natuurlijk, zooals voor de hand ligt, in de eerste plaats of die, hetzij dan vermeende of werkelijke, gebreken van ons eigen vinden en denken waren weggenomen of hersteld. - Bij lezing en vergelijking vonden wij daarvan geene bewijzen. - Door de Redactie van dit tijdschrift uitgenoodigd deze tweede uitgave aan te kondigen, willen wij van de gelegenheid gebruik maken om onze opmerkingen bijeen te brengen. - Dr. van den Es, die reeds alleen door ‘een oog te laten gaan over den herdruk’ zooveel tot meerdere bruikbaarheid van dit werkje heeft bijgedragen, die door boeken voor vakgeleerden en

{==654==} {>>pagina-aanduiding<<}
voor schoolgebruik zich bij de voorstanders der oude letteren reeds vele verdiensten heeft verworven, veroorlove ons over het begrip en den omvang van ‘bepaald noodzakelijke wijzigingen en verbeteringen’ met hem in meening te verschillen, en beschouwe de mededeeling dezer opmerkingen als een gevolg van onze levendige belangstelling in de handhaving van de studie der oude letteren en in alle pogingen en middelen die tot handhaving moeten strekken.
Quintilianus, die in zijnen tijd zeker wel over onderwijs mogt medespreken en daarover steeds lezenswaardig blijft, zegt Inst. Orat. I, 1, 20: ‘id imprimis cavere oportebit, ne studia, qui amare nondum potest, oderit et amaritudinem semel pereeptam etiam ultra rudes annos reformidet.’ Het ware wenschelijk dat allen, die zich aan het onderwijs laten gelegen liggen, de waarheid dier woorden, hetzij onwillekeurig of met voordacht, toepasten. Wij zijn overtuigd dat vele schoolboeken - en men wordt er thans bijna door overstelpt - oneindig veel zouden gewonnen hebben, indien de maker zich duidelijk den billijken eisch der jeugd voor oogen hadde gesteld, dien Quiutilianus namens haar in de aangehaalde woorden uitspreekt. Het is mogelijk dat de jongen nog eens met veel meer boeken naar school moet gaan dan hij reeds nu verplicht is te dragen, want de loop der tijden schijnt meêtebrengen dat voor den man verdeeling, voor den jongen daarentegen ophooping van stndie en werk en arbeid noodzakelijk is: - doch werd aan den eisch van Quintilianus voldaan, dan zou elk leerboek zóóveel aan dikte verliezen en zóóveel aan innerlijk gehalte winnen dat de jongen misschien met lust het pak boeken kon blijven torschen. Waardoor toch moet een jongen noodzakelijk van cenig leervak afkeerig worden en blijven? Onze innige overtuiging antwoordt: nooit door den aard van het vak zelf, maar, afgezien van bijkomende redenen, door den aard van het onderwijs dat hij er in ontvangt. En nu zal het wel geen betoog behoeven dat het leerboek tot den aard van het onderwijs wel degelijk afdoet. Immers, zoo ook al de onderwijzer zich op de les geheel van het leerboek losmaakt, wat beteekenen de weinige lesuren in vergelijking van den langen tijd dien de leerling buiten de lesuren het boek onder zijne attributen medevoert? - Moet niet elk docent zich in de eerste plaats ten doel stellen dat hij den jongen leere zelf te werken en zich zelf te helpen? En
wanneer de jongen zoover gekomen is dat hij uit eigen beweging iets wil leeren en zijn bock uit de rommelzode neemt,

{==655==} {>>pagina-aanduiding<<}
is het dan niet van groot belang dat zoo'n boek den jongen aantrekt? En wanneer hij later een eigen studievak heeft gekozen, doct dan de herinnering aan zoo'n boek niets af tot het onderhouden van het eenmaal geleerde? Zoo deze vragen bevestigend moeten beantwoord worden, dunkt ons dat vele leerboeken voor hooger en middelbaar onderwijs niet aan hunne bestemming kunnen beantwoorden. - Het maken van een goed schoolboek moet, naar onze meening, veel meer tijd en zorg en nadenken kosten dan dikwijls blijken besteed te zijn. Waartoe zoo vaak een nieuw boek in een ommezien samengesteld? Zou men nooit iets uit de oude overnemen? Of zou juist dat snelle werken zieh gedeeltelijk laten verklaren door aantenemen dat in het ééne boek minstens evenveel uit het andere overloopt als oudtijds uit het ééne edictum in het andere? Waarom dan niet liever een bestaand bock gewijzigd en verbeterd? Het doct ons genoegen het feit te kunnen vaststellen dat in dit opzicht, hetgeen Dr. van den Es gedaan heeft, met ons denkbeeld overeenkomt. Ons verschil betreft slechts de grenzen. Naar onze overtuiging moeten, om ons bij de oude letteren te bepalen, schoolboeken voor grammatica, themata, geschiedenis en antiquiteiten in het algemeen vrij wat meer gezuiverd en bekort worden. Wat Quintilianus Inst. Orat. I, 8, 21 bepaaldelijk van den grammaticus zegt: ‘mihi inter virtutes grammatici habebitur aliqua neseire,’ is zeker niet uitsluitend voor het leerboek der grammatica geldig. Wij herinneren ons nog levendig het inscherpen van τύπτω, het opklappen van ἐτησίαι, χλούνης, χρηστής en ἀϕύη, woorden die men na verloop van eenige jaren misschien wel eens
op ééne plaats van dezen of genen schrijver zou kunnen ontmoeten. Wij gevoelen sympathie met de gedachte die bij Heine tot grondslag ligt, waar hij in het tweede deel der Reisebilder den draak steekt met vis, buris, sitis enz. ‘diese Wörter, die soviel aufsehen in der Welt gemacht haben,’ en met de verba irregularia die ‘sich von den verbis regularibus dadurch unterscheiden dass man bei ihnen noch mehr Prügel bekommt.’ Wij meenen ons van vroegere dagen een Grieksch themaboek te herinheren, waarin tot inprenting van den regel over den vocativus der derde declinatie voorbeelden in den trant van ‘o oude vrouw met éénen tand,’ ‘o bosje knoflook’ werden opgedischt: - maar wij kunnen toch evenmin cenen glimlach weêrhouden, als wij in een leerboek voor geschiedenis of antiquiteiten, zooals b.v. in de tweede uitgave van dat van Mr. Schneither, nog steeds, om maar

{==656==} {>>pagina-aanduiding<<}
iets te noemen, de schimmen der romeinsche koningen zien rondwaren, nog steeds met zekerheid vernemen wat elk hunner op eenen bepaalden tijd hier op aarde moet gedaan hebben. - En dat gebenrt nog wel, nadat Mommsen de jongens van die spoken in de geschiedenis voor altijd moest verlost hebben door de prachtige opmerking in de ‘Römische Chronologie’ p. 151: ‘Die albanische Königstafel unterscheidet von der römischen sich hauptsächlich dadurch, dass sie nicht in unsern Schulen auswendig gelernt zu werden pflegt, und daher weder pädagogische Rücksichten noch kindliche Reminiscenzen hier der historischen Kritik ins Handwerk gegriffen haben.’
Hiermede komen wij van zelf tot het onderhavige boekske terug en zullen ons thans uitsluitend daarbij bepalen. -
Wij stellen voor een goed leerboek vier eischen: beknoptheid, nauwkeurigheid, goeden stijl en nette uitvoering. -
Op de uitvoering valt niets af te dingen; vorm, druk en letter zijn zeer goed en practisch. - Tegen de wijze waarop men met de andere eischen is te werk gegaan hebben wij echter eenige bedenkingen. -
Vooreerst is, naar ons oordeel, aan de noodige beknoptheid niet voldaan. - Beknoptheid is betrekkelijk. - Wat bedoelen wij er dus mede? Wij zullen ons nader verklaren. Er schijnt te veel en te weinig gezegd. - Te veel. - Wij spraken reeds van de koningen. - Op pag. 41 en 42 vindt men niet alleen hunne namen, maar ook met ronde jaartallen hoe lang elk geregeerd en wat elk gedaan heeft. - Op pag. 48 worden hunne namen en de geheele duur hunner regeering nog eens vermeld. - Door het geheele werkje leest men op verschillende plaatsen, b.v. p. 6, 8, 9, 13, 14, 15, 16, 19, 23, 24, 60, 62, 69, 70, 98, 104, enz. van allerlei daden, die door en onder de koningen zouden verricht zijn. - Voorts worden dan nog eens 10 bladzijden, van p. 48-57, afzonderlijk aan de staatsinrichting onder de koningen toegewijd. - Ook wordt ons op p. 1 en 2 de ‘stichtingssage’ niet onthouden. - De zaak der tienmannen wordt ons op p. 81 met eene zekerheid medegedeeld als ware zij gisteren voorgevallen. - Men is geheel op de hoogte van den oudsten werkkring van senaat, comitiën en magistraten en men weet zeker, wie de eerste dictator was en in welk jaar hij werd benoemd. - En toch moeten de jongens er dadelijk bij leeren, wat juist niet in het boekske te verstaan wordt ge-
{==657==} {>>pagina-aanduiding<<}
geven, dat de Romeinsche geschiedenis eigenlijk eerst met Pyrrhus begint! - Quintilianus zegt t.a.p. van de grammatici: ‘pleni sunt eiusmodi impedimentis grammaticorum commentarü, vix ipsis qui composuerunt satis noti. - Nam Didymo, quo nemo plura scripsit, accidisse compertun est ut, cum historiae cuidam tanquam vanae repugnaret, ipsius proferretur liber, qui eam contiuebat.’ - Het wegsnoeien van zulke impedimenta in 't werkje van Mr. Schneither zon, naar onze meening, behoord hebben tot het aanbrengen van ‘bepaald noodzakelijke wijzigingen en verbeteringen.’
Van den anderen kant schijnt er te weinig gezegd. - Naast meer dan 25 bladzijden over den tijd, waarvan toch geene zekerheid is te erlangen en die voor de lezers van het boekske van luttel of geen gewicht kan zijn, vinden wij hoogstens 10 bladzijden over den keizertijd, waarvan zeer veel met genoegzame zekerheid is te weten en die juist zeer belangrijk kan geacht worden. - Over de iudicia wordt zoo goed als gezwegen, het bestuur en de toestand der provinciën is in 4 of 5 bladzijden afgehandeld, maar ‘het krijgswezen’ beslaat 26, ‘het huiselijk en maatschappelijk leven’ 53 bladzijden. Zeker zal niemand beweeren, dat de kennis van het krijgswezen weinig heeft te beduiden; veel minder dat eene nauwkeurige bekendheid met het huiselijk en maatschappelijk leven overbodig is: maar toch kan men recht hebben de opgenoemde verhoudingen niet goed te keuren. - Daarbij moet men nog opmerken dat men bij het krijgswezen, b.v. op pag. 118, tot op eene streep toe lengte, breedte en dikte van het pilum leest, terwijl men niet met genoegzame juistheid gewaar wordt wat evocatio, wat coninratio beteekenen, en wat of hoe de soldaat eigenlijk zweert: wel staat op pag. 77 iurare in leges, maar van de uitdrukking iurare in verba, die nog al cens te pas komt, wordt nergens gerept. - Ook is het nog noodig hierbij aantestippen dat men, zooals wij reeds zeiden, van den eersten dictator bij wijze van spreken alles weet, maar intusschen vergeet onder de aandacht te brengen, hoe men in het latijn zegt ‘eenen dictator benoemen.’ - Hoe lang de senatoren na den dood van een koning als interreges de koninklijke macht uitoefenden leert de jongen op pag. 49 op den dag af, doch de geijkte uitdrukking ‘interregem prodere’ zal hij uit het handboek niet te weten komen. - De strijd der patriciers en
plebeiers wordt, zooals behoort, veel besproken; de wetten over de staatkundige

{==658==} {>>pagina-aanduiding<<}
gelijkstelling der plebeiers en patriciers worden zorgvuldig opgesomd op pag. 42 vlg.; de overgang tot de nobilitas wordt in een samenvattend overzicht op p. 94 vlg. duidelijk genoeg in 't licht gesteld: - vraagt echter de lezer, aan het einde der worsteling gekomen, of het onderscheid van patriciers en plebeiers geheel verdwenen is, dan zal hij te vergeefs het antwoord zoeken. Het ware anders niet moeilijk uit de Römische Forschungen van Mommsen een kort overzicht te maken van de kenteekenen van onderscheid, die voortdurend tusschen patriciers en plebeiers bleven bestaan. - Misschien zouden nog enkele andere tegenstellingen te maken zijn, doch als laatste zij hier nog deze bijgevoegd, dat de stichtingssage eene groote bladzijde inneemt, terwijl de bronnen slechts hier en daar in eene aanteekening genoemd worden. Wil men zeggen dat de bronnen in een leerboek onnoodig zijn: toegegeven, mits dan ook volstrekt geene stichtingssage en zoo wenig mogelijh over de oudsre tijden en zooveel mogelijk over de tijden van de Cracchen tot Cleero en over den toestand van het keizerrijk. - Het veranderen van de aangewezene verhoudingen, en het bijvoegen en inlasschen van de genoemde verznimen zouden wij rekenen tot de ‘bepaald noodzakelijke wijzigingen en verbeteringen’ te behooren. Met beknoptheid bedoelen wij dus: te gelijk wegsnoeien van wat overbodig is en uitbreiden van wat ter zake doet. Onze meening, in hoeverre in dit leerboek van Romeinsche Antiquiteiten aan zulken eisch van beknoptheid voldaan is, geven wij gaarne voor beter.
Wij zijn gekomen tot den tweeden eisch dien wij stelden, nauwkeurigheid. Er valt zooveel aanteleeren, dat men met de grootste zorg moet waken dat zoo weinig mogelijk behoeve afgeleerd en omgeleerd te worden. Wij hebben hier natuurlijk volstrekt niet het oog op schrijf- en drukfouten, waarvan geen lijstje is bijgevoegd. Dr. van den Es heeft voor eenen zuiveren druk, zooals ook in het voorbericht wordt gezegd, inderdaad de meeste zorg gedragen. Ware een lijstje van schrijf- en drukfonten aangelegd, dan houden wij ons verzekerd dat het meeste van hetgeen hier volgen zal, hetwelk wij alles onder schrijf- en drukfouten rangschikken, daarop zou voorkomen:
p. 3 not. Cie. ad Quinl. Fr.; voeg bij II, 12.
p. 4. Appius had de steenen hiervoor uit verre streken doen komen;
de nadere aanduiding van dien Appius is in de pen blijven han-
{==659==} {>>pagina-aanduiding<<}
gen; het verband geeft geene opheldering; voor den leerling moet er bijstaan de bovengenoemde of iets dergelijks.
p. 12. Kleinere dwarsstraten heetten vici, en wanneer zij dood liepen angiportus; hiervoor zal wel dienen gelezen te worden: dwarsstraten heetten vici, stegen angiportus, en wanneer zij dood liepen (sloppen) fundulae.
p. 20. Alarik in 140; lees 410.
p. 43. 450. De decemviri verlengen eigenmachtig hun ambt. - Tweede uitwijking naar den heiligen berg; voeg tusschen het jaartal 449, om te maken dat het gezegde niet in strijd zij met zich zelf en met p. 81 § 52.
p. 44. De collegia der pontifices en augures worden in aantal verdubbeld; vergelijk hiermede p. 102 en 103, waar van de augures wordt gezegd, dat zij eerst 3. daarop 4. later 9. - van de pontifices dat zij eerst 5. naderhand 9 in getal waren.
p. 46. Verbeter het jaarlal 79 in 81. het jaar van de leges Corneliae, en het jaartal 71 in 70. het jaar van de lex Pompeia tribunicia en de lex Aurelia indiciaria.
p. 76. lex Vinnia; lees Villia.
p. 89. nocte silenti; lees silentio.
p. 102. In het eedsformulier van den pater patratus staat tantoque magis ferito, quam tu magis potes pollesque; lees quanto magis eet.
p. 156. In de eerste uitgave wordt van het gebruik der ringen gezegd: elegante jonge heeren hadden er hunne handen letterlijk mede bedekt, tot zes aan elken vinger toe; in de nieuwe uitgave staat: zelfs aan elken vinger.
p. 193. Vooraf gingen praeficae (klaagvrouwen), die bij de fluit klaagliederen zongen, en trompetters; lees vooraf gingen trompetters en praeficae enz., en voeg voor praeficae het woordje oudtijds, want tusschen den tweeden en- derden Puuischen oorlog begonnen die praeficae reeds tot de antiquiteiten overtegaan.
p. 198. Als verkorting van Appius staat opgegeven App.; een oogopslag in het Corp. Inser. Lat, doet zien dat dit eene schrijffout is voor Ap. -
Tot zoover de schrijf- en drukfouten waarop onze aandacht viel. Met nauwkeurigheid bedoelen wij iets meer. De overgang trouwens van schrijffouten tot nauwkeurigheid is niet altijd even merkbaar. De grenzen loopen in elkander, zooals ook die van nauwkeurigheid en beknoptheid, van nauwkeurigheid en goeden

{==660==} {>>pagina-aanduiding<<}
stijl. Daardoor komt, dat van de opmerkingen, die tot de bedoelde categoriën behooren, wel eens deze of gene bij de groepeering misplaatst kan worden. Misschien zal dit reeds dadelijk gebeuren.
Nadat op p. 4 en 5 de via Appia goed beschreven is, lezen wij aan het slot: Twee andere wegen zijn de via Latina tot aan Beneventum, waarlangs Hannibal lot voor Rome kwam en de via Ostiensis. In het geheel telde men er 28. Wil men de via Latina noemen om Hannibal, en de via Ostiensis omdat Ostia vlak bij Rome lag; wil men het cijfer van het aantal wegen niet schenken, wij hebben er vrede mede: doch het komt ons voor, dat juist om den vorm van Italië de nauwkeurige gedachte moet medebrengen dat naast den hoofdweg naar het zuiden dadelijk de hoofdweg naar het noorden, in dit geval de via Flaminia of Aurelia of beide, genoemd worde.
Op pag. 10 wordt gezegd, dat het milliarium aureum het middelpunt zou geweest zijn van waar alle hecrbanen in Italië uitgingen. Is niet door Dr. du Rien, wij meenen in de Gids, aangetoond dat dit niet juist is? Ook Becker I p. 343 geeft aanleiding genoeg om deze opvatting te betwijfelen en althans niet in zulken vorm in een leerboek op te nemen.
Eene goede gedachte is, dat op p. 20 vlg. de ‘voornaamste nog bestaande gedenkteekenen’ worden opgesomd. Tegen de uitvoering hebben wij een paar bedenkingen. Er staat: ‘van het Rome der keizers werden Alarik in 410, de Vandalen in 455, Totilas in 546 de vernietigers. Wat na deze groote en tallooze kleinere verwoestingen nog bestaat, is hoofdzakelijk het volgende.’ - Gesteld dat het noodig is, de tijdsorde der achtereenvolgende verwoestingen op te geven, had men tusschen de Vandalen en Totilas aan Ricimer in 472 eene plaats moeten ruimen, en meer algemeen moeten zeggen de Gothen onder Totilas (van 536-552). - Doch onze hoofdbedenking is dat de vernieling door de soldaten van Robert Guiscard in 1085 onder de tallooze kleinere wordt weggeschoven. - Gibbon zegt: ‘the triumph of Robert was clauded bij the calamities of Rome,’ en een weinig verder: ‘a spacious quarter of the city, from the Lateran to the Coliseum, was consumed by the flames, and devoted to perpetuat solitude.’ Las men er Gregorovius, Geschichte der Stadt Rom im Mittelalter, op na, dan zou men de beweering kunnen vinden, dat ten gevolge van die gebeurtenis de bevolking zich meer naar den Campus Martius en Trastevere heeft verplaatst.

{==661==} {>>pagina-aanduiding<<}

Zeer doelmatig is het ‘kort topographisch overzicht van Italië,’ van p. 22-26. - Eénc opmerking. - Wij lezen: Messana, eertijds Zankle, kolonie der Messeniërs, waarschijnlijk van Rhegium uit.’ - Hier verschillen Herod. VI, 22 en Thuc. VI, 4 met het handboek. - Thucydides t.a.p. vertelt in het kort dat Zankle aanvankelijk werd bezet door kolonisten van Cuma en Euboea, later door de Samiërs en de andere Joniërs die na den Jonischen opstand voor de Perzen weken, ten laatste (± 490) door Anaxilans, een Messeniër, tyran van Rhegium, die τὴν πόλιν -Μεσσήνην ἀπὸ τῆς ἑαυτοῦ τὸ ἀρχαῖον πατρίδος ἀντωνόμασεν.
Uit pag. 28 d., waar het ius Latii wordt behandeld, in verband met het naastvoorgaande uit het hoofdstuk ‘Italië tot aan de lex Julia,’ kan de leerling niet anders opmaken, dan dat eerst sedert 337 v. chr. coloniae latinae gesticht werden. - Het ware raadzaam geweest, dat men uit Becker III, 1 p. 32 deze woorden vertaald hadde: ‘man hat drei Perioden Latinischer Coloniën zu unterscheiden, nämlich vor 493, während des Dreivölkerbundes (493-338), und nach dieser Zeit.’ - Nog eene kleine onnauwkeurigheid is in dit hoofdstuk op pag. 29 binnengeslopen. - Er wordt gezegd: ‘een voorrecht, dat de Latijnen boven de andere socii hadden, was, dat zij onder bepaalde, niet zeer harde voorwaarden het romeinsche burgerrecht konden verkrijgen.’ De algemcene term bepaalde niet zeer harde voorwaarden heeft voor den leerling niets te beduiden.
Moest de leerling het handboek gelooven, dan zou hij zich gaan verbeelden dat reeds door Caracalla de slavernij was afgeschaft, want op p. 30, 61 en 140 staat telkens met andere woorden dat ‘alle inwoners van het Romeinsche gebied van Caracalla het burgerrecht kregen.’ - De nauwkeurigheid van een leerboek eischt dat worde gelezen: alle vrije inwoners, of misschien juister alle Latini en peregrini. - En wat moet de leerling er van maken als hij op p. 30 leest dat Caracalla het burgerrecht gaf ‘uit zeer onzuivere beweegredenen,’ en op p. 61, dat hij het deed ‘om de opbrengst der belastingen te vermeerderen’? - Wat waren de beweegredenen en hoe kon het verleenen van 't burgerrecht de opbrengst der belasting vermeerderen? Daar komt het juist op aan. Om dit duidelijk te maken had men b.v. Dio Cass. LXXVII, 9 te baat kunnen nemen.
Men kan niet zeggen dat het handboek aan ‘de constitutie

{==662==} {>>pagina-aanduiding<<}
van Servius Tullius’ te kort doet. Ruim vier bladzijden, van p. 53-58, worden aan haar besteed. Wij moeten er ééne bijzonderheid uit te voorschijn halen, namelijk op p. 54: ‘later werden er slechts zelden plebeiers onder de patriciers opgenomen, zooals b.v. de gens Claudia.’ Hiermede in verband wordt op p. 62 geleerd, dat onder de republiek de comitia curiata het recht der opneming (cooptatio) van plebeiers onder de patriciers behielden. Het kan der moeite waard schijnen twee plaatsen uit de Röm. Forsch. van Mommsen hier tegenover te stellen. Mommsen zegt op p. 293: ‘Dass die Claudier erst im sechsten Jahre nach Vertreibung der Könige nach Rom übergesiedelt seien, ist zwar der Zeitangabe nach nicht bloss unzuverlässig, sondern in entschiedenem Widerspruch mit den Bestimmungen des republikanischen Staatsrechts; es kann ferner das claudische Geschlecht, von dem ein römischer District den Namen trägt and das schon früh in den Fasten erscheint, unmöglich so spät nach Rom eingewandert sein;’ en op p. 71 vlg.: ‘Der Patriciat is von der Einführung bis zum Ende der Republik unbedingt geschlossen geblieben, so dass eine Aufnahme neuer Adelsgeschlechter wohl in der Königs- und wieder in der Zeit Caesars und der Kaiser, nicht aber zwischen 245 und 709 d. St. stattgefunden hat.’ Ook bij de voorstelling van den werkkring en de onderlinge verhouding der comitia zou hier en daar eene vergelijking met Mommsen de moeite wel kunnen beloonen.
Zeer onjuist is op p. 58 deze voorstelling: ‘men werd slaaf of iure gentium of iure civili. Iure gentium werd men het, a. door krijgsgevangenschap, b. door geboorte uit eene slavin; de laatsten heetten vernae.’ Het hegrip van worden gedoogt volstrekt niet, dat men iemand door geboorte slaaf laat worden. In elk geval had men beter gedaan slechts de plaats uit I.I.t. 3 uit te schrijven: Servi autem aut nascuntur, aut fiunt; nascuntur ex ancillis nostris: fiunt ant iure gentium, id est, ex captivitate; aut iure civili cet. Nu kan men, des verkiezende, daar bijvoegen, zooals ook in het handboek gedaan is, in welke gevallen men iure civili slaaf werd; maar dan moet men ook onderscheiden, wat in het handboek verzuimd is, dat niet elke soort van captivitas tot slaaf maakt. Want is er een leerling die denkt over hetgeen hij leest, dan komt de vraag bij hem op of onder Marius en Sulla, onder Caesar en Pompcius, al die krijgsgevangene gene burgers slaven werden. Wanneer verder de leerling het

{==663==} {>>pagina-aanduiding<<}
hoofdstuk over ‘de slaven’ uitlezende tot de manumissio komt, kan hij van de manumissio per vindictam niets begrijpen, daar het handboek vergeet hem er bij te zeggen dat de formaliteiten, die hij beschreven ziet, een overblijfsel waren van eenen afgesleten vorm van proces. Cf. Puchta I. ii. § 213.
Van de capitis deminutio zal de leerling zich een scheef denkbeeld maken door zich in het hoofd te prenten wat hem op p. 61 wordt aangeboden. Na drie ongelukkig samengekoppelde volzinnen, waarop wij nog even zullen terugkomen, lezen wij daar het volgende: ‘Dit geheele verlies van burgerrecht was capitis deminutio maxima. - Een gedeeltelijk verlies der civitas, capitis deminutio media, was een gevolg of, onvrijwillig, van exilium en onder de keizers van deportatio, of, vrijwillig, wanneer een Romein verkoos burger van een anderen staat te worden. Ook werd het als een capitis deminutio minima gerekend, wanneer iemand, die zelfstandig was, aan de macht eens anderen onderworpen werd: b.v. wanneer iemand, die niet in de vaderlijke macht en dus sui iuris was, zich bij arrogatio door een ander tot zoon liet aannemen.’ Wij laten den stijl daar, die zeker voor verbetering vatbaar is, en vragen slechts of het niet verkieslijker ware geweest eenvoudig de plaats van Paulus L. 11 D (4, 5) uit te schrijven: Capitis deminutiones tria genera sunt: maxima, media, minima. Tria enim sunt, quae habemus, libertatem, civitatem, familiam. Igitur, cum omnia haec amittimus, hoc est, libertatem et civitatem et familiam, maximam esse capitis deminutionem; cum vero amittimus civitatem, libertatem retinemus, mediam esse capitis deminutionem; cum et libertas et civitas retinetur, familia tantum mutatur, minimam esse capitis deminutionem esse constat. - Hoe wil men iets duidelijker zeggen? Een leerling die aan antiquiteiten doet, moet zooveel Latijn verstaan dat die woorden voor hem niet behoeven vertaald te worden. Ware zulk eene plaats vooropgesteld, dan zou men vervolgens de verschillende gevallen der capitis deminutio nader hebben kunnen bespreken.
Van den dictator wordt op p. 88 vlg. gezegd: ‘In tijden van grooten nood, hetzij van buitentandsche vijanden, helzij van inwendige twisten en verdeetheden, werd hij uit de oudconsuls voor niet tanger dan zes maanden benoemd.’ Deze uitdrukking verkeert wel in even grooten nood als de omstandigheden die zij wil schetsen. En is hierbij wel gedacht aan dictatores comitiorum habendorum causa, ludorum faciendorum causa enz.? Is de maat-
{==664==} {>>pagina-aanduiding<<}
regel van p. 80 voltehouden dat ‘niet alleen alle overige overheden maar ook grootendeels de macht der tribunen onder een dictator werd geschorst?’ Althans Liv. II, 30 neemt de vrijheid zich tegen den maatregel te verzetten: quantus nunquam ante exercitus, legiones decem effectae; ternae inde datae consulibus, quatuor dictator usus. - Cf. Becker II, ii p. 165.
Onder het hoofdstuk ‘eeredienst’ wordt op p. 100 vermeld dat de spelen verdeeld waren in circenses, gladiatorii en scenici. Hier moet de leerling bij intuitie weten dat men kortheidshalve het munus gladiatorium door de ludi gladiatorii laat vertegenwoordigen.
Weinig eerbied betoont het handboek voor de lex Domitia. Op p. 103 en 104 wordt zij geloochend en verminkt. Geloochend en verminkt p. 103: ‘De pontifices kozen bij vacaturen zich zelven hunne nieuwe collega's (door cooptatio), maar de pontifex maximus werd door de comitiën, echter niet door het geheele volk, maar door zeventien door het lot aangewezen tribus, gekozen.’ - Verminkt p. 104: ‘De keuze der priesters en de opneming in de genoemde godsdienstige genootschappen geschiedde in de meeste collegia door cooptatio, totdat in 103 v. Chr.’ (lees 104) ‘de lex Domitia ze aan de comitien opdroeg.’ - Cicero de leg. agr. II, 7 neme de wet in zijne bescherming: de caeteris sacerdotiis Cn. Domitius tribnnus plebis, vir clarissimus, tulit: quod populus per religionem mandare non poterat, ut minor pars populi vocarctur: ab ea parte qui esset factus, is a collegio cooptaretur. Gelijk de wet zelve wordt veronachtzaamd, wordt ook op hare lotgevallen geen acht geslagen: wat Sulla en Labienus met haar deden, wordt niet vermeld.
Met dezen opmerkelijken volzin eindigt op p. 113 het hoofdstuk over ‘de staatsregeling onder de keizers:’ De stichting van Constantinopel is het begin van de splitsing van het rijk, van de zwakheid der beide deelen en van het verval en den ondergang van het geheel geworden.’ - De Byzantijnen belgen zich over deze uitdrukking omdat zij niet erkend worden. - In naam der étiquette protesteert Diocletianus er tegen omdat van hem geen notitie is genomen.
Van het ‘huiselijk en maatschappelijk leven’ kan de leerling uit het handboek genoeg te weten komen. - Evenwel is er groote kans dat hij ééne gewichtige zaak, het huwelijk, niet goed leert begrijpen. Op p. 166 worden de vormen van het

{==665==} {>>pagina-aanduiding<<}
huwelijk aldus beschreven: ‘Er waren drie vormen waaronder een huwelijk gesloten werd. - De eerste was confarreatio, eene godsdienstige vereeniging, waarbij de vrouw als de volledige (sic) gelijke van den man, wat uiterlijken rang betreft, overigens als oudste dochter des huizes, filiae familias loco, in het bezit (manus) van den man kwam. - De naam was daarvan ontleend, dat een speltkoek, farreus panis, libum farreum, plechtig tusschen de jonggehuwden gedeeld en door hen gegeten werd. - De tweede vorm was coëmtio, een schijnkoop per aes et libram, waarbij de man zijne vrouw als het ware van haar vader of voogd kocht. - De derde was usus, wanneer eene vrouw een vol jaar met een man had samengewoond, zonder drie achtereenvolgende nachten, trinoctium, buitenshuis geslapen te hebben.’ Eenige vragen. Wat is uiterlijke rang? Hoe kan de uitdrukking ubi tu Gaius ego Gaia, zooals in de kantteekening staat, dc gelijkheid van rang bewijzen? Ging door de coëmtio de vrouw niet in manum mariti over? Kan de leerling uit het handboek opmaken dat usus hier niets anders dan verjaring beteekent, en dat het trinoctium een huismiddeltje was om te voorkomen dat de vrouw uit de patria potestas in manum mariti overging? Kan eindelijk de leerling uit deze voorstelling bespeuren dat de confarreatio het oorspronkelijke huwelijk der patriciers was, dat de overgang van confarreatio tot coëmtio overeenkomt met dien van kerkelijk tot burgerlijk huwelijk, dat de overgang van coëmtio tot usus in hoofdzaak nederkomt op het afschaffen van formaliteiten?
Vele romeinschc meisjes vinden het alles behalve lief dat het handboek haar niet bij den rechten naam noemt. Zij verkiezen nog meer namen te dragen dan dien der gens alleen, dien het handboek op p. 167 haar uitsluitend wil opdringen. Het Corp. Inscr. Lat. van Mommsen maakt de plooi op de gezichten der meisjes weder effen, door op p. 641-642 aan bijna dertig meisjes twee namen toetekennen. Daarentegen beklagen zich vele Romeinen ‘van deftigen huize,’ maar plebeicrs, dat zij door p. 167 van het handboek gedwongen worden meer dan twee namen te dragen, terwijl zij er juist eene eer in stellen hun plebejisch tweetal van namen te behouden. Deze klacht der Antonii, Duilii, Flaminii, Marii, Memmii, Mummii, en van zeer vele aanzienlijke familiëu uit de municipiën wordt ontvankelijk verklaard door Mommsen Röm. Forsch. p. 42. En wie zou niet opkomen voor al die arme lui, die op p. 193 niet eens der begrafenis waardig gekeurd worden? Of moct de leerling gaan denken dat alle doode Ro-
{==666==} {>>pagina-aanduiding<<}
meinen gezalfd, op een praalbed gelegd, met eenen stoet naar de rostra gebracht, ten aanzien van de imagines maio rum in eene laudatio funebris opgehemeld, vervolgens plechtig ter aarde besteld of kostbaar verbrand werden? Die meent dat deze vragen niet te pas komen leze p. 193 en 194 van het handboek.

Nu, mits ick van mijn doen gestaêg wil reden geven, 
lek was te langen tijd op ééne plaats gebleven. - 

De stijl van het bock is over het algemeen goed- en duidelijk genoeg, doch al hadden wij een tal van bedenkingen, wij zouden er slechts enkele van ter sprake brengen om de reden die in de woorden van Cats ligt uitgedrukt. De gedachte aan Cats doet ons op p. 8 eenen dimeter iambicus homoeoteleutus ontdekken, waarmede de beschouwing van het Forum Romanum afloopt: ‘Zoo klein was dit zoo groote plein!’ Bij de beschouwing van het Forum Romanum heeft het boek den stijl op schroeven gezet, zoodat hij gepijnigd wordt en het hart, dat geen hart zijn kan, hem gaat kloppen: ‘De eenzame, verlatene ruimte, die thans den lagen naam van Campo Vaccino (de koekamp) draagt, was eens het hart van de koningin der wereld en heette Forum Romanun. Zij zag de vergaderingen van den Senaat en de comitiën des votks en was getuige van bloedige zwaardvechtersspelen en plegtige groote gastmalen. Bijna nergens echter hebben barbarij en die groote verwoester de tijd, zoo weinig overblijfselen gelaten, als op deze geschiedkundig zoo merkwaardige plek.’ Met recht kan men derhalve volgens p. 20 zeggen dat de tijd op het Forum Romanum de verwoestingswoede ten top voerde. Immers dáár staat in de aanteekening: ‘Toen paus Urbanus VIII (Barberino) de verwoestingswoede ten top voerde spotte Pasquino: quod non fecere Barbari, fecere Barberini.’ Het onrecht den barbaren aangedaan, alsof zij alleen de verwoestingswoede den top gevoerd hadden, kan deze arme paus het best beseffen, daar hij zelf ook niets anders deed dan wat voorvaders en tijdgenooten hem geleerd hadden en nadeden. Slechts trof hem het ongeluk, dat Pasquino erg boos werd en van zijnen naam misbruik maakte, toen hij de balken van verguld brons, die het dak der gaandery van het Pantheon
steunden, liet weguemen. Van den anderen kant kon aan de dichters ook wel geheel of gedeeltelijk het recht van spotten ontnomen worden. Wanneer icmand niet recht begrijpt, hoe deze laatste volzin met den naast voorgaanden in eenig verband is te brengen, beroepen wij ons op de samen-
{==667==} {>>pagina-aanduiding<<}
koppeling van p. 61, waarop wij boven zeiden te zullen terugkomen: ‘De romeinsche burgers onderscheidden zich van alle nietburgers door de witte toga en de calcei, welke deze niet dragen mochten. Van den anderen kant kon het romeinsche burgerrecht aan geheele gemeenten of enkele personen geheel of gedeeltelijk ontnomen worden.’
Ten slotte uiten wij den wensch dat een derde druk dezer Romeinsche Antiquiteiten de erfenis onzer opmerkingen moge aanvaarden, onder voorbehoud van althans een gedeelte van haar niet te begraven. Die deze uitdrukking eenigzins zonderling vindt, wordt door ons verwezen naar p. 108 van het werkje waarvan wij afscheid nemen: ‘Het keizerrijk kon volgens zijn beginsel de erfenis der republiek niet aanvaarden dan onder voorbehoud van haar te begraven.’
Leyden, Nov. 1865.
H.W. van der Mey.





II. Kerkregt.

Oude kerkordeningen der Nederlandsche Hervormde gemeenten (1563-1638) en het concept-Reglement op de organisatie van het Hervormd kerkgenootschap in het koningrijk Holland (1809), verzameld en met inleidingen voorzien door C. Hooijer, Emeritus-Predikant van Zalt-Bommel. Te Zalt-Bommel, bij Joh. Noman en Zoon 1865. In groot 8vo. 552 biadz. Prijs ƒ 5.50.
In het jaar 1846 gaf Hooijer in het licht: Kerkelijke wetten voor de Hervormden in het Koningrijk der Nederlanden, verzameld en met aanteekeningen voorzien. Dat bock vond niet alleen zijnen weg, maar maakte grooten opgang. Voor kerkbesturen en kerkbestuurders was het eene uitmuntende verzameling der destijds werkende kerkelijke reglementen, wetten en besluiten, door inrigting en beknoptheid hoogst gemakkelijk in het gebruik; voor wie de voornaamste reglementen wilde beschouwen in hun verband tot vroegere bepalingen en tot het wezen onzer Hervormde kerk in het algemeen, behelsde het eenen rijken schat in de inleidingen, door welke de schrijver ieder reglement had doen voorafgaan. Doch dit een en ander was misschien niet de hoofdoorzaak van dien naam, dien zich het boek, en daardoor ook de auteur, spoedig daarna in de hoogste kerkelijke collegiën geplaatst, verwierf. Die oorzaak lag in de schranderheid en vrijmoedigheid, waarmede de gebreken van de toenmalige kerkorde werden aangewezen; en 't is gewis niet te veel gezegd als men beweert, dat de over-
{==668==} {>>pagina-aanduiding<<}
tuiging der noodzakelijkheid van groote wijzigingen daarin vooral door ‘Hooijer’ tot eene ‘publieke opinie’ is geworden tengevolge van welke dan ook in 1852 een nieuw Algemeen Reglement voor de Nederlandsche Hervormde kerk is ingevoerd, beter dan dat van 1816 gegrond op het beginsel van vertegenwoordiging en gevolgd door die organieke reglementaire bepalingen, volgens welke die kerk thans wordt bestuurd.
Teregt plaatste Hooijer aan het hoofd van zijn kerkelijk corpus juris eene historische inleiding, bestaande in een overzigt der voornaamste oude kerkordeningen voor de Nederlandsche Hervormde gemeenten. Hoe verdienstelijk die 15 bladzijden ook mogten wezen, zij konden niet geven wat de beoefenaar der geschiedenis van ons kerkregt niet ontberen kan: eene volledige en duidelijke voorstelling van de eerste vormen die de Hervormde kerk in ons vaderland heeft aangenomen, van de beginselen die daarbij op den voorgrond zijn geplaatst, van de wijzigingen die deze vormen en beginselen ondergaan, en van de vastheid die zij langzamerhand verkregen hebben. Dezen genetischen gang te volgen en alzoo niet alleen aan te wijzen, hoe het tegenwoordige kerkelijk bestuur is ingerigt, maar ook uit de voormalige kerkordeningen op te delven langs welke wegen die inrigting ontstaan en ontwikkeld is - dit was mijn oorspronkelijk voornemen bij het ontwerpen van het plan tot mijn Kerkregt, ook als onderdeel van eene voorstelling der Nederlandsche Hervormde kerk in haren tegenwoordigen uit- en inwendigen toestand; maar later bleek mij, dat ik de historische ontwikkeling wel moest opgeven, zoowel omdat zij ook het onderzoek van de acta der bijzondere synoden zou hebben geëischt en alzoo eenen onoverzienbaren arbeid gekost, als dewijl ik daarbij ver de grenzen zou hebben overschreden van het bestek, bij de inteekening opgegeven. Daalt men echter niet tot bijzonderheden af, dan blijft voor eene algemeene voorstelling van de oude kerkinrigting onontbeerlijk, dat men de oudste kerkordeningen voor zich heeft. ‘Deze echter,’ zegt Hooijer, ‘liggen in verscheidene boeken van vroegere en latere eeuwen verspreid. Enkele zijn eerst in onzen tijd aan het licht gebragt. De verzamelingen, die er in de zeventiende en achttiende eeuwen van in druk verschenen, worden maar schaars meer gevonden, en zij zijn ook niet volledig genoeg.’ Daardoor ontstond het
denkbeeld tot deze uitgave. Lang heeft zij op zich laten wachten ten gevolge eener ongesteldheid, die den waardigen man zelfs bragt tot het

{==669==} {>>pagina-aanduiding<<}
nederleggen zijner ambtsbediening, doch die later geweken is, waardoor hij in de gelegenheid werd gesteld om den afgebroken arbeid te hervatten en te voltooien.
Dien arbeid bij de lezers der Letteroefeningen inleidende, geef ik noch een volledig beoordeelend verslag, noch eene bloot aanprijzende aankondiging. Voor de laatste is het geschrift te solide, en het eerste ware, gesteld dat ik de stoutmoedigheid had om het mij toe te vertrouwen - iets waaraan ik in de verte niet denk - min geschikt voor een Tijdschrift van zoo algemeene letterkundige strekking als dat, waarvoor deze regelen geschreven worden. Ik zal een algemeen denkbeeld van het boek trachten te geven en hier en daar bij een enkel punt stilstaan, zoo uit den tekst der hier verzamelde bescheiden als uit de inleidingen, den eigenlijken arbeid van mijnen hooggeschatten vriend Hooijer.
Begonnen de vroegere uitgaven der oude kerkordeningen met de Synode onder het kruis, gehouden te Wezel, 1568, - nadat Prof. Kist in het Nederlandsch Archief voor kerkelijke geschiedenis de Handelingen der Waalsche Synoden onder het kruis (1563-1566) heeft bekend gemaakt, Hooijer kon ze, met toestemming van dien toen nog in leven zijnden hoogleeraar, aan het hoofd zijner verzameling plaatsen. Deze ‘articles arrestés’ zijn veelzijds merkwaardig. 't Zijn eigenlijk meer voorzieningen in de behoefte van het oogenblik, dan kerkregelen van algemeene strekking; met name over het voldoen aan de behoefte van gemeenten, die nog niet van vaste leeraars voorzien waren, over het doopen van kinderen uit gemengde huwelijken, over het sluiten der huwelijken zelve (een allergewigtigst onderwerp in dien tijd, toen het zoo te noemen ‘burgerlijk’ huwelijk eene gansch onbekende zaak was) enz. Sommige ‘articles’ zijn duister, b.v. art. 20 van de Synode provincial, tenu à ‘Teurs’ 26 Avril 1563: ‘Quant à eeux de Franckfort, qui ont adherez à l'une des parties où à l'autre, ils ne seront recues en l'Église, s'ils ne promettent de se deporter de tous differens.’ Wel weet ik, dat te Frankfort a/M hevige geschillen zijn gevoerd over de Avondmaalskwestie, maar dat had reeds in 1537 plaats gehad en was in 1542 herhaald. 't Is evenwel niet waarschijnlijk, dat die zulke diepe sporen van verdeeldheid hebben achtergelaten, om meer dan twintig jaren later nog aanleiding te geven tot een article als het afgeschrevene, en bovendien waren die Frankforter geschillen slechts kleine schermutselingen geweest in den

{==670==} {>>pagina-aanduiding<<}
grooten Avondmaalsstrijd tusschen de streng Lutherschen en de meer milde Zwinglianen en Melanchthonianen. Hoe het zij, die Synode van 1563 had het bij het regte eind, toen zij verklaarde, geen partijmannen in de gemeente te zullen opnemen, als zij niet beloofden rustig te zijn. - Andere bepalingen zijn van dien aard, dat men ze hier niet zoeken zou. Zoo volgt op het zoo even aangehaalde onmiddelijk: ‘Que ceux qui vendent des livres par enx achetez à ceux qui les vont querir se contentent d'un profit honneste, et s'il en font autrement, qu'il soyent redarguez.’ Er moet gewis reden voor geweest zijn, om maatregelen te nemen tegen het grof winstbejag op boeken. Voor de hand ligt, dat bij de groote schaarschheid van bekwaam onderlegde predikanten de gemeente groote behoefte had aan zoodanige schriften, door welke zij versterkt kon worden in het geloof, onderwezen in de gezuiverde leer en gewapend tegen de aanvallen van het ‘papisme.’ Daarom was ook de Dordrechtsche Synode van 1578 bedacht op het zorgen voor eene Nederlandsche vertaling van de Institutio en de Harmonia van Calvijn, alsmede van Bullinger's geschrift ‘over den oorspronk der dwalingen.’ Diezelfde Synode nam ook maatregelen, ten einde eene vermeerderde uitgave te erlangen van het Martelaarsboek, zeker om de gemeente te harden tegen de ure der vervolging om des geloofs wille, en om den afkeer van de ‘papisterië’ levendig te houden. De zorg voor lectuur strekte zich nog veel verder uit: op dezelfde Synode werd ‘Dr. Gerobulo, dienaar der kerke tot Vlissingen, opgelegt in de Nederduitsche tale over te zetten het Chronicon Carionis, gelijk hetzelve van Do. Johannes (l. Mag. Philippus) Melanchton en Peucerus met Historiën en exempelen vermeerdert en in het licht gebragt is.’ Dus - zelfs eene Algemeene Geschiedenis. Nu kon het ligtelijk gebeuren, dat bij den
toenmaligen, nog gansch onontwikkelden stand des boekhandels, op afgelegen plaatsen baatzuchtigen der gemeente het bloed uit de nagels zogen bij het verkoopen van zulke door de kerk of door invloedrijke leeraars aanbevolen boeken, en 't was met de toenmalige begrippen, ook met de beginselen van broederlijke trouwhartigheid, allezins strookende, dat zoodanige woekeraars werden berispt. Nog meer ware te zeggen over de zorg der eerste kerkelijke besturen voor de lectuur der gemeente. Te Brouwershaven liggen nog, lagen ten minste nog voor eenige jaren, op lessenaars in de consistoriekamer eenige

{==671==} {>>pagina-aanduiding<<}
oude folianten, bijbels, oude bijbelverklaringen, zooals van Erasmus en anderen. Blijkens de kerkeraads-notulen van 4 Mei 1614 zijn die boeken daar gelegd op last des kerkeraads, ‘tot gerief van de ingezetenen, tot hunne meerdere onderwijzing in de godsdienst, volgens begeerte van eenige overledene personen, welke daartoe hunne belangstelling met giften betoond hebben, in de hoop, dat daardoor vooral zullen gediend worden zoodanige personen, welke geene middelen hebben om zieh van goede boeken te voorzien.’ Nog in de eerste jaren der dienst van wijlen mijnen schoonvader A. Uyttenhooven, die in 1796 predikant te Brouwershaven werd, stond de consistoriekamer op bepaalde dagen en uren open, opdat men daar in die boeken kon gaan lezen, waarvan destijds nog nu en dan gebruik gemaakt werd. - Vreemd schijnt ook in onze oogen, dat tusschen eene bepaling aangaande het begraven der dooden en eene aangaande de huwelijks-afkondigingen van verloofden, met verbanning uit de gemeente bedreigd worden ‘tous ceux qui auront emprunté quelque argent de leur frère ne leur voulans rendre ce qu'ils auront emprunté d'eux, apres plusieurs admonitions faites, s'ils ne contentent ceux auquels ils doivent, ayant de quoy payer.’ Maar men bedenke, dat in dien tijd en onder die omstandigheden weinig regt coram judice te krijgen was voor lieden, die al blijde mogten zijn dat men ze ongemoeid op vrije voeten liet, en dat het dus dubbel schandelijk was, daarop te speculeeren ter ontduiking der teruggave van geleende penningen. Dergelijke bijzonderheden zijn zeker voor de geschiedenis der kerkelijke organisatie zeer onbeduidend; maar zij zijn bijdragen tot den blik in het gemeenteleven van dien tijd, tot welk gemeenteleven tevens behoort eene onderlinge aaneensluiting en gastvrijheid, ook in voorkomende gevallen ten opzigte van elders wonenden en persoonlijk niet bekenden, waarvan men nog de sporen aantreft in die
streken, waar nietige Protestantsche gemeentetjes verstrooid en verspreid zijn te midden eener overgroote R.C. bevolking. Doch ik mag over zulke bijzonderheden niet verder uitweiden en wensch zeer, dat nog eens aan het lieht mogen komen de Handelingen der Antwerpsche Synode van Mei 1566, op welke Marnix, Junius en Saravia tegenwoordig waren en in welke de confessie herzien is. Ik heb er te Antwerpen zelv' onderzoek naar gedaan op plaatsen, waar ik de mogelijkheid van vinden onderstelde; doch vruchteloos.

{==672==} {>>pagina-aanduiding<<}

Op die oudste Waalsche artikels volgen nu Wezel (1568), Embden (1571) en Dordrecht (1574). Daar Hooijer zich aan de tijdorde bindt, wordt de tweede Dordrechtsche Synode (1578) voorafgegaan door ‘Kerkelijke wetten, op last der Staten van Holland en Zeeland ontworpen, 1576.’ Deze ‘wetten’ zijn bij de Staten niet alleen niet aangenomen, maar waarschijnlijk niet eens in deliberatie geweest. De reden om welke Hooijer ze niettemin opnam, geeft hij aldus op: ‘Zij zullen toch wel zijn opgesteld in den geest, die toen bij de leden van dat ligchaam en bij de meeste regeringspersonen heerschende was. Het was toen dan reeds waar, wat de ouderlingen en predikanten der Synode van Haarlem een jaar later hebben betuigd, hoe men liefst gezien had “dat de predicanten alleen gepredickt, ende de sacramenten bedient hadden, totte welcke ook een yegelic sonder eenich onderscheyt toeghelaten zoude worden, ende dat de Magistraten sonden predicanten af- ende aenstellen, ende voort de kercke regeren, so sy dat profytelickste ende bequaemste souden bevinden.” Er wordt van geene zamenkomsten van predikanten in ruimen kring, van geene classe of Synode gesproken. Groote vereenigingen van kerkelijken, naar het schijnt, opzettelijk geweerd. Voor de jeugd de catechismus als boek van onderwijs gesteld, maar den leeraar alleen het woord van God aangeprezen. Anders geene banden van overeenstemming, en de geloofsbelijdenis niet eens genoemd. Iedere gemeente wordt tot eene bijzondere stadsinstelling gemaakt, en aan de inzigten van een magistraat onderworpen, hier roomsch, daar libertijnsch, elders gereformeerd gezind. Wij begrijpen niet, hoe in die bonte mengeling van allerlei geloof, gelijk het in die dagen was, overeenstemming komen kon, en hoe uit die verschillende gemeenten, door niets, of bijna niets, aan elkander verbonden, een welgesloten geheel, eene vaste kerk opwassen zou.’ Ik erken met Hooijer, dat het ontwerp uit
dien hoofde, als proeve van de toenmalige denkwijze der regering, wel belangrijk is, maar juist dat het denkelijk niet eens in beraadslaging kwam, wekt de overtuiging, dat men het aanstonds als oninvoerbaar en onuitvoerbaar beschouwde, en het keurige der inleiding overreedt mij niet, om het er voor te houden, dat het niet misplaatst is te midden van kerkordeningen, die aangenomen en in werking geweest zijn. Hetzelfde laat zich zeggen van de ‘Kerkelijke wetten, op last der Staten van Holland ontworpen, 1583’, die, op advies van den provincialen

{==673==} {>>pagina-aanduiding<<}
(en denkelijk ook van den hoogen) raad insgelijks aan den spijker gehangen zijn, en dus wel chronologisch en als historische bijdragen, maar niet als ‘kerkordeningen’ bij de overige behooren. Haar plaats ware dunkt mij bij de ‘toegift’ - ook een ontwerp; en als Hooijer mij ten antwoord wijst op de inleidingen, mede strekkende om den ontwikkelingsgang van de kerkinrigting en hare verhouding tegenover den staat genetisch in het licht té stellen, vraag ik met bescheidenheid of de inleidingen er staan om de stukken, dan wel omgekeerd. Doch ik erken het: het is gemakkelijk eene aanmerking op de inrigting van een werk te maken, maar minder gemakkelijk haar te verdedigen tegenover den schrijver, die er zeker goed over nagedacht heeft hoe hij zijn werk inrigten zou. Met een woord zij dus hier slechts bijgevoegd, dat ook nog op hare chronologische plaats staan ‘Kerkelijke wetten, by politieken en kerkelijken ontworpen te 's Gravenhage, 1591.’
Na de nationale Synode te Dordrecht, 1578, komt de provinciale, gehouden te Harderwijk, 1580; daarna de nationale te Middelburg, 1581; dan het reeds vermelde ontwerp van 1583; vervolgens de nationale Synode te 's Gravenhage, 1586: Zij wordt gevolgd door ‘Kerkelijke wetten, door de staten van Utrecht gemaakt en gearresteerd, 1590’; deze door de provinciale Middelburgsche Synode van 1591, op welke het aangeduide ontwerp van hetzelfde jaar volgt; daarna de kerkordening voor de Ommelanden van Groningen, 1595; verder de provinciale Synode te Utrecht, 1612; vervolgens de groote Dordrechtsche Synode van 1618, 1619, en eindelijk de kerkordening voor het Landschap Drenthe, gearrestecrd in 1638.
Oppervlakkig zou het kunnen schijnen, ook in verband tot de geopperde bedenking ten opzigte van verplaatsing der ontwerpen, als beval zich boven de gestreng chronologische orde aan: eerst de oudste Waalsche Synoden, eer eigenlijk nog de kerk georganiseerd was; dan de nationale Synoden, vervolgens de provinciale, eindelijk de ontwerpen als ‘toegift.’ Maar de zoogenaamde ‘nationale’ Synoden van 1578, 1581, 1586 waren het meer in naam dan inderdaad, daar men bij het woord ‘nationaal’ natuurlijk denkt aan al de Nederlandsche gewesten, die trouwens niet vertegenwoordigd konden worden.
Bij deze, wel dorre maar toch noodzakelijke opsomming der kerkordeningen en ontwerpen van kerkordeningen, welke in dit boek zijn verzameld, maakte ik reeds melding van de inleidingen.

{==674==} {>>pagina-aanduiding<<}
Zij behelzen eenen grooten rijkdom van zaken en dragen op elke bladzijde de blijken van gemeenzame bekendheid met de Nederlandsche staats- en hervormingsgeschiedenis, alsmede van een gerijpt, kalm, helder oordeel over personen, zaken en omstandigheden. Zij voldoen niet alleen ten volle aan hetgeen de schrijver in de voorrede zegt: ‘Zij schetsen den tijd, waarin die stukken hun aanzijn verkregen, en geven de namen op der mannen, of der voornaamsten van hen, die er de hand in hebben gehad. Zij wijzen de verschillende beginselen of bijzonderheden aan, welke iedere kerkordening van de vroegere onderscheidt. Zij laten vele der aanmerkingen, die er tegen zijn ingebragt, niet ongenoemd, en stellen vooral in het licht, hoe de vrijheid en zelfstandigheid der kerk door de synodale reglementen meer of minder voorgestaan, en door de politieke ordonnantiën meer of minder bedreigd zijn. Aan de bepalingen, die de belijdenisschriften en de liturgische instellingen betreffen, wordt mede de noodige aandacht gewijd.’ Ik meen er te moeten bijvoegen, dat die inleidingen ten deele allerbelangrijkste bijdragen zijn tot de geschiedenis der Nederlandsche Hervormde kerk. Zoo bevat die, welke voorafgaat aan de Acta der provinciale Synode te Harderwijk, 1580, een keurig overzigt van bijzonderheden aangaande den voortgang der hervorming in Gelderland; even zoo ten aanzien van Utrecht, Groningen en Drenthe, respectivelijk op hun plaatsen. Bij Utrecht ook eene belangrijke uitweiding over den Gezangenbnndel, over welken Heringa een verslag heeft gegeven in zijnen Kerkelijken raadvrager en raadgever. Van Utrecht gesproken: 't is opmerkelijk, dat dit gewest, de oude zetel der hiërarchie hier te lande, eenmaal geprotestantiseerd, misschien uit reactie steeds voorop heeft gestaan in 't betwisten van invloed aan de predikanten. Dat blijkt in de kerkordening van 1590, die ‘door de Utrechtsche staten zoo werd ingerigt, dat den opzieners
der gemeenten, schier in allen deele, de handen gebonden waren, en alle magt over hen bij de regering was. Hetzelfde zij aangemerkt van eene andere Utrechtsche kerkordening, door de staten 22 jaren later ontworpen, en den 18 van Oogstmaand 1612 bekrachtigd. Ook in deze kerkordening, welke meer uitgebreid is, vond men, dat den opzieners der gemeenten strengere regelen van onderwerping aan de burgerlijke overheid waren voorgeschreven, dan de natuur der zake lijden kon.’ (Aldus Ypeij en Dermont, Gesch. d. Ned. Herv. kerk, D.I.

{==675==} {>>pagina-aanduiding<<}
bl. 355.) 't Is opmerkelijk, dat nu nog in diezelfde provincie niet, als in al de andere waar die bepaling te pas komt, de betrekking van notabelen aan de ‘leden des kerkeraads,’ maar aan ‘ouderlingen en diakenen’ wordt opgedragen bij het Reglement op de kerkelijke administratie in Utrecht (14 Maart 1823, art. 18) - eene bepaalde uitsluiting der predikanten. Zeer jammer is het, dat aan Hooijer niet schijnt bekend geweest te zijn een H.S. van W. te Water, Historie der kerkordeningen te Utrecht in 1612, uit de bibliotheek van wijlen den hoogleeraar Mr. H.W. Tydeman onlangs verkocht voor ƒ 30. Hetzelfde is te zeggen van een ander H.S. van denzelfde: Historie der kerkelijke wetten en kerkordeningen van de verschillende Nederlandsche provinciën, waarvan op dezelfde auctie de firma Kemink en Zoon te Utrecht kooper is geweest voor ƒ 20. Dat de tegenwoordige bezitter of bezitters er althans het merkwaardigste uit ter algemeene kennis brengen!
In de inleiding tot de articles der Waalsche kerken onder het kruis wordt teregt opgemerkt het naauwe verband tusschen de kerkhervorming in de noordelijke Nederlandsche gewesten en die in de Waalsche. Ook herinnert Hooijer, dat reeds in de dertiende eeuw zich vele Waldenzen in de Waalsche kwartieren hadden nedergezet en er in weerwil van alle vervolging waren gevestigd gebleven. Hierdoor evenwel wordt te waarschijnlijker, dat ook Waldenzische beginselen in de oudste Waalsche gemeenten zijn opgenomen. Deze zaak eischt nog nader onderzoek. Althans, er valt nog altijd herziening te vragen van Dr. Lechler's in bepaalde bewoordingen geformuleerde uitspraak, dat ‘die Presbyterial-verfassnng sich nicht von den Waldensern auf die Reformation vererbt hat’ (Prijsverh. bij het Haagsche genoolsch., Leiden 1854); integendeel zou het waarschijulijker zijn, dat (ald. bl. 4) de Waldeuzen een eigenlijk ouderlingschap, onderscheiden van het predikambt, niet gekend, maar van de Calvinistisch-hervormde kerk ontleend hebben. Het tegendeel te beweren noemt Lechler een ‘omkeeren der geschiedenis.’ Ik laat hem dit gratis zeggen, maar vind het hoogst onwaarschijnlijk, dat de Waldenzen, wier kerkorde lang, zeer lang vóór de reformatie georganiseerd was, een zoo gewigtig bestanddeel als het presbyterinm ontleend zouden hebben van de Calvinisten, bij wie het dan op cenmaal zelfstandig moet ontstaan zijn. Immers, zoodra wij Hervormde kerkelijke vergaderingen aantreffen, vinden wij ook melding van het ouderlingschap, en zoodra de bescheiden maar eenig licht beginnen

{==676==} {>>pagina-aanduiding<<}
te geven, treden kerkeraden op als grondvergaderingen van kerkelijk bestuur - iets waartoe in de H. Schrift geene dadelijke aanleiding te vinden was, schoon het ouderlingschap en het nog oudere diakenschap ook reeds in de allereerste christelijke gemeenten bestonden. De zaak heldert zich aanstonds op, als men de sporen van het ‘presbyterium’ bij de Waldenzen niet voorbijziet. Men vindt die in hun oudste confessiën. Lechler betwist hare echtheid. Ik wil die in het midden laten, maar onbetwist zal toch wel zijn de echtheid van die, welke zij ten gevolge der hevige vervolging van 1655 overgaven. Daar heet het ch'egli e necessario secondo le regole d'una buena e santa disciplina (zeer noodig volgens het voorschrift eener goede en heilige tucht), dat Antiani e Diaconi veggiare sopra la greggia di Christo (ouderlingen en diakenen waken over de kudde van Christus), en dat - let wel - conforme a l'uzanza della chieza antiqua (in overeenstemming met het gebruik der oude kerk). Ik kan niet anders zien, dan dat daarin is uitgedrukt, dat het kerkeraadschap eene overoude instelling bij de Waldenzen was. Zulks wordt bevestigd door de confessie, welke de Evangelischen in de valeiën ten jare 1535 aan den koning van Boheme, hun toenmaligen souverein, overgaven. Die confessie onderstelt duidelijk het bestaan van een disciplinair kerkbestuur, bestaande uit de leeraars, aan wie de bediening des woords en der sacramenten is opgedragen (ministri ecclesiae, quibus administratio verbi et sacra mentorum demandatur), alsmede, van hen onderscheiden, de hoofden der gemeente (praesidentes in ecclesia). Uitdrukkelijk wordt daarbij gevoegd, om wat reden den dienaren die kerkeraad (mag ik kortheidshalve dit woord bezigen) behoort ter zijde te staan: Decet enim ecclesiae ministrum ecclesiae et fratrum auctoritate omnia facere, ut sit aliis
bono exemplo. Et minus peccatur, si eorum, qui spiritum Christi habent, utaris consilio. Duidelijker kan wel het bestaan van eenen kerkeraad, als opzienersvergadering, niet worden uitgesproken. Zelfs wordt bij dezelfde confessie, vergis ik mij niet, het opleggen der handen bij de bevestiging (Confirmatio) der dienaren als der ouderlingen ambt aangeduid: tum demum a senioribus facta precatione per manuum impositionem ad hoc munus in coitu confirmantur, waar de Latijnsche constructie duidelijk aanduidt, dat men niet moet vertalen: ‘dat de dienaars worden bevestigd door handoplegging, na een gebed der ouderlingen’, maar: ‘dat zij door de ouderlingen, na gebed, door handoplegging

{==677==} {>>pagina-aanduiding<<}
worden ingewijd.’ Ook dit wijst heen naar een collegie, gelijk dan ook in den aard der zaak ligt, dat disciplinair opzigt over de kudde door leeraars en ouderlingen, eene kerkeraads-vergadering onderstelt. Daarom, totdat het grondiger dan door Lechler wordt tegengesproken, houd ik het er voor, dat de overeenkomst tusschen de oudste Waalsche gemeenten en hun geloofs- en taalgenooten, de Waldenzen, ten opzigte van de grondvergaderingen des kerkelijken bestuurs niet toevallig, veel minder nog van de eerst- op de laatstgenoemden overgegaan is. En zelfs in de handoplegging vind ik een zijdelingsch bewijs. Overgenomen is zij, als den leeraren door de ouderlingen geschiedende, niet; maar wel had deze zaak lang iets weifelends, nu goed- dan afgekeurd, meermalen in het midden gelaten. Blijk genoeg, dat, zoo haar gronddenkbeeld, in het N.T. te vinden, mede van der Waldenzen kerkeraden was uitgegaan, de toepassing van dat gronddenkbeeld op der Waldenzen wijze geen weêrklank kon vinden waar van stonden aan het denkbeeld op den voorgrond was getreden, dat de leeraars boven de ouderlingen stonden en dus kwalijk hun wijding van de laatstgenoemden ontvangen konden. 1) En eischt het onderwerp: de oorsprong der kerkeraden nog altijd een historisch onderzoek, niet minder dat aangaande den oorsprong der classen. Worden deze in het bekende rescript van den Commissaris-generaal in antwoord op de bedenkingen van den Amsterdamschen kerkeraad tegen de organisatie van 1816 ‘eene toevallige vrucht der omstandigheden van de zestiende eeuw’ genoemd, - het is nog zoo zeker niet of zich deze uitspraak laat bewijzen, dan of het eene van die hooghartige magtsprenken is, van welke dat staatsstuk overvloeit.
Nog twee kleinigheden, want de aankondiging moet eindigen.

{==678==} {>>pagina-aanduiding<<}

In de inleiding tot de kerkorde der nationale Synode van 1618, 1619, hadden misschien plaats verdiend de ‘Articulen van de bijeenroeping en de verhandelingen des Nationalen Synodi, in de vergaderingen van de Hoog Mog. Heeren Staten-generaal der Vereenigde Nederlandsche Provinciën, den 11. November 1617 beraamt en besloten,’ Zij zijn het bijeenroepings-programma der Synode. Op het voetspoor van Glasius, Geschiedenis der Nationale Synode te Dordrecht, 1618, 1619, D.I bladz. 285, maakt Hooijer er slechts met een enkel woord melding van (bladz. 429). Hoogst naauwkeurig is hij echter in het aanteekenen van het lot, dat de kerkorde der vermaarde kerkvergadering in de verschillende provinciën onderging: ‘Zoo zagen dan de ijverige vaderen van Dordrecht hunne hoop verijdeld op cene algemeene kerkordening voor de geheele Republiek!’ En dan zou men nog bij die Synode willen zweeren als den grondslag der Nederlandsche Hervormde kerk!
In de inleiding tot de Acta der provinciale Synode te Middelburg, 1591 (bladz. 305 staat, door eene drukfont, 1561, gelijk bladz. 427, reg. 9, 1818 voor 1618), staat: ‘Bij de approbatie dezer kerkordening lieten de staten blijken, dat zij hun niet geheel voldeed. Zij approbeerden namelijk ‘behalvens eenighe bespreecken, die wij soo generalick als particulierlick hebben gheconditionneert,’ en bepalen bovendien, ‘dat deze Acta sullen wesen Provisioneel om naar ghelegenheyt ende occurrentie, die te mogen veranderen, ende daar toe, of af te doen, als in tijden ende wijlen zal bevonden worden te behooren.’ Welke die ‘reserves’ zijn, meldt Hooijer niet, en kon hij niet melden, als hem niet bekend was de, zooveel ik weet niet gedrukte, Missive, bij welke de Zeeuwsche Staten de bewuste Acta aan de 4 Zeenwsche classen toezenden. 't Zijn geen elf reserves, als de hooge regering had bij de bekrachtiging van het Algemeen Reglement, 1852; slechts drie. De eerste wilde, met wijziging van art. 19 der kerkorde, de kenze van ouderlingen en diakenen doen plaats hebben in eene gecombineerde vergadering van magistraat (nl. magistraatsleden, wesende lidmaten der gemeijnte) en kerkeraäd; de tweede, dat de verkiezing der dienaren (art. 4) te platten lande in de ressorten der heerlijkheden van Vlissingen en Veere geschieden zal in het bijwezen en ten overstaan van gedeputeerden (lidmaten der kercke sijnde) van de magistraten dier steden respectivelijk; de derde, dat de rekening der diakenen

{==679==} {>>pagina-aanduiding<<}
(art. 22) te Veere zal plaats hebben naar oude costuijmen van den magistraat aldaar. Het H.S., waaruit ik deze reserves mededeel, bevat ook nog Handelingen van verschillende Zeeuwsche Synoden: 1597, 1602, 1610, 1618, 1620, 1628, uit welke, had ik er de ruimte toe, nog het een en ander als nalezing op Hooijer's arbeid zou zijn mede te deelen. B.v. uit die van 1610 een onderteekenings-formulier voor de predikanten en een voor de proponenten; uit die van 1618 eene instructie voor de afgevaardigden naar de Dordsche Synode.
Als ‘toegift’ staat achteraan het concept-reglement van reorganisatie der Nederlandsche Hervormde kerk - want sprak men vroeger en nog op den titel van het Evangelisch Gezangboek in 1805 van kerken, nu van één concreet geheel: het Hervormde kerkgenootschap in het koningrijk Holland - ten tijde van koning Lodewijk vervaardigd, met de daarbij behoorende rapporten, missiven en aanmerkingen. Ook dat ontwerp is van eene belangrijke inleiding voorzien, waarin slechts ééne kleinigheid, als wel niet dadelijk maar toch zijdelings onjuist, door mij is aangeteekend. ‘De heer te Water werd tot president, de heer Both Hendriksen tot vice-president en de heer Rutgers tot secretaris van de commissie (tot vervaardiging van het ontwerp) benoemd.’ Dat doet natuurlijk denken aan eene gelijke wijze van benoemen dezer drie heeren. Intusschen schrijft te Water (Levensberigt, bl. 117): ‘Men drong er sterk op, dat ik, als de ondste in jaren, den eersten post’ - van president - ‘zoude aannemen. Dit deed ik ten laatste; doch op voorwaarde, dat aan mij zou staan eenen vice-president en den secretaris te benoemen. Hiertoe bewilligden alle de leden der vergadering met de meeste volvaardigheid.’ Belangrijker dan veel zelfbehageude praal, die, 't zij met achting voor te Waters ware verdiensten gezegd, in die auto-biographie voorkomt, zijn de berigten aangaande die commissie en de geheele zaak van de beoogde, maar ten gevolge der staatsgebeurtenissen niet ingevoerde kerkorde.
Doch ik mag geen grooter plaats vragen voor de aankondiging van een boek, hetwelk, hoe degelijk ook in zijne soort, echter een onderwerp behandelt, dat slechts van cene vrij beperkte zijde de aandacht trekt. In dien kring zal het echter gewis eene onverdeelde toejuiching vinden, en gelijk ik de beoefenaars van Nederlandsch-Hervormde kerkgeschiedenis en kerkregt gelukwensch met de verschijning dezer uitgave, zoo ook mijnen ouden academiebroe-
{==680==} {>>pagina-aanduiding<<}
der en vriend den schrijver met zijnen voortreffelijk voltooiden arbeid; den verschuldigden lof tevens gevende aan de uitgevers voor de zorg, die zij er aan hebben besteed.

H.M.C. van Oosterzee.
Geschiedenis der staathuishoudkunde in Nederland tot het einde der achttiende eeuw door Mr. O. van Rees Eerste deel. Utrecht. Kemink en Zoon 1865. XXX en 406 bl. Prijs ƒ 4.90.
Het is bekend dat een Duitsch genootschap voor eenige jaren als prijsvraag uitschreef: het leveren van een uit de bronnen bewerkt overzigt der staathuishoudkundïge literatuur in Holland tot het begin der XVIII eeuw, en dat op die vraag het antwoord werd gegeven door Dr. E. Laspeyres in zijne Geschichte der volkswirthschaftlichen Anschauungen der Niederländer und ihrer Literatur zur Zeit der Republik. (Leipzig 1863). Dit werk, welks lof wij hier niet zullen herhalen 1) en waarin een tot dus verre weinig gekende rijkdom van economische feiten en geschriften is bijeen verzameld, is noch door vorm, noch door aanleg berekend, om de behoefte aan een geschiedenis der staathuishoudkunde te bevredigen. Ofschoon de schrijver zijne taak breeder heeft uitgewerkt dan de bewoordingen der prijsvraag haar hadden bepaald, en ook de voornaamste feiten onzer economische geschiedenis in zijn werk heeft ingevlochten, zoo is toch de economische literatuur door hem als hoofdzaak beschouwd. In een geschiedenis der staathuishoudkunde moet echter de economische praktijk onzer voorouders op den voorgrond treden, want die literatuur hoe belangrijk ook, was slechts het uitvloeisel van de praktijk, en de theorie heeft zich geheel naar deze gevormd. Laspeyres heeft daarenboven het geheele tijdvak der middeleeuwen buiten behandeling gelaten. Zijn onderzoek vangt aan met de XVII eeuw; de periode die de kiemen zag leggen der beginselen, waaraan wij onze latere economische grootheid hadden te danken, bleef voor hem gesloten. En
jnist in Nederland werden de voor-
{==681==} {>>pagina-aanduiding<<}
waarden der volkswelvaart reeds in de middeleeuwen erkend; latere tijden zagen slechts de uitbreiding en de bevestiging van hetgeen vroeger als goed was aangenomen en door de ervaring geijkt.
Deze leemten en het eigenaardig standpunt van den schrijver maakten zijn arbeid ongeschikt, om door omwerking en aanvulling tot een geschiedenis onzer staathuishoudkunde te worden vervormd. De hoogleeraar van Rees heeft daarom het tot hem gerigte aanzoek afgewezen, om de verhandeling van Laspeyres voor Nederland te bewerken. Wat hij ons in het aan 't hoofd dezer regelen vermelde geschrift aanbiedt, is een geheel zelfstandig werk. Met den arbeid van Laspeyres heeft zijne Geschiedenis der staathuishoudkunde alleen het onderwerp gemeen; dat onderwerp heeft hij echter in ruimeren zin opgevat, en bovendien een anderen weg voor zijn onderzoek ingeslagen. Zijn werk omvat onze geheele geschiedenis, zoowel de grafelijke tijden, waarin zich de eerste sporen en de opkomst der economische beginselen vertoonen, als het tijdvak der republiek, toen die beginselen hunnen vollen wasdom hadden verkregen. Hoofdzakelijk heeft hij daarbij de chronologische orde gevolgd, maar ook niet geaarzeld die orde te verbreken en den blik vooruit of terug te slaan, waar de volledigheid van het overzigt dit vorderde. - In de keuze en waardering der bronnen ligt een tweede belangrijk verschil tusschen de beide geschriften. Terwijl bij Laspeyres de literatuur, en inzonderheid die der pamfletten, op den voorgrond stond, heeft van Rees in de regeringsdaden de meest getrouwe afspiegeling van de economische ontwikkeling der tijden gezocht, en zijn de handvesten, de keur-, placaat- en resolutieboeken de voornaamste bron van zijn arbeid geweest. Op deze wijze heeft hij door zamenvoeging van ‘theorie en praktijk, regeringsbeginselen en literatuur de geschiedenis der staathuishoudkunde in Nederland in haar geheel geschetst.’ Tot dusverre zag alleen het eerste deel het licht, dat den oorsprong en 't karakter van de Nederlandsche nijverheidspolitiek der zeventiende eeuw beschrijft.
In de inleiding, die tevens tot voorrede dient, wijst de schrijver op het onderscheid van aanleg tusschen zijn arbeid en dien van zijn voorganger op dit gebied, en zet verder de door hem te volgen wijze van behandeling uiteen. Het werk zelf is in vier hoofdstukken verdeeld, en elk dezer hoofdstukken verder in paragrafen gesplitst. Het eerste hoofdstuk is getiteld: de opkomst der nijverheid en der staathuishoudkunde. De schrijver

{==682==} {>>pagina-aanduiding<<}
begint met te wijzen op het verband tusschen de geschiedenis van ons vaderland en den aard van zijnen bodem, en op de natuurlijke voordeelen, die de ligging van het land voor de ontwikkeling van handel en scheepvaart opleveren. Daarna beschouwt hij den toestand waarin zich landbouw, nijverheid, visscherij en handel gedurende de oudste tijden onzer geschiedenis bevonden. Die toestand was over 't algemeen veel gunstiger dan in andere staten, de landman werd hier meer dan elders door de vorsten tegen de willekeur van den adel beschermd. De landbouwende stand genoot een betrekkelijk ruime mate van welvaart, het was geen zeldzaam verschijnsel, dat de boer eigenaar was van den grond dien hij bebouwde, en in Groningen gaf het beklemregt aan den landbouwer een vrijheid van beschikking over den grond, die maar weinig van 't eigendomsregt verschilde. De lijfeigenschap was hier niet algemeen en werd vroegtijdig afgeschaft. De invloed van het leenrogt vond een tegenwigt in den aangeboren vrijheidszin der bevolking. Die geest van vrijheid en zelfstandigheid werd ook aangekweekt door de aan Nederland eigenaardige instelling der waterschapsbesturen; ontstaan uit de behoefte aan gemeenschappelijke waterkeering, verwierven zich deze ligchamen allengs regten en vrijheden, die ook door de landsvorsten werden geëerbiedigd. In de meeste streken was het grondbezit individueel, de marken en andere vereenigingen van gemeenschappelijk landgebruik bestonden alleen in de minder vruchtbare streken van Drenthe, Overijssel en Gelderland.
De visscherij, die hier reeds in de oudste tijden werd uitgeoefend, was de moeder van scheepsbouw en zeevaart, en de naaste aanleiding tot onze later bloeijende vrachtvaart. De haringvisscherij stond in belangrijkheid bovenaan, vooral sedert de verbeteringen in het kaken van den haring aangebragt 1).
Het in de Middeleeuwen heerschende beginsel, dat de nijverheid in 't algemeen behalve toezigt ook leiding behoeft, vond ook bij de haringvisscherij toepassing. Sedert 't begin der XV eeuw werden op dit stuk verordeningen gemaakt, die aanvankelijk alleen ten doel hadden, den roem van den Hollandschen

{==683==} {>>pagina-aanduiding<<}
haring tegen de praktijken der vervalschers te handhaven, maar allengs de vrijheid van het visschersbedrijf dermate beperkten, dat door de vele alles regelende voorschriften aan geene ontwikkeling meer viel te denken. Dezelfde geest bezielde de regering tegenover de lakenfabricken, een nijverheid die vroeger dezelfde plaats bekleedde, welke thans door de katoenind ustrie wordt ingenomen. Ook hier stond de zorg voor de deugdzaamheid der waren op den voorgrond, en ook hier gaf die zorg aanleiding tot zoovele belemmerende keuren, dat er van de oorspronkelijke vrijheid der nijverheid nagenoeg geen spoor meer was overgebleven. Het was vooral te Leiden, den hoofdzetel der lakenindustrie, dat het reglementeren der nijverheid door de stedelijke regering het verste werd gedreven, zoodat er ten laatste voor de fabriekanteu geen andere uitweg overbleef, om den zoo ver mogelijk om zich heen grijpenden dwang te ontgaan, dan de stad te verlaten en zich elders te vestigen. Verschillende lakenfabrieken in Brabant zijn aan dien dwang der Hollandsche steden hare vestiging en opkomst verschuldigd. Het moet echter worden opgemerkt, dat de voorschriften tot bevordering van de deugdelijkheid der waren niet zelden door buitenlandsche kooplieden werden gevorderd; de Hansesteden bedreigden ons in 1447 met een verbod op den invoer van Hollandsche lakens, indien dezerzijds geene maatregelen werden genomen tot beteugeling van de bedriegelijke praktijken der fabriekanten.
De zoo even genoemde bedrijven verschaften de hoofdartikelen aan onzen uitvoerhandel. Het verzenden der producten van landbouw, visscherij en fabriekwezen dagteekent van de vroegste tijden onzer geschiedenis.
De handel van Duitschland op Engeland ging mede over ons land, aanvankelijk langs Utrecht, maar sedert de verzanding van den Katwijkschen Rijnmond moest hij zijn weg over Dordrecht nemen. De stichting van die stad is een der merkwaardigste feiten onzer politieke en handelsgeschiedenis. Dordrecht vormde het bolwerk van Hollands vrijheid tegen de uitbreiding van de magt der Utrechtsche bisschoppen. Gesteund door den Duitschen keizer, streefden deze kerkvoogden naar vergrooting van grondgebied en poogden door het bezit der voornaamste handelswegen en handelssteden den handel van Noord-Nederland geheel in hunne hand te krijgen. Aan dit streven stelde Dordrecht paal en perk; de gunstige ligging en de voorregten door de Graven verleend, verhieven

{==684==} {>>pagina-aanduiding<<}
het weldra tot een aanzienlijke koopstad, en tot het middelpunt van den handel tusschen Duitschland en Engeland.
Behalve met Duitschland, Engeland en Vlaanderen hadden wij een voor dien tijd levendig verkeer met Noorwegen en de Oostzeekusten, dat aanvankelijk uit de visscherij ontstaan, zich allengs tot een geregelden handel ontwikkelde. De tractaten door de Nederlandsche steden over den handel en de regten der kooplieden met de Noordsche vorsten gesloten, dagteekenen reeds van de XIII eeuw.
Van de vele belemmeringen, die de handel in de middeleeuwen ondervond, bleef het verkeer in ons vaderland geenszins verschoond. De schrijver werpt een blik op de geschiedenis der tollen en der stapelregten, en doet daarbij uitkomen hoe de vorsten en de steden zamenwerkten, om zooveel mogelijk deze hinderpalen te verwijderen, en hoe algemeen het besef was doorgedrongen, dat de hoofdbronnen onzer welvaart waren gelegen in de ontwikkeling van koophandel en vrachtvaart, door visscherij en fabrieknijverheid gevoed.
Het tweede hoofdstuk bespreekt den invloed der steden, het merkwaardigste verschijnsel in de historie der middeleeuwen. Aan de beschouwingen over den aard der door de steden gevolgde handelspolitiek gaat een korte schets vooraf van de opkomst der gemeenten en de ontwikkeling harer zelfstandigheid. Die schets wijst in groote trekken aan, hoe de poorters allengs in het bezit kwamen van voorregten, die aan de meeste steden der XV eeuw het kararakter gaven van kleine republieken, die zich zelven regeren, en als zelfstandige magten verbonden sluiten met het buitenland. De welvaart door den handel ontstaan, was de opkomst van den derden stand, die, door de vorsten begunstigd, aan deze de middelen verstrekte om de magt van den adel te beperken. Onder de pogingen door de steden aangewend tot uitbreiding harer handelsbetrekkingen, verdienen vooral opmerking het verleenen van gunsten aan vreemdelingen, die zich tijdelijk of blijvend binnen hare muren vestigden. In de Nederlanden werd de buitenlandsche koopman van een geheel ander standpunt beschouwd dan in de meeste naburige staten; men zag in hem een gewenschten bondgenoot, geenszins een gevaarlijken mededinger. De vreemdeling, die in de middeleeuwen buiten zijn vaderland dikwijls nagenoeg regteloos was, vond hier gunstige opname en bijzondere voorregten. Amsterdam deinsde zelfs niet

{==685==} {>>pagina-aanduiding<<}
voor geldelijke offers terug, om buitenlandsche kooplieden tot zich te lokken en schafte de zeer productieve belasting op de nalatenschappen der vreemdelingen af.
Onze scheepvaart in de Oostzee bragt ons vroegtijdig in betrekking met de Hanse, het magtige handelsverbond der middeleeuwen. De algemeene onveiligheid en de behoefte aan gemeenschappelijke bescherming gaven aanleiding, dat de meeste Nederlandsche handelssteden tot de Hanse toetraden en ook Amsterdam in de tweede helft der XIV eeuw zich daarbij aansloot. Het verschil in de handelspolitiek was echter oorzaak, dat de goede verstandhouding tusschen de Nederlandsche en de Duitsche Hansesteden dikwijls werd verbroken, en ten slotte met de uittreding der Hollandsche en Zeeuwsche steden uit het verbond eindigde. De Hanse streefde naar een uitsluitend handelsverkeer, zij wilde den alleenhandel hebben tusschen het Noord-Oosten en 't Westen van Europa; aan vreemden dezelfde regten toe te kennen die zij van hen verkreeg, streed met hare beginselen. Onze gastvrije politiek, die de vreemdelingen naar onze havens lokte en bij handelsverdragen het beginsel van wederkeerigheid op den voorgrond stelde, was in lijnregten strijd met den monopoliezucht der Duitschers; immers ter naauwernood gedoogden zij, dat de Nederlanders, hunne bondgenooten, handel dreven in de Oostzee. Zij beschouwden die watervlakte bijkans als hun bijzonder domein. Onder de werking der voor dien tijd meest vrijgevige beginselen bleven de Nederlandsche handelssteden in magt en rijkdom toenemen; in het Noorden breidden zij hare betrekkingen uit ten koste der Hanse en begonnen hare vroegere bondgenooten allengs uit de vrachtvaart te verdringen. Inmiddels nam de magt der Hanse met rassche scheden af, en in 't begin der XVII eeuw zien wij het eertijds magtige verbond herhaaldelijk als een gunst van de Staten-Generaal brieven van aanbeveling aan de Noordsche vorsten verzoeken.
De schrijver wijdt een afzonderlijke paragraaf aan den strijd over handelsvrijheid onder Karel V, de schoonste episode uit onze vroegere economische geschiedenis. Die strijd betrof de afschaffing van den honderdsten penning op de uitgaande koopmanschappen, de handhaving der vrijheid van de reeders, om hunne schepen op de zuinigste wijze uit te rusten, en de afschaffing van het congiégeld of uitvoerregt op de granen. De kwestie van het congiégeld vormt zeker het merkwaardigste moment in dien strijd;

{==686==} {>>pagina-aanduiding<<}
de gronden waarop de Staten van Holland in 1548 den vrijen graanhandel voor den Grooten Raad van Mechelen bepleitten, gelden thans nog als de hoofdwaarheden der staathuishoudkunde. Met een beschouwing over den aard en het karakter der Gilden wordt dit hoofdstuk besloten. Ook hier valt de vergelijking van den toestand hier te lande met dien in Frankrijk, Duitschland en Engeland ten voordeele van Nederland uit, en blijkt het hoe de gilden door hunne ondergeschiktheid aan de stedelijke regering in de meeste steden des lands een veel minder schadelijken invloed op de ontwikkeling der nijverheid uitoefenden, dan elders het geval was. 1)
Met den tachtigjarigen oorlog opent zich een nieuw tijdperk onzer historie. De gevolgen van de omwenteling der XVI eeuw, die in 't derde hoofdstuk worden behandeld, waren niet minder gewigtig op economisch dan op staatkundig gebied. De verandering van den regeringsvorm verzekerde aan de economische belangen een grooteren invloed op den gang des bestuurs. Al aanstonds openbaarde zich reactie tegen de in vele opzigten heilzame pogingen der vorsten uit het Oostenrijksche huis, om door eentralisatie de kiemen van orde en eenheid in ons staatwezen te leggen. De magt der stedelijke regenten, die onder den invloed dezer pogingen aanmerkelijk was ingekrompen, had tijdens den opstand tegen Spanje ruime gelegenheid om het verlorene met woeker te herwinnen. Na de afzwering van Philips II (1581) geraakte de souvereiniteit in handen van de staten der onderscheidene provincien. In die staten hadden de afgevaardigden der steden het overwigt, en daar deze afgevaardigden aan den lastbrief der vroedschappen, die zij vertegenwoordigden, gebonden waren, zoo berustte de hoogste magt in den staat ten slotte bij de stedelijke besturen. Deze besturen, grootendeels zamengesteld uit nijvere lieden regtstreeks bij den bloei van nijverheid en handel betrokken, waren uit den aard der zaak geneigd, deze takken van bedrijf bijzonder te begunstigen. Overal elders zou een dergelijke

{==687==} {>>pagina-aanduiding<<}
toestand aan het beschermend stelsel ten hoogste bevorderlijk zijn geweest; dat dit stelsel echter in onze Republiek betrekkelijk weinig is doorgedrongen, moet worden toegeschreven aan den overwegenden invloed, voortdurend door Holland bezeten. Die invloed was oorzaak, dat de politiek, welke Holland voor zich het voordeeligst achtte, het rigtsnoer werd voor de gansche Republiek. Het belang van den handel dat in Holland op den voorgrond stond, eischte vrijheid van beweging en verwijdering van alle belemmeringen, - vandaar bleven de wenschen van landbouw en nijverheid om bescherming onverhoord, en kon Adam Smith van onze tariefwetgeving getuigen, dat zij met betrekking tot de vrijheid van in- en uitvoer het meest tot zijn ideaal genaderd was.
Men zou zich in de waardering dezer vrijzinnige handelspolitiek bedriegen, indien men haar toeschreef aan het streven, om door een vrij en onbelemmerd verkeer, de ontwikkeling en de welvaart der geheele maatschappij te bevorderen. Over algemeene beginselen van maatschappelijk belang bekommerden zich onze voorouders wel het allerminst; hun rigtsnoer was eenvoudig het eigenbelang en de liberaliteit hunner handelspolitiek bloot toevallig, omdat een vrij verkeer voor den koopman voordeelig was. De voorstanders van den vrijen handel verdedigden niet de belangen der consumenten, maar slechts die van een bepaalden stand, namelijk van den handelstand. In den regel stemden de belangen des handels met die der consumenten overeen, maar waar er tusschen die belangen een ware of gewaande strijd ontstond, werden de verbruikers meêdoogenloos opgeofferd. De vele tegenstrijdigheden onzer economische geschiedenis; het beurtelings en vaak nevens elkander bestaan van liberaliteit en monopoliezucht zijn alleen hieruit te verklaren, dat de Nederlander met niets anders dan met zijn eigenbelang te rade ging. De ruime omvang der stedelijke autonomie liet aan de werking van dat eigenbelang vrij spel.
De beschouwing van de gevolgen dezer autonomie vormt een der merkwaardigste afdeelingen van het geheele werk. De resultaten van die beschouwing zijn echter weinig geschikt om den conventioneelen eerbied voor het karakter en de deugden der voorouders in ons te versterken. De door den schrijver aangevoerde voorbeelden doen ons zien, hoe de steden door bekrompen egoisme van onderlingen naijver en afgunst waren vervuld,

{==688==} {>>pagina-aanduiding<<}
en hoe zij zelfs in de voor 't gemeenschappelijk vaderland meest gevaarvolle tijden van elke omstandigheid partij trokken, om zich, ten koste van elkander, te bevoordeelen. Veel goeds werd door dezen naijver tegengehouden. Zoo poogde men zelfs in een land als het onze, waar men meer dan ergens elders de voordeelen genoot van een gemakkelijk verkeer te water, het gebruik maken van nieuwe waterwegen of van kortere dan de bestaande te verhinderen, uit vrees dat de een of andere stad de voordeelen zoude missen, uit het tijdelijk oponthoud of voorbijvaren der schepen voortvloeijende. Er bestaan voorbeelden, dat steden overeenkomsten sloten om elkander ten eeuwigen dage bij te staan in het verhinderen van alles wat den loop der bestaande waterwegen zou kunnen wijzigen. Tusschen Gouda en Haarlem kwam in 1606 een verbond van dien aard tot stand. Laatstgenoemde stad wist onder anderen zelfs bij de Staten te bewerken, dat een consent, door het dorp Jisp aangevraagd om zekere slooten te verbreeden alleen onder de uitdrukkelijke voorwaarde werd verleend, dat de slooten in geen geval voor de scheepvaart mogten worden gebruikt en dat het ten allen tijde aan Haarlem zoude vrijstaan, die slooten ten koste van Jisp te dempen. Het in de Staten schaars vertegenwoordigde platte land, was aan de baatzucht der steden overgeleverd, die het, volgens de gelukkige vergelijking van Mr. van Rees, volkomen op dezelfde wijze beschouwden en waar het mogelijk was ook behandelden als volgens het oude koloniale stelsel de Koloniën door het moederland werden behandeld.
Niets kenmerkte zoozeer de begunstiging, die de handel in Holland ondervond, dan de regeling der regten op den in- en uitvoer, die allengs de middeleeuwsche tollen hadden vervangen. Met zeer weinige uitzonderingen waren die regten gedurende de XVII eeuw bloot fiscaal. Men beschouwde ze als een noodzakelijk kwaad, als middel van inkomst dat de schatkist niet kon ontberen, geenszins als een steun der nijverheid. Aan differentiële regten werd niet gedacht; integendeel, de zucht om de vreemdelingen met hunne waren naar de Nederlandsche havens te lokken, bleef een beginsel onzer handelspolitiek, gelijk hieruit blijkt, dat de inkomende regten over 't geheel lager waren dan de uitgaande. De eenige beschermde bedrijven waren de lakenverwerij en de haringvisscherij, die reeds van oudsher de bijzondere zorg der regering hadden genoten en ook daar waren verbods-
{==689==} {>>pagina-aanduiding<<}
maatregelen zeldzaam, en vonden van de zijde des handels veel tegenstand.
Het in den tarievenstrijd der XVII eeuw zoo gewone middel van represaille tegen de vijandige handelspolitiek van het buitenland vond hier slechts zelden toepassing. Toen de naijver van Engeland en Frankrijk op onzen handelsbloei de navigatieacte van Cromwell en de tarieven van Colbert in 't leven riep, bepaalde onze regering zich aanvankelijk tot het doen van vertoogen, zonder de inkomende regten te verhoogen of de nationale vlag tegenover de vreemde te begunstigen, omdat men wist, dat men, door de vreemde waren duurder te maken of uit te sluiten, aan eigen handel en vrachtvaart afbreuk deed. Eerst bij 't uitbreken van den oorlog werden er verbodsmaatregelen genomen om echter dadelijk te worden ingetrokken, zoodra de strijd geeindigd was. En niet zelden werd te midden van den krijg de invoer van vijandelijke waren oogluikend toegelaten.
De belangen der scheepvaart maakten de Hollanders tot de eerste verdedigers van de vrijheid der zee. De geschiedenis van het publiek zeeregt der Republiek getuigt van ‘een onafgebroken streven om alles uit den weg te ruimen wat aan de onbeperkte vrijheid van het gebruik der zee afbreuk kon doen, om het regt te handhaven van op alle zeeën te varen, van op alle kusten te visschen, met alle landen handel te drijven, om den handel van neutrale mogendheden in tijd van oorlog te beschermen, en het begrip van contrabande zooveel mogelijk te beperken.’ Maar ook hier werd de Republiek uitsluitend door het eigenbelang gedreven, en zij was er verre van verwijderd aan anderen toe te kennen wat zij voor zich zelve begeerde. Met het Mare Liberum van Grotius en den vrijzinnigen toon van de vertoogen onzer pensionarissen en gezanten, vormen het monopolie der beide groote Compagniën, de sluiting der Schelde en de vernietiging der Compagnie van Ostende een somber contrast. Zelfs zagen onze vrome voorouders de belangen der godsdienstvrijheid voorbij, wanneer die met hunne handelsbelangen in strijd dreigden te komen. Men achtte die vrijheid nuttig en noodig voor zich zelven, en tevens een uitstekend middel om vreemdelingen herwaarts te lokken, maar men zag daarbij ongaarne dat zij ook in andere landen werd toegepast, uit vrees dat dit voor ons nadeelig zou zijn. Maar niettegenstaande het beginsel der handelsvrijheid alleen uit egoisme werd gehuldigd, zoo leidde de verdediging

{==690==} {>>pagina-aanduiding<<}
dier vrijheid van zelve tot het bezigen van argumenten, die de voordeelen eener liberale politiek voor alle partijen in een helder licht stelden, en ‘daardoor heeft onze Regering, ofschoon uitsluitend op de belangen der Vereenigde Gewesten bedacht, onwillekeurig de algemeene belangen der menschheid krachtig bevorderd, en veel toegebragt om het beginsel der handelsvrijheid ingang te doen vinden en zijne latere heerschappij voor te bereiden.’
Het eigenaardig standpunt, waarvan men ten allen tijde den graanhandel heeft beschouwd, en de voorname plaats die deze handel in het verkeer en de scheepvaartbeweging der Republiek innam, geven den schrijver aanleiding om de graanpolitiek afzonderlijk te behandelen, afgescheiden van de handelspolitiek in 't algemeen. Hare lotgevallen, reeds in 't vorige hoofdstuk bij de Sententie van den Grooten Raad van Mechelen besproken, worden hier verder gedurende den loop der XVII eeuw verhaald. De ruime mate van vrijheid, die de graanhandel doorgaans genoot, is vooral hierom opmerkelijk omdat het publiek over 't algemeen deelde in de door geheel Europa op dit stuk heerschende vooroordeelen, en zelfs de geleerden in hunne werken den haat tegen opkoopers levendig hielden. Aan den invloed der kooplieden in de raadzalen der Republiek gelukte het in den regel de regten op in- en uitvoer laag te houden; tijdelijke belemmeringen van den handel door een verbod van uitvoer waren echter geen zeldzaamheid, doch dergelijke maatregelen duurden gewoonlijk slechts kort. Het belangrijkste feit in de geschiedenis onzer graanpolitiek is de bestrijding van het voorstel der Staten van Zeeland om in 't belang van den landbouw het invoerregt te verhoogen en dat op den uitvoer te verminderen. Deze bestrijding was vervat in een door Johan de Witt gestelde Deductie, namens de Staten van Holland bij de Staten-Generaal ingeleverd, en waarin het protectionisme wordt weêrlegd met dezelfde argumenten als ruim een eeuw later bij Ad. Smith en zijne volgelingen worden aangetroffen. Ten gevolge der vrijheid en van het gemis aan bescherming genoot de landbouw der Republiek een hoogen bloei en steeg de waarde der gronden zoo hoog, dat droogmakerijen en inpolderingen met voordeel konden worden ondernomen. In Holland alleen werden gedurende de veertig jaren, die op de sluiting van het Bestand met Spanje volgden, jaarlijks gemiddeld 1066 bunders vruchtbaren grond uit moerassen en poelen
aangewonnen.

{==691==} {>>pagina-aanduiding<<}

De thans volgende mededeelingen betreffende het standpunt, door de Regering tegenover de binnenlandsche nijverheid ingenomen, zijn beknopter (26 bl.) dan men, den omvang der stof in aanmerking nemende, welligt zou hebben verwacht. De schrijver heeft gemeend alleen bij die hoofdpunten te moeten stilstaan ‘waarbij een consequente wijze van handelen en dus vaste beginselen zijn op te merken,’ en zich verder bepaald tot hetgeen door de Staten-Generaal voor de geheele Republiek of door de Staten van Holland en Zeeland was vastgesteld. De tallooze, dikwijls wisselende bepalingen op het stuk der nijverheid, waarin zich krachtens de plaatselijke autonomie de zorg en de bemoeizucht van gewestelijke en stedelijke besturen afspiegelden, blijven door deze begrenzing der stof buiten behandeling; wij meenen echter dat ze hier door den schrijver in 't belang der eenheid en van 't algemeen karakter zijner Geschiedenis teregt ter zijde gesteld en aan 't onderzoek der locale economische toestanden zijn overgelaten. Het begrip Nijverheid wordt hier in zijne ruimste beteekenis genomen; de vermelde regeringsmaatregelen betreffen zoowel landbouw, veeteelt, veenderijen, visscherij, middelen van gemeenschap en broodzetting, als de industrie in engeren zin.
Wij zijn thans genaderd tot het laatste hoofdstuk, dat een overzigt geeft van de economische letterkunde der XVII eeuw. De behandeling van die letterkunde eerst aan 't slot van 't werk hangt zaâm met des schrijvers zienswijze omtrent de waarde der literatuur als kenbron voor de economische ontwikkeling van vorige eeuwen. Die waarde wordt door Mr. van Rees op verre na niet zoo hoog gesteld als door Laspeyres. Het werd reeds hierboven opgemerkt, dat bij onzen schrijver de regeringsdaden op den voorgrond staan en dat hij aan de letterkundige producten slechts den tweeden rang toekent. Dit beginsel, dat wij in 't algemeen bij de geschiedenis der staathuishoudkunde vòòr Ad. Smith voor het ware houden, is vooral bij de economische geschiedenis van ons vaderland van toepassing. In Nederland was de theorie eenvoudig het gevolg der praktijk. ‘De school, zegt van Rees, oefende, waar het economische vraagstukken betrof, geen invloed op het leven uit, maar werd door hunne practische oplossing zelve geïnspireerd. De mannen der wetenschap bepaalden zich in den regel tot de ontvouwing en verdediging der reeds lang door de ervaring geijkte regeringsbeginselen of der allengs geconsolideerde toestanden. Waar zij verder gingen en,

{==692==} {>>pagina-aanduiding<<}
gelijk Graswinckel en vooral de la Court, het bestaande op grond van algemeene beginselen afkeurden, daar werden hunne raadgevingen over het geheel niet begrepen en in elk geval niet opgevolgd.’
Den voorrang, door handel en scheepvaart in de nijverheidspolitiek genoten, ontmoeten wij evenzeer in de wetenschap: het fabriekwezen moet daarbij achterstaan. De handelsvrijheid, die in de praktijk alleen op 't egoisme der kooplieden berustte, had ook in de theorie een weinig hechten grondslag. Hare verdedigers beroepen zich niet op algemeene beginselen maar vorderen, dat de eischen van den handel en niet die van zijne tegenstanders worden ingewilligd, omdat hij veel meer dan de overige nijverheidstakken tot de volkswelvaart bijdraagt. Boven de dwaling, dat er strijd bestaat tusschen de belangen der verschillende volken, der verschillende steden en der verschillende nijverheidstakken is geen onzer economische schrijvers geheel verheven, zelfs niet Pieter de la Court.
Door dit gemis aan objectieve beginselen waren praktijk en theorie niet bestand tegen de dwalingen van het mercantilisme. Doch aan den anderen kant was de handelsvrijheid te diep in de zeden en denkbeelden doorgedrongen, en had zij eeuwen lang te rijke vruchten afgeworpen dan dat het mercantiel systeem ooit geheel de overhand kon krijgen. ‘Van daar een wankeling en tweeslagtigheid, een hinken op twee gedachten, dat de werken der Nederlandsche staathuishoudkundigen over het geheel veel minder belangrijk maakt dan die der Fransche of Engelsche schrijvers uit denzelfden tijd. Waar het mercantilisme heerschte, daar kon men het verdedigen of bestrijden: in Nederland kon en wilde men noch het een noch het ander doen. Het mercantilisme uiteen te zetten en aan te prijzen als het beste middel om de volkswelvaart te bevorderen, daarin had niemand lust wegens de gevolgen waartoe het leidde. Handelsvrijheid te verdedigen en tegen het mercantilisme te velde te trekken, daartoe bestond vooreerst geen behoefte en ten anderen liet de ingenomenheid met de algemeen heerschende theorie evenmin aan de geleerden toe om in deze rigting consequent te zijn.’ Door dit heen en weder slingeren tusschen mercantilisme en handelsvrijheid, die meest tegenstrijdige beginselen, kon de staathuishoudkundige wetenschap zich hier te lande niet zelfstandig ontwikkelen, en van daar ‘levert de economische literatuur der

{==693==} {>>pagina-aanduiding<<}
XVII eeuw veel minder belangrijks voor de geschiedenis der staathuishoudkunde op, dan men uit de voortreffelijkheid der praktijk op dat gebied en den bloei van alle overige wetenschappen zou meenen te mogen afleiden.’ 1)
Terwijl de schrijver zijne mededeelingen betreffende Boxhorn, Schoock, Voet, Indise Raven en anderen in zijn beschouwing over het karakter der Nederlandsche staathuishoudkunde heeft ingevlochten, doet hij afzonderlijk regt wedervaren aan de verdiensten van Grotius, Graswinckel en de la Court, de drie heroën onzer economische literatuur.
Wat Grotius voor de staathuishoudkunde belangrijks heeft geleverd ligt in zijne staatkundige, regts- en godgeleerde geschriften verspreid, daar hij evenmin als zijne tijdgenooten aan de staathuishoudkunde een afzonderlijke plaats in den kring der wetenschappen toekende. Uit die geschriften zijn hier de merkwaardigste plaatsen bijeenverzameld en zoodanig geordend, dat wij daaruit de denkbeelden van den schrijver omtrent den grondslag van den eigendom, de vrijheid van het verkeer, de bestanddeelen van den prijs, den maatstaf der waarde, den aard van het geld en de leer van den intrest leeren kennen. Tevens worden deze denkbeelden vergeleken met die van Spinoza, Huber en Salmasius.
Graswinckel, de verdediger van 't regt der vrije zee, is hier inzonderheid beschouwd naar aanleiding van zijne over de graanpolitiek handelende Aenmerckinghen ende betrachtinghen over 't Placcaetboeck op 't stuck van de Lijftocht (1651). Zeer uitvoerig wordt in dit werk elke belemmering van den uitvoer der granen bestreden, als nadeelig zoowel voor de belangen der voortbrengers als voor die des handels en der verbruikers. Den veiligsten waarborg tegen bovenmatige duurte en gebrek meent hij in de vrijheid te vinden. Dit belette echter niet, dat Graswinckel in inkomende regten op de granen een uitnemend middel zag om de schatkist te stijven en de landbouwers te begunstigen. De welvaart van een land bleek volgens hem het meest uit den hoogen prijs der landerijen, en deze hing vooral af van den hoogen prijs der producten. Hierin overeenstemmende met de een eeuw later in Frankrijk ontstane school

{==694==} {>>pagina-aanduiding<<}
der Physiocraten noemt hij ‘niet schadelijcker voor 't land, als Goede Koop over de vruchten des Lants, en niet beter als Dierte in Abundantie.’ 1)
De vermelding van Pieter de la Court voert mr. van Rees terug naar het terrein, waarop hij veertien jaren geleden zijne eerste lauweren oogstte. De uitvoerige behandeling, die aan dezen schrijver ten deel valt, bewijst dat de belangstelling des hoogleeraars in zijnen held nog geenszins is verflaauwd. Het hernieuwd onderzoek naar de vraag, welk aandeel Johan de Witt heeft gehad aan het schrijven van het Intrest van Holland en de Aanwijsing der politike gronden en maximen van de republike van Holland en West-Vriesland leidt wederom tot hetzelfde besluit als waartoe van Rees vroeger in zijne Verhandeling over de aanwijsing enz. van P. de la Court, (Utrecht 1851) was gekomen; namelijk dat de Raadpensionaris ten onregte voor den schrijver der beide hem toegedichte hoofdstukken wordt gehouden. Sedert echter het oorspronkelijk handschrift van het Intrest uit het stof der bibliotheek van prof. H.W. Tijdeman weder aan het licht is gekomen, heeft deze kwestie een ander aanzien gekregen en men mag aannemen, dat de in- en uitwendige bewijzen door prof. R. Fruin en P.A. Tiele aangevoerd (Gids 1865 Junij, Sept.) voor de meening, dat de Witt werkelijk de schrijver der bewuste hoofdstukken is, thans ook mr. van Rees zullen hebben overtuigd.
Alsnu volgt een overzigt van den inhoud der aanwijsing en van 't welvaren van Leiden. Van laatstgenoemd geschrift wordt gezegd, dat er met uitzondering der Discourses upon trade van Sir Dudley North vóór de XVIII eeuw noch in Nederland noch daarbuiten eenig werk is te vinden, dat van zulk een helder inzigt in de eischen der volkswelvaart getuigt. Beide werken doen ons de la Court kennen als een krachtig verdediger der vrijheid van den arbeid, als een bestrijder van gilden en hallen en van alle regeringsbemoeijing met de nijverheid, en als vijand van monopoliën zoowel op 't gebied van 't onderwijs als op dat van buitenlandschen en kolonialen handel. Tot zekere hoogte was ook de la Court het kind zijner eeuw; het mercantilisme deed ook op hem zijn invloed gelden, gelijk onder anderen blijkt uit zijne miskenning der productieve kracht van landbouw, veeteelt

{==695==} {>>pagina-aanduiding<<}
en binnenlandschen handel, en vooral uit zijne beschouwing betrekkelijk de belastingen. Maar deze feilen zijn slechts inconsequentien, uit den geest der tijden verklaarbaar; aan de verdiensten van de la Court doen zij naauwelijks eenigen afbreuk.
Dat de woekerkwestie ook in dit hoofdstuk bij de economische letterkunde wordt behandeld, in plaats van in 't volgende deel bij het crediet, moet welligt hieruit worden verklaard, dat het vraagstuk over de regtmagtigheid van den intrest meer geleerde pamfletten dan regeringsmaatregelen heeft uitgelokt. Na een vlugtigen blik op de geschiedenis der lombarden en der banken van leening hier te lande, geeft de schrijver een overzigt van den strijd tusschen de jaren 1640 en 1660 over die banken gevoerd. De vraag: of de zoon van een bankhouder te Utrecht in de regten mogt promoveren, en of te Leiden een bankhouder aan 't avondmaal mogt komen, bragt destijds een aantal pennen in beweging; het waren vooral de Utrechtsche professoren, die zich aan deze zaak veel lieten gelegen liggen en het nemen van intrest inzonderheid van armen veroordeelden. De vrijheid van den geldhandel vond destijds haren krachtigsten verdediger in Salmasius, die alle vragen betrekkelijk den intrest op volledige en uitstekende wijze beantwoordde. In verband met de woekerkwestie kwam tevens een ander vraagstuk ter sprake, namelijk het voor den tijd zeer moeilijk onderzoek naar de omstandigheden, die de hoogte van de ondernemerswinst en van den intrest bepalen, vooral hierom moeilijk, omdat het wisselvallig karakter der winsten in de meeste bedrijven, geen ruimte liet voor het begrip van een middencijfer. Na 1660 kwam de woekerkwestie slechts zelden ter sprake, de regtmatigheid van den intrest werd zelfs bij de banken van leening niet meer in twijfel getrokken. Alleen ontmoet men nu en dan wenken om den intrest van die banken zoo laag mogelijk te stellen, en werd reeds in de XVIII eeuw de juiste opmerking gemaakt, dat de beleenbanken voor handel en nijverheid niet met de pandjeshuizen voor armen vereenigd mogen zijn.

De bovenstaande schets van het werk van mr. van Rees is reeds uitvoeriger geworden dan de grenzen eener aankondiging in dit tijdschrift veroorloven. Het was echter niet mogelijk' den lezer in een korter bestek een overzigt te geven van dit merkwaardig geschrift, dat zoowel op het gebied der historische

{==696==} {>>pagina-aanduiding<<}
als op dat der economische literatuur tot de belangrijkste verschijnselen behoort van den laatsten tijd. Een geschiedenis der staathuishoudkunde is even onmisbaar voor den geschiedvorscher als voor den staathuishoudkundige. Gelijk voor den geschiedschrijver, die de kennis der sociale toestanden verwaarloost en den invloed der economische belangen op de ontwikkeling der feiten buiten rekening laat, veel in de historie duister en onverklaarbaar blijft, - zoo zal de staathuishoudkundige, voor wien de economische geschiedenis gesloten bleef, in den strijd tegen de afdwalingen van zijn tijd menig krachtig wapen missen, dat hij aan de kennis van de historische wording der dwalingen zou hebben ontleend. Een geschiedenis der staathuishoudkunde van ons vaderland, het werd reeds boven opgemerkt, bezaten wij tot dusverre niet. Onze historisch-economische literatuur bleef nog beperkt tot monographien over bepaalde instellingen en gebeurtenissen. Naar mate het getal van die monographien toenam, deed zich hoe langer hoe meer de behoefte gevoelen aan een werk, waarin de gang der economische ontwikkeling onzer natie in den loop der eeuwen werd geschetst, en dat den invloed aanwees, door de maatschappelijke instellingen en toestanden en door de voornaamste gebeurtenissen onzer geschiedenis op die ontwikkeling uitgeoefend. Monographien doen dien invloed slechts fragmentarisch kennen, zij geven geen beeld van 't geheel en kunnen de deelen niet voorstellen in hunne juiste verhouding tot elkander. In die behoefte heeft Mr. van Rees voorzien; zijn werk geeft een vasten grondslag voor de beoefening onzer economische geschiedenis, waarop met vrucht kan worden voortgebouwd; het zal de belangstelling in het onderwerp verlevendigen, en heeft reeds door het aanwijzen der bronnen den weg gebaand tot verder onderzoek. Voor dat onderzoek is een ruim veld overgebleven. De aard van het werk liet niet toe bij ieder onderwerp tot alle bijzonderheden af te dalen; groote uitvoerigheid der
détails zou bovendien het overzigt hebben belemmerd. Bij den eigenaardigen toestand van ons vaderland in vroegere eeuwen, teen de ruime omvang der gemeentelijke autonomie de regeling der meeste economische belangen aan het goedvinden der plaatselijke besturen overliet, was het ook dubbel noodig uit de tallooze schakeringen der toestanden alleen de hoofdtrekken weêr te geven. De rijkdom der stof gedoogt niet, alles in één werk zaâm te vatten.

{==697==} {>>pagina-aanduiding<<}

Met verlangen zien wij de verschijning van het tweede deel te gemoet; het zal als voortzetting van de nijverheidspolitiek der XVII eeuw de theorie en praktijk der XVIII eeuw bevatten, en tevens de koloniale politiek, de financien, het crediet en het armwezen behandelen.
Het zon te betreuren zijn, indien een werk als dat van den hoogleeraar van Rees binnen de enge grenzen van Nederland beperkt bleef. De handhaving van onzen vaak miskenden nationalen roem vordert, dat het in ruimeren kring wordt verspreid. Wij hopen dat een Fransche of Duitsche vertaling de Geschiedenis der Staathuishoudkunde in Nederland ook voor onze naburen zal toegankelijk maken. Dan zal men op economisch gebied ons vaderland in den vreemde niet langer kunnen ignoreren, terwijl wij thans reeds gedekt zijn tegen het verwijt dat de gebrekkige kennis onzer Nederlandsche toestanden in het buitenland ‘onze eigen schuld is.’ 1)

Amsterdam, Nov. 1865.
J.F.B. Baert.




III. Genees-, Werktuig-, Wis- en Natuurkunde.

De Nederlandsche boomgaard, beschreven en uitgegeven door het bestuur der vereeniging tot regeling en verbetering van de vruchtsoorten te Boskoop, met afbeeldingen naar de natuur door S. Berghuis. Opgedragen aan Z.M. den Koning. Van eene voorrede voorzien door Dr. H.C. van Hall, Hoogleeraar in de faculteit der Wis- en Natuurkundige wetenschappen te Groningen. Groningen J.B. Wolters. Aflevering 1-10.
Voor weinige jaren kwam te Boskoop eene vereeniging tot stand, (de vereeniging tot regeling en verbetering van de vruchtsoorten) welke zich ten doel stelde, eene juiste kennis van de ooftsoorten, welke in ons vaderland worden aangekweekt, onder de boomkweekers en verdere belangstellenden te bevorderen. Bij gebreke van een orgaan, waarin de waarnemingen en bevindingen van de mannen van het vak konden worden opgenomen en bekend gemaakt, was, gelijk wij uit de inleiding van het hier aangekondigde werk vernemen, in de benaming der vruchtsoorten eene verwarring ontstaan, die in alle opzigten haren nadeeligen invloed deed gevoelen. De ‘beschrijving der vruchtsoorten,’ in opvolgende stukken door

{==698==} {>>pagina-aanduiding<<}
de genoemde vereeniging uitgegeven, kwam hieraan aanvankelijk te gemoet, doch het was tevens duidelijk, dat men, om geheel het voorgestelde doel te bereiken, uitvoerige en zorgvuldig naar de natuur vervaardigde afbeeldingen niet ontberen kon. Trouwens, wanneer men bedenkt, hoe moeijelijk vaak in de kruidkunde de juiste onderscheiding van soorten wezen kan, en hoe de beoefenaars dier wetenschap, naast uitvoerige beschrijvingen, afbeeldingen noodzakelijk achten, om het karakter eener plantensoort juist en volledig uit te drukken, dan begrijpt men ligtelijk, hoe dit inzonderheid het geval moet zijn bij de studie der zoogenoemde vruchtsoorten. Immers, hier wordt niet het onderscheid tusschen ware soorten bepaald, maar moeten tallooze verscheidenheden, binnen de reeds enge grenzen der soort voorkomende, naauwkeurig worden gekenmerkt. Alle zoogenoemde appelsoorten b.v. zijn inderdaad slechts wijzigingen van eene enkele soort, in botanischen zin. Hoe veelvoudig het verschil zij in grootte, gedaante, kleur der vrucht, en in de andere deelen der plant, geen enkel is van dien aard, dat het de grenzen der echte soort overschrijdt. Het behoeft geen betoog, dat het geoefend oog van den zaakkundige vereischt wordt, om die verschillen goed op te merken, en dat het niet slechts onmogelijk is, ze met woorden alleen aan anderen duidelijk te maken, maar dat er bovendien eene vaardige hand toe noodig is, om, zelfs in afbeeldingen, de kenmerkende eigenschappen met juistheid uit te drukken.
Ten onzent zijn de werken van een Knoop, die op het einde der vorige eeuw, en van van Noort, die voor ruim dertig jaren op dit gebied verschenen, teregt beroemd geworden, doch bij den vooruitgang van alle menschelijke kennis kan het niemand bevreemden, dat ook deze werken niet meer geheel aan de tegenwoordige behoefte kunnen voldoen. Toen de Boskoopsche vereeniging zich voorstelde, op het voetspoor dezer mannen en op het voorbeeld van het buitenland, een arbeid te leveren, op de hoogte der tegenwoordige ooftkultuur in Nederland en in overeenstemming met de hedendaagsche kennis op dit gebied, gevoelde zij de moeijelijkheden aan die taak verbonden, en zag daarom in de eerste plaats naar middelen uit, om deze te overwinnen. Zelve het materiaal leverende en opkomende voor de juiste benaming, de synoniemie en beschrijving der vruchtsoorten, droeg zij de teekening der voorwerpen op aan den heer Berghuis te Groningen en de chromolithographie aan den heer Severeyns te Brussel. Bij de eer,

{==699==} {>>pagina-aanduiding<<}
die beiden om hun arbeid toekomt, is ook de uitgever, de heer Wolters, niet te vergeten, die de kostbare uitgave ondernam en voor eene keurige uitvoering zorg droeg. Op dit oogenblik zijn tien afleveringen verschenen, waarin 39 soorten van appelen, 24 van peren, 16 van kersen en 8 van pruimen, zoodat de uitgave met voldoenden spoed wordt voortgezet.
Bij iedere soort worden, achter den naam, vooreerst de synoniemen, d.i. de benamingen, waaronder zij in verschillende streken en bij verschillende auteurs bekend zijn, opgesomd; vervolgens wordt de afkomst opgegeven, voor zoover die bekend is; daarna volgt de korte opgaaf der voornaamste kenmerken, van tijd en wijze van gebruik, en aan het slot opmerkingen omtrent de groeiwijze, de behandeling enz. Bij de appelen en peren is de vrucht in overlangsche doorsnede en van de buitenzijde afgebeeld, dit laatste in twee standen, een met de kroonzijde en een met de steelzijde schuin naar voren. Van deze twee stelt tevens een de zon-, de ander de schaduwzijde der vrucht voor, zoodat de uitwendige gedaante en de kleur in een kort bestek volledig zijn weêrgegeven. Bij de pruimsoorten is, behalve uitwendige vorm en kleur, benevens doorsnede der vrucht (op dit gebied zijn de kleuren niet altijd zoo gelukkig als elders) nog afzonderlijk de steen van de smalle zijde gegeven, en bij vele ook de tak met een paar bladeren afgebeeld. Dit is ook bij de kersen het geval, terwijl tak en bladeren bij de appel- en peersoorten altijd zijn weggelaten. In ‘een woord aan de inteekenaars’ bij No. 13-16, wordt o.a. besproken eene opmerking van Prof. Karl Koch te Berlijn, die, om het werk eene hoogere volkomenheid bij te zetten, geraden had, bij de vrucht ook een tak met bladeren af te beelden en in de beschrijving te gewagen van de gestalte en groeiwijze van den boom, den vorm der bladeren, de kleur der eenjarige loot, vorm en plaatsing der knoppen enz. De schrijvers, die zich met die opmerking, bepaaldelijk ten opzigte van de appel- en peersoorten, niet vereenigd hebben, geven daarvan in het genoemde ‘woord aan de inteekenaars’ rekenschap. Hierover eene opmerking. De uitspraak van hunne ervaring, dat men aan de kennis van bladeren enz. zonder vruchten niet genoeg heeft, om eene onbekende soort met zekerheid te bepalen, zou ik niet willen betwisten; doch
‘dat de afbeelding van bladeren en takken alleen tot versiering zou kunnen strekken en niets bijdragen tot de juiste kennis der beschreven soort,’ is op zijn

{==700==} {>>pagina-aanduiding<<}
zachtst genomen, wat sterk uitgedrukt. Immers voor de juiste kennis van eenig voorwerp der natuur is de studie van alle deelen belangrijk, en, wat in het bijzonder de pomologie betreft, is de door de schrijvers geüite stelling geenszins het algemeene gevoelen van de mannen van het vak. Bij de vereeniging der pomologen in 1857, te Gotha, heeft het een punt van opzettelijke overweging uitgemaakt, in hoeverre andere kenmerken dan die welke aan de vrucht ontleend worden, bij de beschrijving dezer voorwerpen van waarde moeten worden geacht. Het werd bepaaldelijk doelmatig geoordeeld, de bladeren der vruchttakken, den vorm der vruchtknoppen en hare plaatsing op den tak waar te nemen, vervolgens te letten op de mate van sterkte van den groei, op den vorm der kruin van den boom, de zomerloten, hare kleur, beharing, stippels enz. Omtrent het blad, dat voor de peersoorten meer kenmerken levert, dan voor de appelen, werd nog in het bijzonder aanbevolen, het tegen het einde van Julij te plukken en wel van het vruchthout, of bij gebreke van dien, van het hout dat daar het meest nabij komt. De waarneming van de kleur der zomerloten werd eerst in September of later doelmatig geoordeeld, terwijl aangaande de bloem vooral de vroegere of latere bloeitijd op te merken valt. Ook wordt de gedaante van het vruchthout voor sommige soorten zeer kenmerkend geacht. Deze en dergelijke waarnemingen, door de pomologen zelven aangewezen (zij worden, onder anderen, uitvoerig besproken in het ‘Illustrirtes Handbuch der Obstkunde,’ door John, Lucas en Oberdieck van 1858-1861 te Stuttgart uitgegeven, welk werk door de schrijvers van den Nederlandschen Boomgaard als een hunner belangrijkste, in alle opzigten voortreffelijke, bronnen wordt genoemd), kunnen wel niet anders dan aan de juiste kennis der soorten in hooge mate bevorderlijk zijn.
Maar, men moet zulks in billijkheid erkennen, de beantwoording der vraag, hoever men het onderzoek zal uitstrekken, hangt ook af van het doel dat men zich daarbij voorstelt. Dit doel kan zijn, in ruimeren en hoogeren zin, de grondige, volledige kennis van de soorten (varieteiten), met andere woorden, het leveren van eene echte monographie; doch men kan ook uitsluitend de praktijk, nl. het blootelijk herkennen der soorten, op het oog hebben, en zich alsdan, ook om meerdere uitgebreidheid en kostbaarheid te vermijden, tot het daartoe strikt noodzakelijke bepalen. Dit is wel het standpunt, waarop zich de schrijvers

{==701==} {>>pagina-aanduiding<<}
van het tegenwoordige werk hebben gesteld. Terwijl nu het werk ontegenzeggelijk eene veel hoogere, meer wetenschappelijke waarde zou hebben erlangd, indien het in eerstgenoemden zin had kunnen worden uitgebreid, is het aan den anderen kant zeker, dat de beschrijving en afbeelding der vrucht, op het uitsluitend praktische standpunt, niet slechts het eerst in aanmerking komt, maar ook moet kunnen volstaan, om met zekerheid eene soort te herkennen en tot haren waren naam te brengen. Hier en daar, waar bladvorm of andersins sterk-sprekende kenmerken leveren, is daarvan ook in den tekst met een enkel woord melding gemaakt. Wat mij intusschen, ook op dit standpunt, bevreemd heeft, is, dat bij de beschrijving der vrucht nergens het klokhuis, diens as en hokjes worden beschreven, zonder dat voor de verzwijging dier deelen, welke anders geacht worden, belangrijke kenmerken ter onderscheiding op te leveren, eenige reden wordt gegeven. Ten deele kan men deze kenmerken opmaken uit de afbeelding van de overlangsche doorsnede, indien namelijk de snede zuiver door de as en door het midden van een der hokjes is gegaan. Bij vele figuren is dit zoo; doch bij enkele, waar zulks niet het geval is geweest, blijft de zaak twijfelachtig, terwijl bovendien het min of meer geopend zijn der hokjes en meer andere bijzonderheden alleen uit eene dwarsche doorsnede zouden kunnen blijken. Zonder bezwaar had een en ander in den tekst kortelijk beschreven kunnen worden.
Ook in de algemeene beschrijving van den bouw der vruchten en hare kenmerkende eigenschappen ware eenige meerdere uitvoerigheid, en op enkele punten ook duidelijkheid, wenschelijk geweest. Wat b.v. in de noot op pag. 16 van de appelvrucht gezegd wordt, is niet geschikt, om den oningewijde een juist denkbeeld daarvan te geven. Met de daar genoemde ‘kernen’ is blijkbaar het klokhuis bedoeld, dat uit de vruchtbladen bestaat, terwijl de groote massa van het vruchtvleesch door den met het vruchtbeginsel vergroeiden kelk wordt gevormd. Op zich zelf zou de naam ‘kernen’ eer aan de pitten of zaden doen denken. Zoo is ook het woord eellen voor de hokjes van het klokhuis niet aan te bevelen, daar men onder dien naam de elementaire deelen van het plantenweefsel verstaat.
De benamingen van de vruchten zijn nu eens hollandsch, dan weder fransch, duitsch of engelsch; zeer te regt zijn zij niet veranderd en de in het spraakgebruik vaak verminkte weder tot

{==702==} {>>pagina-aanduiding<<}
hunnen oorsponkelijken vorm teruggebracht. Als doorgaande regel is aangenomen, den meer algemeenen naam voorop en den meer bijzonderen achteraan te plaatsen. Sommige uitheemsche namen gaven er aanleiding toe, en voor het overzigt geeft het een groot gemak, terwijl de hollandsche taal er zeker geene schade door lijden zal. Minder eens ben ik het met het woord verdieping (men zou denken dat van huizen sprake was) voor kuiltje, diepte, of, gelijk hier bij de kersvrucht, voor groef, sleuf. Het is niet de eerste of eenige maal, dat aldus in het hollandsch van het duitsche Vertiefung gebruik gemaakt wordt, en daarom moge de opmerking niet overtollig worden geoordeeld. Op gelijke wijze voortgaande, zou men ook kunnen verkiezen te schrijven, in plaats van ‘kamers op de tweede verdieping,’ kamers ‘op den tweeden stok,’ en dan weêr voor stok in de gewone hollandsche beteekenis een ander woord uit den vreemde ontleenen. Eenvoudiger is het zeker, zich aan de gewone beteekenis der hollandsche woorden te houden, en niet noodeloos, veel min onjuist, uit den vreemde over te nemen.
Eigenaardig is de wijze, waarop in den aanvang over de pomologische stelsels gesproken wordt, en de knoop doorgehakt met het besluit, geene enkele rangschikking aan te nemen. Het is zeer waar, dat over de beste wijze van rangschikking nog verschil van gevoelen bestaat, en dat zij hare groote moeijelijkheden heeft. Niet minder waar is het echter, dat eene rangschikking, volgens eene bepaalde methode, niet slechts in het algemeen, en voor het geleidelijk overzigt, wenschelijk is, maar ook haar groot praktisch nut voor het terugvinden en bepalen der soorten heeft. In het vroeger genoemde Handbuch der Obstkunde is, ten einde ieder in de schikking vrij te laten, zorg gedragen, dat de afbeelding (daar slechts een enkele omtrek) en beschrijving van elke vruchtsoort telkens een afzonderlijk blad inneemt, terwijl voorts, behalve eene natuurlijke rangschikking volgens de algemeene verwantschap, eene tabel aan het werk is toegevoegd, waarmede, naar kunstmatige kenmerken, de soorten gemakkelijker kunnen worden bepaald. Hier kan, daar meerdere soorten op een blad zijn afgebeeld en beschreven, geene verschikking plaats hebben, doch in elk geval zouden tabellen als de genoemde alsnog een nuttig en wenschelijk toevoegsel tot den ‘Nederlandschen boomgaard’ zijn.
Het doel, dat de Boskoopsche vereeniging zich vooral, ook met

{==703==} {>>pagina-aanduiding<<}
de uitgave van dit plaatwerk voorstelt, is, blijkens de inleiding, het bevorderen van eene deugdelijke ooftteelt in ons Vaderland, waartoe eene juiste onderscheiding van de gekweekte soorten wel in de eerste plaats noodzakelijk is. Zonder twijfel zal de ‘Nederlandsche boomgaard’ aan de bereiking van dit doel in hooge mate bevorderlijk kunnen zijn. Maar de keurige uitvoering en waarlijk schoone afbeeldingen bevelen het werk ook voor een ruimeren kring van lezers of beschouwers aan, en wij wenschen gaarne, dat algemeene belangstelling het loon van dezen arbeid zij.
Leiden, October 1865.
W.F.R. Suringar.




IV. Opvoeding en Onderwijs.

Beginselen der Latijnsche vormleer. Uit het Hoogduitsch van Dr. W.H.J. Bleek, vertaald door Dr. J.B. Kan. Doesborgh J.V. Schattenkerk 1864, 76 pag. 12o. Prijs ƒ 0,50.

Elementaire Grieksche etymologie, vrij bewerkt naar J.G. Schneider, door Dr. F. van Cappelle. Doesborgh J.V. Schattenkerk 1862, 194 pag. klein 8o. Prijs ƒ 1,40.
Dit boekje geeft veel meer dan het schijnt. Het is bestemd om met meergevorderde gymnasiasten de Latijnsche etymologie te repeteren en kan daarvoor zeer dienstig zijn, daar het de reeds bekende zaken van eenen anderen kant leert bezien en zooveel mogelijk zoekt te verklaren, hoe de grammaticale vormen ontstaan zijn. Om dit eenigzins te doen zien, zullen wij den inhoud opgeven.
Het is verdeeld in vier hoofdstukken. I. Declinatie. II. De conjugatie. III. Telwoorden. IV. Adverbia. De declinatie noemt den vocativus onder de naamvallen op en verdeelt de declinabilia in acht klassen, volgens de verschillende uitgangen van den stam. De conjugatie gaat evenzeer van den gewonen weg af, en verdeelt de verba in negen klassen, voor de verschillende wijs, waarop in het praesens en de afgeleide tijden de uitgangen achter den stam gevoegd worden. Hierna wordt het passivum behandeld, en daarna het perfectum activi, waarvan weder zes klassen onderscheiden worden. De deponentia worden het laatst behandeld. De telwoorden volgen dan en worden weder in verscheidene onderdeelen gesplitst, waarop ten laatste de adverbia, en wel die op itus het eerst behandeld worden.

{==704==} {>>pagina-aanduiding<<}

Dit weinige is genoeg om te doen zien, dat wij hier een geheel nieuw systeem voor ons hebben. Het komt ons voor, dat het nuttig kan zijn, dit boekje met meergevorderde leerlingen te behandelen, maar dat het zeer ongepast zou zijn, wat trouwens de vertaler zelf niet verlangt, er meê te beginnen; want daarvoor is het veel te moeijelijk en te omslachtig. -
Schneider's boekje is minder revolutionair dat het vorige. Het volgt den gewonen gang van alle elementaire Grieksche grammatica's van den tegenwoordigen tijd, behoudens enkele afwijkingen. Wij vinden hier dan de bekende verdeeling der declinatiën en conjugatiën terug. Wat ons er in getroffen heeft is, dat het voor het praktisch gebruikt vrij goed is ingericht daar achter de declinatiën, en desgelijks achter de regelmatige conjugatiën en ook achter de onregelmatige, lijsten voorkomen, met opgave van de §§ waarin zij behandeld zijn. Bovendien vinden wij hier vóór de verba eene conjugatie van het hollandsche werkwoord geven op de Grieksche wijs, wat voor het leeren van de beteekenis der verschillende vormen nuttig kan wezen.
De conjugatie begint, zooals tegenwoordig algemeen gedaan wordt, met de verba pura, en wel, wat minder gewoon is, met die, waarvan de stam uit ééne lettergreep bestaan, waaraan vervolgens die, wier stam uit twee lettergrepen gevormd is, zijn toegevoegd. Dit laatste was noodig om de accenten, maar het groote nut van het eerste is ons niet volkomen duidelijk. Nadeel echter vind ik er niet in.
Aan deze grammatica ontbreekt eene syntaxis, doch de schrijver verwijst op de Grieksche syntaxis van Curtius, bewerkt door Mehler. Ofschoon het altijd bezwaar in heeft, wannneer de etymologie en de syntaxis niet van dezelfde hand zijn, daar er licht hier of daar verschil van terminologie is, zoo zien wij toch geen reden, om iemand, die met doceren begint, af te raden deze twee boekjes te gebruiken; maar wij zien evenmin reden, om iemand, die uit Pluijgers, Francken of Enger onderwijs geeft, aan te raden die boeken op zijde te zetten en het voor ons liggende daarvoor in te ruilen.
B.

{==705==} {>>pagina-aanduiding<<}

Deutsch-Holländisches Wörter- und Gesprächbuch met eene aanbeveling van L. Obermüller. Te Haarlem bij de Erven F. Bohn 1865. Prijs ƒ 0.40.

Vollständiger cursus der hochdentschen Schrift door J.W. Jansen. Prijs ƒ 0.75.
Een paar flinke werkjes die, zoo ze ook al in geen lang gevoelde behoefte voorzien, toch zeer veel goeds hebben.
Het Deutsch-Holländisches Wörter- und Gesprächbuch heeft de goede eigenschap, dat de opgegeven woorden met verstand zijn gekozen en den leerling niet overladen; terwijl de gesprekken een groot deel van 't boekje innemen en volstrekt niet als bijzaak behandeld zijn. Een groot gebrek in vele leerboekjes van deze soort, dat nl. de gesprekken loopen over onderwerpen, geheel buiten den kring der leerlingen, is hier gelukkig vermeden. Jammer, dat het hollandsch er soms wat vreemd uitziet; zinnen toch als: ‘Wij zullen eenen nieuwen zangonderwijzer bekomen’ en ‘ik wist niet dat gij deze bekwaamheid (het borduren van een paar pantoffels) hadt’, ontsieren het boekje.
De hoogduitsche schrijfcursus van den heer J.W. Jansen zal zeker velen welkom zijn. De opklimming is geleidelijk, terwijl de uitvoering niets te wenschen overlaat.
Nederlandsche mnemotechnie of geheugenis-leer, met koninklijke aanmoediging vereerd. Tweede druk, vermeerderd met eene toepassing op het burgerlijk wetboek, door G. ten Brummeler Wz. Leeraar in de Wiskunde, 's Gravenhage, gebroeders Belinfanto 1865. 74 pag. 8o. ƒ 0,80.
In het aan Plutarchus toegeschreven boekje over de opvoeding wordt het versterken van het geheugen als de hoofdzaak bij de opvoeding voorgesteld. Dit moge overdreven zijn, want bij de opvoeding is heel wat meer dan geheugen noodig, maar toch is het zeker, dat bij een kweekeling zonder gehengen alle opvoeding het werk der Danaiden zou wezen. Geheel zonder geheugen is nu wel niemand anders dan een idioot, maar toch is het zeker, dat ten opzichte van het geheugen groot verschil onder de menschen bestaat, en dat het zeer nuttig is, dit, waar het zwak is, te versterken. En welke zijn nu de middelen om het geheugen te versterken? Hoofdzakelijk drie, en wel: 1 opmerkzaamheid, 2 begrijpen van het geleerde, 3 gedurige herhaling. Met deze drie hulpmiddelen kan, bij goeden wil, een zwak geheugen aanmer-
{==706==} {>>pagina-aanduiding<<}
kelijk versterkt worden. Maar is dan de mnemotechnie geheel overbodig? Bij de wiskunde ja, maar er zijn andere vakken, waarin het zeer nuttig kan wezen, behalve de genoemde natuurlijke hulpmiddelen, nog die der kunst te voegen. De ouden namen de verbeelding in de dienst van het geheugen, en bevonden zich daar wèl bij. Ditzelfde wordt tegenwoordig immers nog gedaan, wanneer men bij het leeren van aardrijkskundige namen de kaart bezigt, en alzoo de voorstelling van de gedaante der landen te hulp roept. Behalve dit alles geeft de mnemotechnie nog een hulpmiddel, dat vooral voor het leeren van jaartallen zeer nuttig kan wezen. Het bestaat hierin, dat men een kunstig verband tusschen de jaartallen en de gebeurtenissen maakt. Dit geschiedt op de volgende wijs. Men deelt de letters van het alfabet in tien groepen, voor de negen cijfers en de nul, waarbij men nog eenige hulpmiddelen kan bezigen, ten einde het onthouden der met elke cijfer overeenkomende letters gemakkelijker te maken, zooals b.v. in het voor ons liggende werk de letters n, u en l, die te zamen het woord nul
vormen, gebezigd worden om den nul uit te drukken. Deze lijst moet men vast in het geheugen prenten, want zonder dit is al het volgende geheel vruchteloos. Heeft men nu deze lijst muurvast in het geheugen, dan drukke men, om het jaartal eener gebeurtenis te onthouden, deze gebeurtenis uit in eenen korten volzin, waarvan de laatste woorden beginnen met de cijfers van het jaartal, dat men onthouden wil. Zoo beteekent b.v. v 5, b 7, r 3. Wil men nu onthouden, in welk jaar Bossu op de Zuiderzee geslagen is, dan kan men zulks doen met behulp der formule: de Westfriezen verslaan Bossu roemrijk, want de drie laatste woorden geven 573 terwijl de daar voorgaande 1 van zelf onthouden wordt, daar iemand, die reeds zoover in de geschiedenis is, zich wel geen duizend jaar zal vergissen.
De schrijver geeft eene lange lijst van voorbeelden, hoe men door zulke formulen jaartallen kan onthouden. Hij hecht evenwel zelf aan deze voorbeelden weinig, en wij gelooven, dat indien iemand zijne methode wilde toepassen, en zelf formulen maakte, daardoor spoediger zou vooruitkomen, dan indien hij door anderen gemaakte formulen van buiten leerde.
De schrijver heeft nog een voorbeeld gegeven, hoe men hier het lokaal geheugen kan exploiteren, namelijk door eene willekeurige figuur, doch steeds dezelfde, te bezigen, en daarin aa

{==707==} {>>pagina-aanduiding<<}
de cijfers eene vaste plaats te geven. Dat dit helpen kan, loochenen wij niet, doch vinden het vorige nuttiger, ja meenen, dat het in der daad, wanneer iemand zich de moeite getroosten wil, die er aan verbonden is, zeer heilzaam kan werken, echter meer door de inspanning van het verstand, die er een gevolg van is, dan door de methode zelve. Opmerkzaamheid en nadenken wordt door deze methode gespannen, en al wat men met opmerkzaamheid en nadenken memoriseert, zal men goed in het geheugen krijgen.
Op jaartallen is deze methode vooral toepasselijk. De toepassing op het burgerlijk wetboek bevalt ons minder, daar de studie van het recht genoeg middelen heeft, om opmerkzaamheid en nadenken te spannen, zonder dat hierbij eene kunstige methode vereischt wordt.
B.
Tweede zangboekje. Verzameling van oefeningen en liedjes, in geleidelijke volgorde voor het zangonderwijs in de lagere school, door J. Worp, onderwijzer in de muzijk aan de rijks-kweekschool voor onderwijzers en organist van de Martini-kerk te Groningen. Groningen, J.B. Wolters, 1865, Prijs ƒ 0.30.



Wenken voor den onderwijzer bij het gebruik van het tweede zangboekje van J. Worp. Groningen, J.B. Wolters, 1865. Prijs ƒ 0.15.



De zingende kinderwereld. Kinderliedjes voor een of twee stemmen met piano begeleiding. Woorden van J.J.A. Goeverneur. Bijeengebragt door J. Worp. Groningen, J.B. Wolters, 1865. Prijs ƒ 0.65.
De wet op het lager onderwijs heeft in art. 1 onder de leervakken opgenomen het onderwijs in het zingen. De doelmatigbeid dezer wettelijke bepaling kan in twijfel getrokken worden: men kan zeggen, dat het zangonderwijs aan de musici van beroep beter opgedragen is. Zeker is het evenwel, dat het zingen op de lagere school eene welkome afwisseling aanbieden zal en bij uitnemendheid strekken kan, om den geest te verheffen en tevens te sterken tot verdere ontwikkeling. In elk geval, de wet heeft het zangonderwijs onder de leervakken op de lagere school opgenomen, en het zal nu het streven van den onderwijzer moeten zijn, dit onderwijs zoo in te rigten, dat het beantwoordt aan de regtmatig gestelde eischen. Het is namelijk niet genoeg, dat het zingen alleen strekke tot eene overigens gewenschte afwisseling, maar de grond moet gelegd worden, waarop later

{==708==} {>>pagina-aanduiding<<}
met goeden uitslag voortgewerkt kan worden. Wanneer het zangonderwijs niet naar eene goede methode ingerigt wordt, dan kan het gebeuren, dat er naar den schijn op de school heel aardig gezongen wordt, - en dit is nog het gunstigste geval, het zingen kan ook zoo zijn, dat het voor een eenigzins muzikaal oor niet uit te staan is, - terwijl de leerlingen van hetgeen alleen den naam van zingen dragen kan niet het minste geleerd hebben, zoodat een opvolgend onderwijzer verpligt wordt, geheel af te breken, wat op de lagere school geleerd werd en alzoo geheel van voren af met zijn onderwijs te beginnen.
Het komt dus vooral op de methode aan en daarom verrigt de musicus van professie een goed werk, als hij onderwijzer en leerling de middelen aan de hand geeft, waardoor het zangonderwijs vruchtdragend zijn kan.
De heer Worp te Groningen heeft zulk een werk trachten te verrigten. Zijn tweede Zangboekje met de wenken voor den onderwijzer bij het gebruik daarvan zal met vrucht gebruikt kunnen worken. Het ligt niet in de rigting van dit tijdschrift, om in technische bijzonderheden te treden, maar met het oog op hetgeen boven medegedeeld werd, wensch ik dit zangboekje voor het gebruik op de lagere school zeer aan te bevelen. Men denke niet, dat de leerlingen te zeer met theorie bezwaard worden, want de schrijver zegt op blz. 12 van zijne wenken, naar mijne meening, zeer te regt: ‘het is niet noodig, dat men de leerlingen met alles, wat hier over het toonstelsel gezegd is, bekend make, vóór men aan de praktische oefeningen gaat. Men zondere bij iedere les hoogstens een kwartier hiervoor af, en make vooral hoofdzaak van den zang. Het zingen van veel kleine oefeningen met verschillende toonafstanden in alle toonen is van grooter nut voor het treffen dan de theorie der intervallen.
Over het algemeen ben ik ook ingenomen met de liederen van het zangboekje. Ik geloof wel, dat bij sommige dier liederen de text boven de melodie te verkiezen is. Zoo acht ik b.v. de melodie van no. X hoegenaamd niet in overeenstemming met den text. Bijzonder goed zullen de nos'. XI, XIV en XVI voldoen, zoowel wat text als melodie betreft.
Het andere, mij mede door de redactie van dit tijdschrift ter aankondiging toegezondene, werkje bevat eene verzameling van liederen naar die Sinyende Kinderwelt van Graben-Hoffmann. Wat deze liederen bijzonder aantrekkelijk maakt, is de daaraan toe-
{==709==} {>>pagina-aanduiding<<}
gevoegde pianobegeleiding. Ik geloof met regt te kunnen beweren, dat men deze liederen voor kinderen van zes tot zeven jaar met vrij wat meer voldoening en ingenomenheid zal hooren dan menig zoogenaamd salon-aria, dat allerhande eigenschappen misschien bezit behalve die van muziek te zijn. Neemt b.v. nos. 4, 5, 8 en 12 en gij zult over text en melodie uitstekend voldaan zijn; no. 6 noem ik in alle opzigten voortreffelijk. Ik hoop meermalen in de gelegenheid te zijn, deze allerliefste liederen te hooren, en ik verwacht dat dit eerste bundeltje spoedig door een tweede gevolgd zal worden. Wanneer de kinderen op de lagere school naar eene goede methode zangonderwijs genieten en ook te huis het een of ander lied wenschen te zingen, laten zij dan nemen deze zingende kinderwereld en ik twijfel niet, of de kinderen zullen met genot zingen en de ouders hen met niet minder genot hooren. Ik zoude er zeer goed kunnen bijvoegen, dat kinderen, ouder dan zes à zeven jaren, zich met niet minder vrucht en genot aan deze prettige liederen kunnen verlustigen.
In den tegenwoordigen tijd mag elk musicus wel met ingenomenheid ondersteunen de pogingen, welke er aangewend worden, om goede kunstprodukten te verspreiden en alzoo den soliden kunstzin te bevorderen. Niet, dat er in onzen tijd weinig of niets geleverd wordt op muzikaal gebied, hetwelk den naam van degelijke muziek dragen kan, - er zou op menig goed verschijnsel ook in ons land kunnen gewezen worden, - maar er wordt nog zoo ontzaggelijk veel meer aan het publiek aangeboden, dat beter achterwege gebleven ware en toch dikwijls met ingenomenheid ontvangen en uitgegeven wordt. Er wordt zeer veel muziek voor oudere en jongere geslachten geschreven, waarover het maar beter is geen oordeel uit te spreken. Daarom te meer valt te prijzen de arbeid van hen, die zorgen voor goed onderrigt en tevens voor den goeden smaak.

Deventer,

November 1865.
C. Duijmaer van Twist.
Vierstemmige koralen, uitgegeven door de Nederlandsche Koraal-vereeniging. Afl 1, 2 en 3.
't Was een gelukkig denkbeeld van de Maatschappij tot bevordering der Toonkunst, toen zij de Nederlandsche Koraal-vereeniging in 't leven riep, en daardoor eene poging aanwendde, om de beoefening van den zang bij het Nederlandsche volk aan te moedigen.

{==710==} {>>pagina-aanduiding<<}

De vraag is meermalen gedaan: ‘Is 't Nederlandsche volk even geschikt voor den zang als andere natiën?’ Die vraag wordt zeer onderscheiden beantwoord. 't Is waar: het minder gunstig, vochtig en afwisselend klimaat werkt misschien storend op de organen van borst en keel; men vindt bij ons minder overvloed van goede stemmen; de taal zelfs is, volgens sommigen, harder en voor den zang minder geschikt, dan die van naburige volken. Toch mag de voorgestelde vraag in vele opzichten bevestigend beantwoord worden. Het Nederlandsche volk zingt gaarne. Kermissen, land- en veldbouwvermaken, volkszangfeesten in de provincie Groningen kunnen daarvan getuigen. 't Heeft een goed gehoor en eene wel te ontwikkelen stem. Maar het Nederlandsche volk hoort weinig goeds. In de school is 't gezang veelal nog smakeloos en zonder methode. Het kerkgezang is stijf en eenvormig. Daardoor is de ontwikkeling van den nationalen zang hier langen tijd blijven stilstaan.
Er begint echter sedert eenige jaren een nieuw leven te ontwaken, en 't mag daarom inderdaad een gelukkig denkbeeld heeten, hetwelk de Nederlandsche Koraal-vereeniging zich tot hoofddoel stelt, om het godsdienstig volksgezang in de kerk, in huis, op de school en in gezellige kringen, bij Israeliet, Katholiek en Protestant aan te moedigen en te veredelen.
Zij heeft daartoe, in overeenstemming met het erkende volkskarakter, een gelukkigen weg ingeslagen.
De schoone, oude kerkmelodiën worden door haar, in oorspronkelijken vorm, uit het stof der vergetelheid opgedolven, van Nederlandsche teksten voorzien en in al hare schoonheid aan 't licht gebracht. In die teksten, allen van stichtelijken aard, is alles vermeden, wat niet tot bevrediging en verheffing van den godsdienstzin en van 't godsdienstig gevoel, door geheel het Nederlandsche volk zou kunnen gezongen worden.
De vereeniging heeft zich dit in art. 3 harer statuten bepaald tot doel gesteld.
Dat zij aan die roeping getrouw is en het voorgestelde doel op waardige wijze tracht te bereiken, blijkt uit de oplettende inzage van 't geen zij reeds heeft geleverd. Elk der drie afleveringen van dit werk bevat acht nummers koralen, in ouden vorm (zoogenaamde rhythmische koralen), of in den tegenwoordig gebruikelijken vorm. Allen zijn vierstemmig voor gemengd koor, Sopraan, Alt, Tenor en Bas, en de bewerking is zóó, dat de meeste

{==711==} {>>pagina-aanduiding<<}
nummers gemakkelijk zijn uit te voeren, zoowel door den vloeijenden gang der stemmen, als ook omdat er voor de uitvoering geene hooge Sopranen of Tenoren noodig zijn. Daarbij is alles naar de strengste regelen van de zoogenaamde reine Satz gezet, zoodat zelfs de ijverigste kwintenjager van de vorige eeuw zich aan niets zoude kunnen ergeren.
De keuze der melodiën is gelukkig, de druk duidelijk en de prijs hoogst billijk. Eene aflevering van acht koralen, partituur en stemmen, kost ƒ 0,50. Het stel stemmen afzonderlijk (van 8 koralen) ƒ 0,25, en bij getallen van 10 of meer ƒ 0,20.
Waarlijk, zulk eene onderneming verdient alle aanmoediging, de gelukkig geslaagde uitvoering er van dankbare erkenning. 't Is te wenschen, dat de beoefening van die schoone koralen in scholen en dorps-zanggezelschappen met ijver worde ter hand genomen, opdat zoo het doel der vereeniging bereikt en inderdaad meer algemeen gewerkt worde aan de ontwikkeling en veredeling van het Nederlandsche volksgezang.

Groningen.
J. Worp.


{==712==} {>>pagina-aanduiding<<}

Buitenlandsche letterkunde.

Losse schetsen.

Jean François Regnard.

‘De toutes les oeuvres de Regnard, la plus habilement composée, ce fut sa vie,’ zegt de heer Weiss in een opstel, dat hij in 1859 over den franschen blijspeldichter in het licht gaf en naar aanleiding waarvan wij deze schets zullen maken. Zien wij in hoeverre de redacteur van het Journal des Débats gelijk heeft.
Jean François Regnard werd geboren in 't jaar 1655 te Parijs. Zijn vader was een rijk koopman, die zijn zoon echter niet voor den handelstand, maar voor de studie bestemde. Zoodra deze geëindigd was, ging hij op reis naar Italië, waar hij zeer hoog speelde, maar altijd won. Niet minder gelukkig in de liefde dan in het spel, knoopte hij te Bologne minnarijen aan met een jonge dame, die, op zijn aansporing, haar man wist over te halen, om Italië te verlaten en naar Frankrijk onder zeil te gaan. Het drietal scheepte zich in, maar werd door Algerijnsche zeeroovers gevangen genomen, en zoowel Regnard als de man en de vrouw aan verschillende meesters verkocht. Regnard werd de slaaf van een zekeren Achmet Talem te Constantinopel, van wien hij weldra de gunsteling werd, omdat hij zich aan het hoofd stelde van de keuken des Pacha's, die een groote lekkerbek was. Na eenigen tijd kocht zijn familie hem en zijn minnares los; zij keerden te zamen naar Frankrijk

{==713==} {>>pagina-aanduiding<<}
terug, en maakten reeds allerlei plannen voor de toekomst, toen, even als in een roman, de echtgenoot, dien men voor dood had gehouden, plotseling terug kwam. Deze andere George Dandin werd ter ongelukkiger ure van de grenzen van het Atlas-gebergte teruggebracht door een paar Mathurijnsche geestelijken, die uit christelijke liefde en tot grooten spijt van Regnard den losprijs voor hem betaald hadden.
Op een mooien dag dan stond de beleedigde man voor de schuldige gelieven, maar hij wreekte zich alleen door zijn vrouw bij zich terug te nemen, een wraak die èn voor haar èn voor Regnard zeker de geduchtste was. Evenwel stierf onze vriend niet van wanhoop, maar maakte, om zich wat af te koelen, een reisje naar Lapland, over Holland, België, Denemarken en Zweden. In 1681 schreef hij te Tornea op een rots het beroemd geworden latijnsche vers:

Hie tandem stetimus, nobis ubi defuit orbis 

(hier, waar geen land meer achter is, hebben wij eindelijk halt gehouden); en keerde naar Parijs terug, waar hij in 1683 de waardigheid van rijksbetaalmeester kocht. Na dien tijd ging hij niet meer op reis: hij had de wereld genoegzaam doorgetrokken, om te weten, dat men te huis het best is, en om het geluk te kunnen beseffen, dat een kalm en rustig leven medebrengt, iets waarvan veel lieden geen idée hebben.
Hij had den hartstogt juist genoeg gekend, om te kunnen begrijpen, dat de voorbijgaande genoegens, die hij geeft, niet kunnen opwegen tegen de voortdurende kwelling, die hij kan veroorzaken, als ook om meer genot te kunnen smaken van de heerlijke positie van een geest, die vrij is en onafhankelijk, en die door geen al te felle passie wordt beheerscht. Zijn uiterlijk was aangenaam, zijn ligchaam sterk. Hij had verstand en fortuin, bekleedde twee of drie gewichtige betrekkingen, bezat een huis in de stad met een plein er voor, een tuin er achter en een buitenplaats, waar hij de eersten van Parijs ontving. Hij had van zijn reizen stof genoeg medegebracht om 's winters:

Les pieds sur les chenets étendus sans façons, 

aan den hoek van den haard zijn gasten iets te vertellen. Verder was hij ongetrouwd. Wat ontbrak hem dus nog om gelukkig te zijn en het altijd te blijven? En hij was het, indien ooit iemand het geweest is. Hij leidde een leven van een echt Epicurist, dat

{==714==} {>>pagina-aanduiding<<}
slechts eenmaal gestoord is door een twist met Boileau en dat eindigde, zonder lijden, ten gevolge van een indigestie. Hij maakte comediën uit tijdverdrijf, zonder ijdele zucht naar roem, noch met de gedachte aan de nakomelingschap, maar alleen, omdat een man van zijn fortuin zich op een fatsoenlijke wijze moest bezighouden, en voor een burgerman, die zijn eerzucht niet te ver mocht drijven, was er in die dagen niets, dat meer in aanzien bracht dan het tooneel en verzen.
Misschien was het ook wel een noodzakelijk gevolg van zijn kalm leven, dat hij zich in zijn vreedzame woning het schouwspel ten beste gaf van het bewegelijke en geagiteerde leven van zijn naasten. Alterius spectare laborem. Hij vergenoegde zich met het schrijven van comediën die ontspannen, zonder te ontroeren of op te winden, waarom Voltaire zeide: ‘De comedie van Regnard te gaan zien is minder een schouwspel dan wel een ontspanning en die geen behagen schept in Regnard, is niet waardig Molière te bewonderen.’
Regnard is tegelijk èn een echt leerling van Molière èn een zuiver schrijver der 17de eeuw. Ofschoon hij de grootste helft zijner blijspelen heeft geschreven in een tijd waarin de groote regering in verval was, en de andere toen zij reeds bijna was voorbij gegaan, behoorde hij, zoowel door zijn opvoeding als door de herinneringen uit zijn jeugd, tot die gouden eeuw der fransche letterkunde, waarin Racine, Molière, Fontaine en Boileau leefden. Hij behoorde tot die familie, meer door de kieschheid van zijn smaak, dan wel door groote oorspronkelijkheid. Ook wat men noemt: het komisch genie, ontbrak hem. Dit wist hij, of wist hij niet, maar zeker is het, dat hij er zich weinig om bekreunde. Hij vond op het tooneel den weg gebakend door het genie, en hij sloeg denzelfden in, hand aan hand met Molière. Hij bestudeerde den meester, minder uit beredeneerde overtuiging dan wel uit genegenheid, minder uit liefde voor de studie dan wel uit liefde voor den meester zelven. Hij dacht er niet aan om met hem te wedijveren. Waar hij hem zonder veel inspanning kon navolgen, volgde hij hem na. Waar hij zag, dat het mogelijk was hem te verbeteren, verbeterde hij, maar alsdan maskeerde hij den overgang zoo sterk, dat men bevooroordeeld moet zijn, wanneer men de gemaakte verbeteringen niet voor onmerkbaar houdt; nogthans moet men, en dit is blijkbaar, niet uit het oog verliezen, dat bij hem de intrigue over het algemeen beter geleid wordt, de gang van zijn stukken meer re-
{==715==} {>>pagina-aanduiding<<}
gelmatig is, de trucs minder hansworstachtig zijn en de ontknooping geleidelijker geschiedt dan bij Molière. Daar hij oordeelde dat zijn model onnavolgbaar was, hield hij zich uit instinkt in de schaduw, en liet den adelaar in de lucht zweven, terwijl hij met een kalme berusting alleen die paden bewandelde, welke genaakbaar waren voor zijn muze; overigens zocht, noch vermeed hij de gelegenheid om met hem vergeleken te worden.
Van daar het zonderling effekt, dat men ondervindt, als men van Molière op Regnard overgaat. Men voelt terstond, dat er verschil is tusschen die twee, maar waarom? Al is men ook in een andere landstreek, men ziet voortdurend dezelfde landschappen. Zij het ook niet meer Molière, 't is geheel en al zooals Molière er uitziet. Dáár hebt gij de groote comedie in vijf bedrijven en in verzen met een hoofd-karakter, dat zich gaandeweg ontwikkelt, zich tot het laatste oogenblik getrouw blijft en ten slotte neêrkomt op de onboetvaardigheid; dáár de minnaars ten einde raad en de vernuftige knechts, die hun ter hulp komen; Scapin en zijn schurkenstreken; Eraste en zijn wanhopige liefde; voogden die hun pupillen achter driedubbele grendels sluiten; een ouden vrek, die met ongeduld er op loert, een jonge vrouw te trouwen, die met meer pas die van zijn erfgenaam zou zijn; den bedrogen ouderdom; de foppende jeugd; de zotte vaders en losbandige zoons; dáár de ijdelheid van Acaste en wat hij van zich zelven zegt; dáár Belize met haar visioenen; dáár Purgan als apotheker en zelfs het lavement van Argan; dáár het losse en vrije vers, de fiksche gedachte, het onbekookte woord, de zuivere, nette en frische taal; dáár de geestige opvatting van een toestand in een enkel krachtig en vol Alexandrijn neêrgelegd, dat den geest treft als de bliksem; dáár de geestige uitdrukking, kunstig herhaald en zoo, dat iedere herhaling het komiesch effekt grooter maakt; ziedaar eindelijk die satyrieke portretten à la Célimène; alles zoo als Molière, en evenwel is 't Molière niet! Die twee indrukken, die zich tegelijk van den lezer meester maken en toch zoo tegenstrijdig met elkander zijn, zijn gemakkelijk te verklaren, wanneer men opmerkt, dat Regnard de manier van zijn model volgt zonder op zijn meer innerlijke eigenschappen
te letten. Hij neemt de ideën, die Molière reeds met succes heeft uitgewerkt, op zijne beurt nogmaals, zonder met hem te willen wedijveren, noch om hem uit te dagen, maar alleen, omdat zij hem bevallen en omdat hij, wijl hij die goed-
{==716==} {>>pagina-aanduiding<<}
vindt, zich niet de moeite wil getroosten om, wat misschien ook vruchteloos zijn zonde, nieuwe te zoeken. Hij ontleent van hem geheele scènes en personen, en, zoo hij 't noodig oordeelt, zelfs de intrigue, den knoop en de ontknooping zijner comedie; Amphitryon wordt de Menechmen, Argan wordt Geronte van den Légataire; de Serenade wordt gemaakt uit den Avare; uit M. de Pourceaugnac, le Bal; en daar Molière geschreven heeft de Critique de l'Ecole des femmes moet Regnard la Critique du Legataire schrijven. Hij neemt geheele verzen en geheele passages van hem over, en niet van die passages of verzen die onopgemerkt blijven of die onmisbaar zijn in ieder gesprek, zoodat men ze van anderen moet nemen, wanneer men niet vroeg genoeg in de wereld is gekomen, om ze zelf te hebben kunnen vinden, maar geestige zetten en gedachten, die men onthoudt. Hij handelt in één woord met Molière op dezelfde wijze, waarop deze met Scarron, Rotrou en anderen gehandeld heeft. Maar 't ongeluk wil, dat, terwijl Molière alles, waaraan hij de hand sloeg, hervormde en er schoonheden uithaalde, die de oorspronkelijke schrijvers niet hadden opgemerkt, Regnard zijn naaste slechts plundert, om hem te verzwakken of te vervalschen. Zelfs de uitdrukkingen van Molière, die Regnard woordelijk van hem heeft overgenomen, worden door de plaats die hij er aan geeft, zonder kleur of kracht. Soms ook zijn zij er als neêrgegooid. Hij copieert slecht, omdat hij een
zwak verzinner of uitvinder is en met geen bijzonder scherp oog waarneemt. Wanneer wij dien beminnelijken schrijver, die zich zoo behendig op Molière heeft doen gelijken, meer van nabij beschouwen, zoo vinden wij een omgekeerden Molière. Hij munt uit in het leiden der actie, hij is zwak in het schilderen der karakters. De aardigste scènes zijner comedies worden voortgebragt door kluchtige toestanden en niet door de uitwerking der rollen. Hij heeft niets geestigers geschreven dan Le retour imprévu, en waarin bestaat die geestigheid? Niet in de tegenstelling van een gierigen vader tegenover een verkwistenden zoon, maar in de plotselinge terugkomst van een afwezigen vader, die onverwachts zijn losbandigen zoon op het lijf komt vallen en verder in de verwikkeling, die wordt voortgebracht door een opeenstapeling van leugens van een knecht. Alles verraadt bij Regnard die voorliefde voor imbroglios, persoonsverwarring, verkleeding, vergissingen, voor 't onvoorziene en 't onverwachte. Men behoeft slechts de keuze zijner onder-
{==717==} {>>pagina-aanduiding<<}
werpen te zien, en, eenmaal dit onderwerp gekozen, hoe hij alles op dwalingen en verrassingen laat uitloopen; zelfs dan, wanneer hij er iets geestigs uit zou kunnen voortbrengen, dat minder werktuigelijk en meer, als ik mij zoo eens mag uitdrukken, naar den geest zou zijn. Neemt hij tweelingbroeders die elkander in niets gelijken, dan in het gezicht, zoo zal hij niet één potsierlijke verwikkeling, die, gelijk van zelf spreekt, uit de volmaakte gelijkenis van twee gezichten voorkomt, laten voorbij gaan; maar aan dat komieke naar den geest, dat moet worden teweeggebracht, wanneer twee personen, die onophoudelijk de een voor den ander worden gehouden en nogthans zoo geheel tegenovergesteld van karakter, van humeur, opvoeding en manieren zijn, denkt Regnard ter naauwernood; en hij roert het slechts zooveel aan als voldoende is, om te bewijzen, dat hij onmachtig is, het te begrijpen.
Heeft hij het zonderling idée, om een verstrooide of afgetrokkene tot onderwerp eener comedie in vijf bedrijven te nemen, zoo zal hij, ofschoon de verstrooidheid alleen niet in staat is, iets meer dan komieke toestanden voort te brengen, zijn uiterste best doen te zorgen, dat zij dan ook volstrekt niet komiek is naar den geest. Zijn verstrooide is vol deugd en goede hoedanigheden. Hij is een trouw vriend, zachtzinnig, oprecht, edelmoedig, onbaatzuchtig en hoffelijk als niet een, ja zelfs is hij, zoo de rijm het eischt, nog deftig en ernstig er bij. Hoe kan een zoo volmaakt mensch komiek schijnen? De verstrooidheid, de afgetrokkenheid alleen is niet voldoende; deze is noch zonde, noch ondeugd en 't zou wat bar zijn te willen beweren, dat zij altijd belachelijk is. Zij is een kleine afdwaling van 't verstand, die soms een gek effekt kan maken, en aan Regnard kan men de taak toevertrouwen, dit effekt op zooveel mogelijk verschillende wijzen voor te stellen. Soms ook valt hij in een onvermijdelijke eentoonigheid, waarom het dikwijls gebeurt dat de toeschouwer, moede van het eeuwigdurend ronddraaien in denzelfden cirkel van overdreven gekheden, koud blijft bij het hooren van een aantal dingen, die, zoo de dichter het gewild had, den somberen Heraclitus zelfs zouden doen lachen; om de lachspieren nu wat op te wekken moet hij de verstrooidheden van zijn held tot het onwaarschijnlijke opvoeren, zóóver, dat zij dwaasheden worden. Maar 't zegt reeds veel, dit erkennen wij, dat het gebrek van Leander hem zooveel koddige verhalen, aangename scènes en grappige ontmoetingen heeft in de pen gegeven. Nergens heeft

{==718==} {>>pagina-aanduiding<<}
hij een beter bewijs geleverd van zijn vaardigheid in het leiden van een intrigue en nergens ook is zijn stijl wegslepender. Jammer dat de hartstochten en met dezen de karakters ontbreken.
Men vindt in Regnard een oneindig aantal kleine schetsen en niet één schilderij dat groot en schitterend genoeg is, om meer dan de andere in het oog te vallen. Hij heeft types die versleten zijn en die als 't ware op het theater te huis behooren of die hij aan Molière ontleend heeft, als knechten, kameniers, pupillen, belachelijke grijsaards; maar ook types, die geheel nieuw zijn en die hij heeft genomen in een tijd, waarin de zeden reeds niet meer dezelfde waren als bij het leven van Molière; als: ridders zonder orde, markiezen zonder markiezaat, gravinnen van het lansquenet, en bejaarde burgervrouwen, die zich tegen betaling van klinkende munt laten trouwen door jonge adelijke lichtmissen. De een zoowel als de ander zijn slechts personificaties van deze of gene klasse van individus, maar men vindt er niemand onder, die scherp geteekend is. Daar Regnard de hartstochten laat varen voor het belachelijke en het verkeerde in zijn sujetten en geen acht slaat op de heftige bewegingen der ziel, maar meer op de indrukken die door de ijdelheid, het egoisme en de zwakheid teweeggebracht worden en die te licht zijn, dan dat zij in ieder onzer zich met scherpe kleuren zouden kunnen vertoonen, stelt hij al zijn personaadjes op dezelfde wijze en in hetzelfde karakter voor, zoodat er tusschen hen geen ander verschil blijft bestaan, dan dat van leeftijd, geslacht en stand. Soms is er verschil in 't humeur, zelden in 't karakter; en al die physionomieën, die verscheiden moesten zijn, vormen, terwijl bij een revue de eene de andere uitwischt, in onzen geest slechts ééne physionomie zonder kleur en teekening, en 't is een zeldzaamheid, als wij onder zooveel persoonaadjes, die al te zeer familie van elkander schijnen te zijn, er eene aantreffen als Clarice, die eenige meer geprononceerde trekken heeft. Clarice is eenigszins familie van Eliante; deze goede of slechte eigenschap heeft zij; maar gelijk zij is, geestig, verstandig,
zedig, bedaard, toegevend, oprecht, bescheiden en teeder, behoort zij wel degelijk tot het huis van Regnard. Wanneer Regnard, te midden van de kalmte die hem omringde, beproefde zich het beeld eener vrouw te schetsen, zoo als hij haar zou wenschen, moest hij ze zoo voorstellen, braaf zonder preutschheid, gevoelig en volstrekt niet hartstochtelijk,

{==719==} {>>pagina-aanduiding<<}
tevreden als zij op fijne manier het egoisme van een broeder, die haar in een klooster wilde zetten, om van haar te erven, kon duperen, maar niet in staat om boos op hem te worden, en eindigende met al de teleurstellingen gelaten op te nemen, terwijl zij zelfs eenigszins sceptisch philosopheert over de trouw der vrouwen en de standvastigheid der minnaars. De ridder, haar broeder, is het type van een losbol, een echte fransche physionomie. Regnard heeft in de schepping er van al zijn ondervinding, talent, kunst, losheid en humor gebezigd. Men kan zien dat hij den ridder met liefde heeft bewerkt. Hij is daar in de volheid van zijn talent.
Geheel anders is het, waar hij zich waagt aan een karakter als dat van een speler. Le Joueur, die men gewoon is als zijn beste werk te beschouwen, is van al zijn comedies juist die, waarin het meest zijn onmacht aan den dag komt, om een Comédie de moeurs te maken. Hij had daar te doen met een ondeugd, die te sterk voor hem was, met een van die alles beheerschende hartstochten, die den mensch geheel en al overmeesteren, die al het overige in hem dooden, en waarvan de natuurlijke en gewone staat de buitensporigheid, de overdrijving is, kortom, die men slecht afschildert, wanneer men ze niet op hun ergste afschildert. Daarenboven gold het hier een pest, die de maatschappij van zijn tijd besmette. Er zijn schandelijke, op zich zelven staande ondeugden als de gierigheid. Er zijn er, die nu eens in een engen kring besloten blijven en dan weder zich uitbreiden door de uitwerking van slechte principes, als de losbandigheid. Maar er zijn er ook, die noodzakelijk besmettelijk moeten zijn en die zich niet op helderlichten dag kunnen vertoonen, zonder dat zij terstond geheele klassen bezoedelen, zoowel de hoogere als de lagere. Daaronder behooren de weelde, de huichelarij, de kwaad-begrepen of schijn-vroomheid en het spel. Lodewijk XIV had in zijn machiavellisme gezegd, dat hij de fortuinen wilde wegmaaien even als Richelieu de kasteelen had weggemaaid, en te Versailles, zoowel als op het platte land, werd de adel door de weelde geruineerd en onder de groote regering zag men gewoonlijk, iets wat onder Frans I een zeldzaamheid was, ‘dat de edelen hun molens, bosschen, weiden en kasteelen om hun schouders droegen.’ 't Slechtste middel nu, om die geruïneerde beurzen te vullen, was zeker het spel; van daar dat het 't meest geliefkoosde was. In de laatste helft der regering

{==720==} {>>pagina-aanduiding<<}
van den Roi-Soleil was het spel meer dan een hartstocht; 't was een algemeene manie geworden, en de armsten speelden om het hardst. Een groot speler was de lion van den dag.

On joue argent, bijoux, maisons, contrats, honneur. 
Et c'est ce qu'une femme, en cette humeur à craindre, 
Risque plus volontiers et perd plus sans se plaindre. 

In de Caractères van la Bruyère, hoofdstuk des Femmes, wordt zoowel de speelster als de schijnvrome besproken, 't geen wij daarom ter loops opmerken, omdat het vreemd is, dat de strenge christen de speelster nog boven de schijnvrome plaatst. Wat al stukken verder uit dien tijd over het spel, ten titel dragende Les Joueuses, la Désolation des Joueurs, la Déroute du Pharaön, le Chevalier joueur. Hadde Molière lang genoeg geleefd, om dien kanker te zien rondwroeten onder alle standen der maatschappij, wij twijfelen er niet aan, of hij zoude hem stof hebben gegeven tot een waardig pendant van den Tartuffe, vooral, indien hij, met het instinct aan zijn genie eigen, stoutweg den eersten speler bij het hoofd hadde genomen en tot hoofdpersoon zijner comedie gemaakt. Maar Regnard was zoo stoutmoedig niet. Hij geeft zich integendeel alle moeite om Valère van alle familiebanden los te maken en hem in een positie te plaatsen, waarin zijn ondeugd niemand anders kan schaden dan hem alleen. De speler heeft een vader, maar hij heeft hem verlaten, hij kan niet over zijn fortuin beschikken, hij bemint Angelique slechts, omdat hij niemand beter weet. Hij is jong en ligtzinnig. Zijn ondeugd even zoo. Volstrekt geen hartstocht. Hij speelt, speelt niet meer en speelt weêr op nieuw; hij spreekt altijd van zich te zullen dooden en hij doodt zich nooit. 't Is niet het spel, dat hem te gronde richt, maar zwakheid van karakter en gebrek aan vasten wil. De comedie is dan ook niet gelegen in de gevolgen van dien hartstocht, maar wel in de plannen van hervorming, die telkens op nieuw bij hem opkomen, altijd ijdel zijn en ons door Regnard met veel geest worden opgesomd. Overigens is de comedie zonder leven of vuur. De adem van Molière is er niet overgegaan. Alles is er veel te kalm en te koud in.
Het terrein, waarop Regnard zich het gemakkelijkst en met het meest succes beweegt, is de fantaisie. Hij begeeft zich bij voorkeur in een wereld, die niets te maken heeft met wetten of gewoonten van zijn tijd. Ook Molière en vóór dezen vele anderen waren hem hierin voorgegaan, maar niemand kan in dit opzicht met

{==721==} {>>pagina-aanduiding<<}
Regnard vergeleken worden. Hij voelt zich daar vrij van alle banden en, omdat hij rust en vrede verlangt, behoeft hij niet te vreezen, dat hij persoonlijke aanvallen zal doen en zich onaangenaamheden op den hals zal halen.
Wat de moraal aangaat of het preeken van moraal, gelijk Molière dit doet, hiervan vindt men in Regnard geen spoor. Zij is of schijnt hem althans tamelijk onverschillig te zijn. Op zijn comediën kan men het opschrift plaatsen: ‘Hier doet men, wat men wil.’ In zijn fantastisch land drinkt, bemint en speelt men; men laat den champagne mousseeren en schaakt met vrolijken zin de jeugdige meisjes; men oefent zich in het uitdeelen van ferme vuistslagen en steekt den draak met vrouw Justitia, een vervelende oude dame, met wie men vroeger wel eens haspelarijen heeft gehad, maar die voor goed den aftocht heeft geblazen. En daarenboven wat voor kinderachtigheden zijn dat dan nog! Men licht de menschen op, maakt valsche testamenten, ontneemt aan de lui hun naam, plundert de huizen, waarvan de eigenaar afwezig is en steelt gewapenderhand op den openbaren weg. Vindt gij dit slecht? Men vergiftigt of men doet het ten naastebij, en gij zijt verplicht het, goed- of kwaadschiks, zeer aardig te vinden. Die schurken, zegt gij? Maar wat zien zij er fiksch uit! En wat zouden brave lieden, in hun plaats, vervelend zijn! Bij Regnard verliezen alle handelingen haar gewone waarde; de maat, waarnaar zij gemeten worden is niet de moraliteit, maar het pleizier. Wij zijn, ik herhaal het, een eeuw van het werkelijke leven verwijderd; wij maken een reisje, waar 't u lust en wij profiteren er zooveel mogelijk van, om, wanneer wij weder terug zijn gekeerd, in den arm van onze oude, goede moraal, die wij zeker onaangeroerd zullen terug vinden, in te slapen.
De Légataire Universel is het meesterstuk van die fantaisie, van dolle zetten en vrolijke dartelheid. Wie kent niet de duizend en een schurkestreken van Crispin, waarvan de eene nog aardiger is dan de andere?
Wij willen van Regnard niet afstappen voor wij hem van digtbij hebben gezien in 't geen hij 't voortreffelijkst heeft, den stijl. Daarin is hij een meester en kan hij de vergelijking met Molière doorstaan. Er zal altijd geschil blijven bestaan tusschen de bewonderaars van Corneille en de vereerders van Racine. Ik houd het op Racine en indien ik durfde, zou ik om dezelfde redenen het op Regnard houden. Even als er in de taal van Molière een

{==722==} {>>pagina-aanduiding<<}
weêrklank is van die van Corneille, zoo doet Regnard aan Racine denken. Hij spreekt natuurlijk:

Voudrais-tu voir mon maître in naturalibus? 

vraagt hij ergens en hij zelf is volstrekt niet verlegen zich zoo te vertoonen. Men meene nogthans niet, dat hij plat is; sierlijkheid, zachtheid, harmonie en beschaving zocht hij in zijn werken te brengen. Daarenboven gaf hij soms zijn geschrift aan Quinault ter correctie en was hij een vriend van Conti ‘den getrouwen minnaar van mevrouw de hertogin, den man, die gedurende zijn geheele leven door de wereld, het hof en het leger werd bemind; die door het volk vergood, tegelijk de afgod der soldaten en officieren en altijd omringd was van wat er maar kiesch en keurig was aan den hove, die een allergunstigst uiterlijk had en zoo aangenaam sprak, dat de toehoorders het uur van den maaltijd vergaten; kortom! volgens Racine, het volmaaktste exemplaar van een held (in het zedelijke), dat Versailles ooit gekend heeft.’ Wanneer Regnard het platst schijnt te spreken, heeft hij, om aan te duiden of voor te bereiden wat hij wil zeggen, tal van omwegen en ontwijkingen en Phedra, als zij haar bloedschendenden hartstogt bekent, gebruikt niet meer ontwijkingen dan Coquelet als hij een schuld invordert.
Indien men u op den man af vroeg, zonder u tijd te laten om er over na denken, van wien dit vers uit den Verstrooide is:

Mon coeur n'a point de part au crime de ma main, 

zoudt gij, op het gehoor af, moeten antwoorden: van Racine. De navolgingen van Racine komen bij Regnard dikwijls voor. Vooral met Bérénice schijnt hij te dweepen en stoutweg zegt hij dan ook deze keizerin na:

Jamais! ah! que ce mot est cruel quand on aime! 

Hij heeft Titus met een lichten variant nagezegd:

.....et lorsque je vous vois, 
Je crois toujours vous voir pour la dernière fois. 

Zijn vereering van Racine moet groot geweest zijn, omdat zij hem een onzinnig stuk, de tragedie Sapor heeft geïnspireerd, welk stuk, gelukkig voor hem, nooit is opgevoerd. Dat men al de gebreken van Racine op elkander hoope, al de opsmukselen zijner phraseologie, vuren die branden, vergift dat verwoesting aanbrengt, bekoorlijke prinses, voorwerp waardoor de ziel gewond

{==723==} {>>pagina-aanduiding<<}
is enz. en men kent Sapor. Daar is een Aurelianus in dit stuk, de overwinnaar van Zenobia, koningin van Palmyra, die zuchten slaakt, welke in staat zijn het gewelf des hemels van een te doen splijten. Er is een Perzisch prins in die uitroept: ‘Gij bemint mij en ik sterf:’ maar er terstond bijvoegt: ‘Ik sterf en gij weent.’
Zoo wist Regnard:

.....D'une plus forte haleine, 
Pour le cothurne altier faire couler sa veine. 

Nog bezitten wij van hem een ander werk, dat eveneens op den leest van Racine is geschoeid. Wij bedoelen den roman La Provençale, dien hij schijnt geschreven te hebben na den leeftijd van drie en dertig jaren, maar volgens de indrukken zijner jeugd. Even als het gevoel van en de bewondering voor Racine in den roman der Provençale duidelijk doorstraalt, vindt men de zachtheid en buigzaamheid van Racine in de verzen van Regnard overal terug. Voor alles is Regnard dichter, en zijn taal is de poetische stijl tot het volmaakte opgevoerd; zij is vloeijend en rekkelijk en men heeft er geen stootende en hokkende uitdrukkingen in, die andere schrijvers van zijn tijd ontsieren. Zijn stijl verspreidt over alles zijn kleur en zijn aroma, tot zelfs op:

Ces femmes de bien dont l'honneur est entier 
Et qui de leur vertu parfument le quartier. 

Hoe worden verder daden van Crispin, die het wetboek van strafrecht met den naam van nachtelijke aanranding bestempelt, op geestige wijze voorgesteld in fantastische taal!

Certain jour me trouvant le long d'un grand chemin, 
Moi troisième, et le jour étant sur son déclin, 
En un certain bourbier j'aperçus certain coche; 
En homme secourable aussitôt je m'approche; 
Et pour le soulager du poids qui l'arrêtait, 
J'ôtai du magasin les paquets qu'il portait. 
On a voulu depuis, pour ce trait charitable, 
De ces paquets perdus me rendre responsable. 
Le prevôt s'en mêlait. C'est pourquoi mes amis 
Me conseillèrent tous de quitter le pays. 

Dit stuk is zoo aardig, dat Lesage het drie jaar later in zijn Gilblas overnam. Deze heeft blijkbaar gemeend, dat dergelijke taal toebehoorde aan ieder die de pen kan hanteeren.

{==724==} {>>pagina-aanduiding<<}

Hoe overredend weet Crispin verder over een lijkkist te spreken? De lust bekruipt ons, als wij lezen:

.....bien cloué, bien muré 
Dans quatre ais de sapin reposer à son aise! 

't Is alsof hij zegt: ‘Portes closes, bien au chaud, bien enfoncé dans votre chaise longue, à l'abri des vents coulis!’
Dit brengt ons tot de aangenaamste en tevens oorspronkelijkste eigenschap van het talent van Regnard. Hij houdt van het huis, de woonstede, en wat daarbij behoort. Hierin is hij misschien eenig in zijn tijd, en welligt dankt hij dit daaraan, dat hij veel gereisd heeft. Hij is huisselijk en gezellig, 't geen maakt dat ook hij liever gelezen wordt aan den hoek van den haard, dan gehoord op het tooneel te midden van een lachend publiek.
Mocht men soms de aanmerking maken, dat hij hier en daar wel wat lichtzinnig, zelfs losbandig, spreekt, zoo zijn wij de laatsten om dit te betwisten, maar juist daarom is hij beter te lezen dan aan te hooren. De tijd waarin hij leefde, zijn eigen lotgevallen, zijn omgeving, alles werkte mede, om hem los te maken van alle mogelijke principes. Op zijn reizen had hij de zeden van verschillende volken bestudeerd, zoowel in Turkije, het land waar de vrouwen het minst coquet zijn, als in Lapland, waar men voor een trotsaard wordt gehouden, indien men de vrouw van den gastheer versmaadt. Regnard vond het een dwaasheid, dat de wet kleingeestig genoeg was, om iemand op te hangen, die twee vrouwen trouwde, en daarom oordeelde hij ‘zeer verstandig,’ dat eene reeds te veel was.
Men zou daarover met hem kunnen redetwisten, maar waartoe zou het baten? Vooral omdat hij misschien beter dan een zijner tegensprekers wist, waarom hij zoo oordeelde. Wij zijn heden ten dage groote puriteinen, althans naar den schijn, en werpen den steen naar schrijvers van vorige eeuwen, maar indien men de letterkunde van den huidigen dag nagaat, moet men tot de treurige bekentenis komen, dat dit puritanisme allerellendigst heeft gewerkt en nog werkt op den geest der schrijvers, terwijl de zedelijkheid er geen grein beter door is geworden. De statistiek zou het tegendeel kunnen bewijzen.



{==1==} {>>pagina-aanduiding<<}

[Lijst van boeken en geschriften in Nederland verschenen.]

Lijst van boeken en geschriften, 
van 15 oct.-15 nov. 1864 
in Nederland verschenen.


Deze lijst wordt in elk nommer vervolgd.


Aarde, De, en haar volken. Blad 1. Roy 8o. Haarlem, A.C. Kruseman. Per jaargang.......................ƒ 5.20.

Alderwerelt, J.H.K. de Roo van, Bedenkingen tegen het ontwerp van wet tot regeling der schutterijen Gr. 8o. Schiedam, H.A.M. Roelants....ƒ 0.50.

Almanak voor Hollandsche blijgeestigen, voor het jaar 1865. Met platen. Kl. 8o. Schoonhoven, S.E. van Nooten. ƒ 0.60, in karton.........ƒ 1.20.

Amstel, A. van den, De pagie van Karel den Stoute. Historisch-romantisch tafereel, uit de 2. helft der 15e eeuw 2 deelen. Gr. 8o. 's Gravenhage, J.M. van 't Haaff. ƒ 6.50.

Armengaud, Jr. Ch, De Werktuigkunde Praktisch handboek voor industriëlen, door H.J.G. Mijnssen. Post 8o. Amsterdam, C.L. Brinkman......ƒ 2.60.

Aurora. Jaarboekjen voor 1865; uitgegeven door S.J. van den Bergh. Met 6 staalgravuren. Kl. 8o. Haarlem, A.C. Kruseman. In linnen prachtband, verguld op snede ƒ 4.90; in maroceo................ƒ 6.25.

Bastide, Arbousse, Het christendom en het modern bewustzijn. Uit het Fransch. Post 8o. Utrecht, Kemink & Zoon..............ƒ 1.80.

Beets, Nicolaas, Verscheidenheden meest op letterkundig gebied. Een tijdschrift op onbepaalde tijden. 11e Stuk. Gr. 8o. Haarlem, De Erven F. Bohn...ƒ 1.50. 1e en IIe stuk...................ƒ 2.70.

Beets, P., Brinio. Historisch-dramatische schets van het leven onzer voorouders tijdens het verblijf der Romeinen in deze landen. Voor rederijkers bewerkt. Naar aanleiding van het werk: ‘Onze Voorouders,’ van Mr. J. van Lennep, Post 8o. Nieuwe Niedorp, J. Groot..................ƒ 0.80.

Beyschlag, Dr. Willibald, Lessing's Nathan de wijze en 't positieve christendom. Eene voorlezing. Uit het Hoogduitsch. Post 8o. Steenwijk, Nikolaas ten Brink. ƒ 0.25.

Bloemen, gegaard in den lusthof der vaderlandsche poëzy. 4e druk. Met 4 staalplaatjes. Kl. 8o. Amsterdam, P.N. van Kampen. ƒ 1.90, in linnen...ƒ 2.60.

Bloemlezing van Buitenlandsche voortbrengselen op het veld van wetenschap en kunst; onder redactie van W. Verwey. 1e afl. Groot 8o. Winschoten, P. Huisingh..................Per jaargang. ƒ 3. -.

Boog, De, in de wolk. Woorden van troost in uren van smart. Uit het Engelsch. Door een kranke. Met een voorwoord van J.A. Schuurman Johzn. Kl. 8o. 's Gravenhage, H.J. Gerretsen. In linnen...........ƒ 0.60.

Brug, S.L., Natuurkundig lees- en leerboek voor de jeugd, naar het Handboek der natuurkunde van A. Ganot. Kl. 8o. Rotterdam, H. Nijgh.....ƒ 0.40.

Brug, S.L., Rijm tijdtafel der vaderlandsche geschiedenis, in tien lessen. Kl. 8o. Harlingen, S. Houtsma...................ƒ 0.10.

Carlebur, W.F., Practisch-theoretische handleiding ter vervaardiging van opstellen in de moedertaal, ten dienste van instituten, gymnasièn en andere inrigtingen van onderwijs. 2e druk. Met een voorwoord van Dr. W.G. Brill. Post 8o. Tiel, Wed. D.R. van Wermeskerken.............ƒ 1.10.

Christiaan, Ware vrijheid. 24mo. Assen, J. Hemmes........ƒ 0.12½.

Christiaan, Gelegenheidsversjes voor christelijke scholen en huisgezinnen. Gr. 8o. Stads-kanaal, G. Eerelman..................ƒ 0.20.

Coulin, Franck, De roeping des christens. Toespraken. Uit het Fransch vertaald, door B.J. Nijhoff. Post 8o. Amsterdam, H. Höveker........ƒ 0.90.

Duisburg, D.A. van, De Schipbreuk. Dichtstuk. Amsterdam, J.C.H. Jansen ƒ 0.05.

Duisburg, D.A. van, De hooge port of jongens het was mis. J.C.H. Jansen ƒ 0.05.

Duisburg, D.A. van, Jenevervorst. Dichtregelen. J.C.H. Jansen ƒ 0.05.

Evers, Dr. J.C.G., De waarde der ervaring aan het ziekbed voor de beoefening der geneeskunde. Redevoering ter aanvaarding van het Hoogleeraarsambt aan de hoogeschool van Leiden den 23. Sept. 1864 uitgesproken. Gr. 8o. Leiden. Gebroeders van der Hoek...................ƒ 0.60.


{==2==} {>>pagina-aanduiding<<}

Faber, Mevr. Caecilia Bohl de, (Fernan Caballèro), Werken van, No. 2. La gaviota. (Uit het Spaansch vertaald.) Door eene vereeniging van vaderlandsche letterkundigen. Gr. 8o. Rotterdam, G.W. van Belle...........ƒ 2. -.

Frankamp, L., Is het waarschijnlijk, is het aan te nemen dat Frankrijk ons, wel eens, gelijktijdig te land en ter zee zou kunnen aanvallen? Gr. 8o. 's Hertogenbosch, W.C. van Heusden.................ƒ 0.30.

Frijlink, H., Handboek der aardrijkskunde, met geschiedkundige aanteekeningen. Naar de voornaamste bronnen hewerkt. Met eene kaart van den Sterrenhemel. Gr. 8o. Amsterdam, Hendrik Frijlink..............ƒ 4.90.

Gerdes, E., Maria Magdalena Mons. Eene bijdrage tot de Laplandsche zending. Kl. 8o. 's Gravenhage, H.J. Gerretsen............ƒ 0.12½.

Geschiedenis, De, van ons vaderland, ingerigt tot leesboek voor de hoogste klasse der lagere scholen. Kl. 8o. Delft, W.N.C. Roldanus.....ƒ 0.30.

Greeve, Mr. L.G., Wet tot regeling der jagt en visscherij van 13 junij 1857 (Stbl. No. 87). Met aanteekeningen. Gr. 8o. Schiedam, H.A.M. Roelants. ƒ 2.40.

Günst, F., Heidenen en Jezuïeten. Eene vergelijking van de zedeleer der oude heidenen met die der paters jezuïeten. Gevolgd door de echte Monita secreta of geheime instructiën der jezuïeten. Post 8o. Amsterdam, F. Günst....ƒ 1.90.

Guthrie, Dr. Thomas, Wenken op den weg ten leven. Godsdienstige redenen. Met eene voorrede van M. Cohen Stuart. Post 8o. Kampen S. van Velzen Jr ƒ 1.50.

Haar, B. ter, Van God onze hulpe! Leerrede over Ps. CXXI: 1 en 2, ter godsdienstige opening van het akademiejaar. Gr 8o. Amsterdam, Gebr. Kraay ƒ 0.30.

Herman, F.J., De drievoudig gekroonde diaken. Leerrede naar aanleiding van Hand. VII: 54-60. Gr. 8o. Rotterdam, Verbruggen & van Duym...ƒ 0.25.

Hetterschy, D.C., Handleiding bij het opmaken van proccssen-verbaal van bekeuring enz., wegens overtredingen, bevindingen of benaderingen (geslagt) tegen de verschillende 's Rijks belastingswetten begaan, enz. Gr. 8o. Gorinchem, J. Noorduyn & Zoon. ƒ 0.90.

Heusde, I.A.C. van, Aeschyli Agamemnon. Ex fide codicum edidit, scholia subiecit, commentario instruxit. Gr. 8o. 's Hage, P.J. Kraft........ƒ 5.25.

Hoekstra, Bz., S., Bronnen en grondslagen van het godsdienstig geloof. Formeel gedeelte van de geloofsleer, op het standpunt van de moderne wetenschap. Post 8o. Amsterdam, P.N. van Kampen................ƒ 3.80.

Hoeve, A.H. van der, Menschenwaan en christendom Een roman en geen roman. Met platen. 2e verm. druk. Post 8o. Amsterdam, J.H. Gebnard & Co. ƒ 3.50.

Hoeven, J. van der, Leerboek der dierkunde, ten dienste van het middelbaar onderwijs. Met atlas van 20 platen in octavo. Gr. 8o. Leiden, A.W. Sythoff ƒ 2.80.

Hoevers, W., Vrijheid. Hervormingspreek over Galaten V, vs. 1. Gr. 8o. 's Gravenhage, H.C. Suzan, C.H.zoon................ƒ 0.30.

Holland. Almanak voor 1865. Uitgegeven door Mr. J. van Lennep Met staalgravuren. Kl. 8o. Amsterdam, Gebroeders Kraay. In linnen prachtband verguld op snede. ƒ 3.90.

Houding, De, der Synode, eene wekstem tot al de leden der Nederlandsche Hervormde Kerk. Post 8o. Rotterdam, E.H. Tassemeijer.......ƒ 0.25.

Huet, Cd. Busken, Toespraken gehouden in de Concertzaal te Haarlem. Volksuitgaaf. No. 1. Post 8o. Amsterdam, K.H. Schadd. ƒ 0.12½; 12 Nos. compl. ƒ 1.50.

Huisvriend, De Christelijke, Stichtelijke overdenkingen in onze huiskamers, ter geloofsversterking en opbouwing tot een godsdienstig leven. 1865. 1e afl. Gr. 8o. Leiden, D. Noothoven van Goor. Per jaarg. ƒ 3. -. Premieplaat afzonderlijk ƒ 2.50.

Iets, Nog, Over en naar aanleiding van de doodstraf, door een christelijk socialist. Gr. 8o. Nijmegen, H.C.A. Thieme..............ƒ 0.30.

Is Saul onder de Profeten? Wederlegging, gegrond op de H. Schrift, van den ‘Open brief van den Oud-Zeeman,’ door Een opmerker. Gr. 8o. Helder, S. Giltjes. ƒ 0.25.

Jaarhoekje, Kerkelijk, voor de Herstelde Evangelisch-Luthersche gemeente te Amsterdam, van ult. Nov. 1864 tot ult. Nov. 1865. Kl. 8o. Amsterdam, H.T. Leepel. ƒ 0.27½.

Jonker, H., Onderzoek naar de betrekking in welke Jezus, volgens zijne uitspraken in de drie eerste evangeliën, zich bewust was tot God te staan. Post 8o. Utrecht, Kemink & Zoon..................ƒ 0.40.

Kaart, Nieuwe, van het Koningrijk der Nederlanden op de schaal van 1/200000 vervaardigd naar de groote Topograph. kaart van het Min. van Oorlog, onder toezigt van de HH. E. Olivier Dz. en P.H. Witkamp. Door J. Smulders & Cie. Amsterdam, C.L. Brinkman. Ongekleurd ƒ 8.50; gekleurd ƒ 9.50; ongekl. op linnen met rollen ƒ 16. -; gekl. op linnen met rollen.........ƒ 17. -.

Kan, Mr. J.B., Ons hooger onderwijs. Grieven en wenschen. Post 8o. Nijmegen, H.C.A. Thieme......................ƒ 0.30.


{==3==} {>>pagina-aanduiding<<}

Karsten, Dr. H.T., Commentatio critica de Platonis quae feruntur Epistolis, praecipue tertia septima et octava. Gr. 8o. Utrecht, Kemink en Zoon.....ƒ 2. -.

Kate, J.J.L. ten, Ahasverus op den Grimsel. Een gedicht. 2e herziene druk Post 8o. Leiden, A.W. Sythoff...............ƒ 0.50.

Kalz Jz., S., Misdaad ontmaskerd. Historische Roman. 2 deelen. Gr. 8o. Amster dam, Joh. Visser.....................ƒ 5.40.

Keim, Dr. Theodor, De geschiedkundige waarde van Jezus, eene karakterschets in twee voorlezingen met een tijdrekenkundig aanhangsel. Uit het Hoogduitsch. Met een inleidend woord van Dr. J.J. Prins. Post 8o. Leiden, S.C van Doesburgh. ƒ 0.95.

Koetsveld, C.E. van, Het apostolisch evangelie. VII. Jezus roepstem. Gr. 8o. 's Gravenhage, M.J. Visser. Bij int. ƒ 0.10. afzonderlijk.....ƒ 0.15.

Kuijper, Gtz., Hendrik, Napoleoniden. Stemmen des tijds. Gr. 8o. Amsterdam, Weijting & Brave.......................0.10.

Lamers, G.H., De avond vóór Kersmis. Viertal schetsen. Kl. 8o. Rotterdam, E.H. Tassemeijer. ƒ 0.25; 25 ex. ƒ 4. -; 50 ex. ƒ 7.50; 100 ex......ƒ 12. -.

Langerak, J.G. van, De ervaren kok. Met 109 gesteendrukte afbeeldingen. Post 8o. Leiden, D. Noothoven van Goor...............ƒ 1.25.

Lennep, Mr. J. van, De bruiloft van Kloris en Roosje, kluchtspel met zang en dans, en met eenigo nieuwe gasten gestoffeerd. Vertoond op den Amsterdamschen Schouwburg, den 27 Sept. 1864, voor de leden van het Derde Congres der internationale vereeniging tot bevordering der sociale wetenschappen. Kl. 8o. Amsterdam, J. de Ruyter. ƒ 0.25.

Lennep, Mr. J. van, Een woord over het Haagsche gedenkteeken voor Nov. 1813, Gr. 8o. Amsterdam, J. de Ruyter...............ƒ 0.15.

Lijst van Nederlandsche plaatsnamen, naar de nieuwere regelen gespeld. Uitgegeven door de letterkundige afdeeling der Koninklijke Akademie van Wetenschappen. Gr. 8o. Amsterdam, C.G. van der Post.............ƒ 0.90.

Linde, Dr. A. van der, De Nederl. geloofsbelijdenis. 12mo. Nijmegen, Adolf Blomhert. ƒ 1. -.

Loeff, Gerrit Michiel Cornelis, De Nederlandsche Kerkgeschiedschrijver Geeraardt Brandt. Academisch proefschrift. Gr. 8o. Utrecht, Kemink en Zoon......ƒ 1.25.

Marken, Jr., J.C. van, Open brief aan den schrijver der Utrechtsche correspondentie in het jongste nommer van Vox Studiosorum Gr. 8o. Delft, J. Waltman Jr. ƒ 0.15.

Meijer, G. Theod., Mareili, of het bedelaarsmeisje op den Lethof. Uit het Hoogd. door G. van de Werf Jz. Met een voorwoord van H. Brouwer. Post 8o. Veendam, E.J. Bakker..................ƒ 1.50.

Michaëlis, Dr. H.C., De werelden, gemeenzaam onderhoud over de sterrekunde, naar Guillemin's Causeries astronomiques. Post 8o. Zutphen, W.J. Thieme & Cie. ƒ 1,75.

Michelsen, F.H., Pred. IX: 10. Onvermoelde arbeid. Eerste jaarverslag der Zeeuwsche werkinrigting voor hulpbehoevende blinden. Ten voordeele der werkinrigting. Gr. 8o. Middelburg, K. van der Gijp.................ƒ 0.25.

Molema, E., Ernstig woord aan Neêrlands volk over Renan's leven van Jezus. Gr. 8o. Winschoten, J.R. van Eerde..............ƒ 0.30.

Monod, Adolphe, Kom en zie! De ingeving der heilige schrift gestaafd door hare werking. Naar het Fransch. Post 8o. Gorinchem, G.F. Gezelle Meerburg. ƒ 0.45.

Mühlbach, L., Geld en geluk. Naar den 2en druk uit het Hoogd. Door J.H. Frank. 2 deelen. Gr. 8o. Amsterdam, de wed. D. Kunst.........ƒ 4.40.

Muller, W.D. Statius, De bijbel, rigtsnoer voor geloof en leven. Met eene voorrede van Dr. F.J. Domela Nieuwenhuis. Gr. 8o. Amsterdam, C.L. Schleijer & Zoon, ƒ 2.90; in linnen....................ƒ 3.40

Muurling, W., Ontwikkeling en vooruitgang des geestes op het gebied der godsdienst Academische leerrede, gehouden bij den aanvang der lessen, den 25. September 1864. Post 8o. Groningen, P. Noordhoff.............ƒ 0.25.

Netscher, F.H.J., Regt en onregt of de toestand der gewestelijke besturen in Indië tegenover de partienliere industrie. Gr. 8o. 's Gravenhage, H.C. Suzan, C.H. zoon ƒ 0.50.

Nieuwjaarsversjes voor kinderen. 3e druk Kl. 8o. Stads-Kanaal, G. Eerelman. ƒ 0.10.

Onderrigt, Praktisch, of handleiding, om de meest in gebruik zijnde kaart-, bord- en balspelen grondig te leeren uitoefenen. 3e druk. Post 8o. Utrecht, B. Dekema ƒ 1. -; met boston kaartje.................ƒ 1.20.

Oordt, Dr. J.W.G. van, De godsdienst der Grieken met hunne volksdenkbeelden. Roy. 8o. Haarlem, A.C. Kruseman.................ƒ 5.35.

Opzoomer, Mr. C.W., De waarborgen van onzen vooruitgang. Redevoering ter opening der akademische lessen uitgesproken. Gr. 8o. Amsterdam, J.H. Gebhard & Co. ƒ 0.50.

Particeps, De ongelukkigen van het klooster St. Agatha, der Eerw. kruisheeren aan de Maas, in oorzaak en gevolgen. Post 8o. Nijmegen, H.C.A. Thieme. ƒ 1. -.


{==4==} {>>pagina-aanduiding<<}

Philpot, J.C., Negende zestal leerredenen. Uit het Engelsch vertaald door J. Nieuwland. No. 3. Gr. 8o. Sneek, J. Campen.............ƒ 0.08.

Piers n, H., De heilige steenen in Israël. Naar aanleiding van het werk van Prof. R. Dozy. ‘De Israëlieten te Mekka’ Post 8o. Rotterdam, P.C. Hoog...ƒ 0,75.

Pierson, N.G., Het begrip van volksrijkdom. Post 8o. Amsterdam, P.N. van Kampen......................ƒ 1,10.

Ponse, A.H.J.L., Beknopte handleiding bij de be efening der wiskundige aardrijksbeschrijving, ten dienste der onderofficieren, welke zich tot het officiersexamen voorbereiden. Met 31 houtsneêfiguren. Post 8o. Haarlem, F.J. Macdonald.......................ƒ 0.80.

Portret van Z.K.H. Prins Frederik der Nederlanden. 's Gravenhage, W.B. IJzerdraad.......................ƒ 0.75.

Poulain, N., Antwoord op drie brieven van den heer Albert Réville over de nieuwere theologie. Uit het Fransch vertaald. Post 8o. Utrecht, Kemink & Zoon. ƒ 0.60.

Praatje, Een, onder vier oogen over sociale wetenschap. Naar het Engelsch. Post 8o. Amsterdam, De Wed. L. van Hulst en Zoon........ƒ 0.40.

Prent-bijbel voor de jeugd. Post 8o. Leiden, T. Hooiberg & Zoon. ƒ 1.90; in linnen.......................ƒ 2.30.

Raadgever. De goede, Almanak voor vrienden van orde en welvaart, voor het jaar 1865. Met een plaatje. Kl. 8o. Amsterdam, P.M. van der Made. ƒ 0.07½.

Ramondt, J.E. Slingervoet, Letterknechterij. Een woord aan de Nederlandsche studenten. Gr. 8o. Delft, J. Waltman Jr.............ƒ 0 20.

Rau, Mr. S.J.E., Proeven van dramatische dichtkunst. 2 deeltjes. Post 8o. I. Alcestis. II. Cedwalla. Utrecht, Kemink & Zoon..........ƒ 1.50.

Regtspraak, Nederlandsche, of verzameling van arresten en gewijsden van den Hoogen raad der Nederlanden en verdere regtscollegien, vervolgd door Jhr. Mr. N. de Gijselaar. 76. deel. Jaarg. 1864. 1e deel. Gr. 8o. 's Gravenhage, de Gebroeders van Cleef. Pro. 1864, 3 deelen compl...........ƒ 10. -.

Reisgids, Plantenga's officiële, voor Nederland en aangrenzende landen. Van spoorwegen, diligences en stoombooten. 5e jaargang. No 1. Zakformaat. Zutphen, P.B Plantenga................Per Jaargang ƒ 1 80.

Riet, Jan, De leer van Jezus aangaande de ΖΠΓ ΑΙΠΝΙΟΣ volgens de vier evangeliën. Academisch proefschrift. Gr. 8o. Utrecht Kemink & Zoon. ƒ 1. -.

Ruffet, Louis, Francesco Spiera. Een geschiedverhaal uit den tijd der hervorming in Italië. Naar het Fransch, door T.M. Looman. Kl. 8o. Rotterdam, G.D. Poeschman.......................ƒ 0.25.

Rüstow, W., Handleiding tot de kennis van den kleinen oorlog. Uit het Hoogd. vertaald door E.H. Brouwer. Met afbeeldingen en eene schetskaart. Gr. 8o. Breda, Broese & Co....................ƒ 3.90.

Schimmer, Adolf, Fabriekanten en arbeiders. Eene novelle uit het werkelijk leven. Naar het Hoogduitsch. 3 deelen. Gr. 8o. Amsterdam, de Wed. D. Kunst. ƒ 7. -.

Schrant, J.M., Bloemlezing uit de schriften des Nieuwen Verbonds. Post 8o. Leiden, D. Noothoven van Goor. Rotterdam, G.W.v. Belle........ƒ 2 40.

Schrön, Dr. Ludwig, Logarithmen, tafel I, II en III. Het geheele werk in drie tafels. Roy. 8o. Brunswijk, Fr. Vieweg & Zoon, Amsterdam, J.C.A. Sulpke. ƒ 3.15; Tafel 1 afz. ƒ 1.20; Tafel I en II ƒ 2.25; Tafel III.....ƒ 0.90.

Smytegelt, Bernardus, De bedroefde christen vertroost, in eene predikatie over Openb. XXII: 6b. Kl. 4o. Dordrecht, van der Schalk & van Dijl Hoogd. letter...ƒ 0.40.

Spurgeon, C.H., De wedergeboorte door den doop. Leerrede. Uit het Engelsch. Post 8o. Amsterdam, De Wed. L van Hulst & Zoon........ƒ 0.40.

Stromeijer, Dr. Louis, De uitwendige beleedigingen en heelkundige ziekten van het hoofd. 1e gedeelte. Gr. 8o. Utrecht, C. van der Post Jr. Pro 2 gedeelten compleet........................ƒ 3.60.

Sypestein, Jhr. J.W. van, Geschiedkundige bijdragen, 1e aflevering. Willem Frederik, Prins van Nassau en Johan de Witt. Uit onuitgegeven stukken bewerkt. Gr. 8o. 's Gravenhage, de Gebroeders van Cleef..........ƒ 2.25.

Tafereelen uit de wereldgeschiedenis. Met staalgravuren. Post 8o. Zutphen, P.B. Plantenga. ƒ 1.50; in linnen................ƒ 1 90.

Tate, A. Norman, Petroleum en hetgeen daaruit bereid wordt. Naar het Engelsch door J.Th. Dirks. Post 8o. Dordrecht, P.K. Braat........ƒ 1. -.

Tegnèr, Esaia, Eene eerste avondmaalsviering. Christelijke idylle. (Uit het Zweedsch). Door J.J.L. Ten Kate. 2e, afzonderlijke uitgave, bestemd tot een Pinkstergeschenk. Gr. 8o. Leiden, A.W. Sythoff.............ƒ 0.30.


{==5==} {>>pagina-aanduiding<<}

Teutem, H.N. van, Het Bijschrift bij de noodzakelijke toelichting van J. Mol Jac.zn., J H. Bösken, M. Cohen Stuart en H.C. Voorhoeve, uitgetreden leden van het Hoofdbestuur, in antwoord op de be chuldigingen daartegen ingebragt, gewogen. Post 8o. Leiden, S.C. van Doesburgh.............ƒ 0.10.

Theodoric, De waarde van het geschrift van Dr. A L. Poelman: Maria boodschap. Open brief aan Dr. A.L Poelman, Post 8o. Utrecht, Kemink & Zoon. ƒ 0.75.

Thompson, J.W., Cesar de Melville, een republikein uit de tijden der fransche omwenteling. Gr. 8o. Rotterdam, G.W. van Belle.........ƒ 2 40.

Vaandel, Het, vernieuwd tijdschrift onder redactie van P.F. Brunings. 2e Reeks, 5e jaargang, No. 1 en 2. Gr. 8o. Schiedam. H.A.M. Roclants. Perjaargang ƒ 3.60.

Valks. J.A., Verzameling van opstellen in den vorm van brieven. Ter ver aling in het Fransch 1e deel Post 8o. Amsterdam; Hendrik Vleck.....ƒ 0.40.

Velsing, T.S., Vervolg op de klassikale rekenoefeningen voor de hoogste klasse der volksschool, Kl. 8o. Groningen, F. Folkers...........ƒ 0.12½

Verborgenheden, De nieuwe, van Londen of de geheimen van de groote wereldstad ontsluijerd. I'it het Engelsch. Blad 1. Gr. 8o. Zaandam, P.N. Sombeek. Compleet in 30 à 35 bladen of 8 à 9 afl., te zamen circa......ƒ 3.50.

Vergeet mij niet. Muzen-almanak voor 1865. Verzameld door W.J. Hofdijk. Met 7 staalplaten. Kl. 8o. Amsterdam, J.H. Laarman. In linnen verg. op snede. ƒ 2.75.

Verhoeven, Arie, Vrede met zich zelven, met den evenmensch en met God. Gemoedelijke en stichtelijke rijmen. Post 8o. Assen, van Gorcum & Comp...ƒ 0.80.

Vesta. Album voor fraaije letteren en schoone kunsten. 1e jaarg. 1865. 1e afl. 4o. Zwolle, van Hoogstraten en Gorter..........Per jaarg. ƒ 6. -.

Volks-Almanak, Christelijke, 1865. Proza en poëzij, verzameld door Dr. E. Laurillard. Post 8o. Haarlem, A.C. Kruseman. ƒ 0.90; in linnen..ƒ 1 50.

Volks-Almanak, Geldersche, voor 1865. Redacteur; Gerard Keller. Post 8o. Arnhem, D.A. Thieme ƒ 1.25; in linnen prachtband verguld op snede. ƒ 1.90.

Volks-Almanak, voor het jaar 1865, uitgegeven door de Maatschappij: Tot nut van 't Algemeen. Post 8o. Amsterdam, G.L. Funke. ƒ 0.75; best papier in linnen.........................ƒ 1.80

Weisbach, Dr. Julius, De ingenieur. Vrij naar de 3e Hoogduitsche uitgave, voor Nederlanders bewerkt, door G. Kuyper Hz. 8e afl. Post 8o. Amsterdam, C.L. Brinkman.....................ƒ 0.50.

West rhoff, Dr R., Twee hoofdstukken uit de geschiedenis van ons dijkwezen; inzonderheid betrekkelijk Groningen en Friesland. Gr. 8o. Groningen J.B. Wolters. ƒ 4.50.

Wolterink. W.N., Onderwijs-boekje in de kerkgeschiedenis, ten gebruike bij catechisatiën en zondagscholen. Kl. 8o. Amsterdam, K.H. Schadd...ƒ 0.25.

Woorden aan moeders over de opvoeding harer kinderen. Vrij naar het Engelsch. Post 8o. Utrecht, Kemink & Zoon..............ƒ 1. -.

Wijga, P., Wat is er van de nieuwe leer? Twee gesprekken over de christelijke godsdienst. Gr. 8o. Harlingen, S. Houtsma............ƒ 0.60.

Zaalberg. Dr., en zijne christelijke toespraken beoordeeld. Il. Wat dunkt u van den Christus? Is hij God, halfgod of mensch? Gr. 8o. Utrecht, J.J.H. Kemmer. ƒ 0.10.

Zondagschool. De, Een woord aan ouders. Post 8o. Middelburg, K. van der Gijp. ƒ 0.02.



Ter beoordeeling ontvangene boeken.


Abt ***, de Non, 2 deelen.

Abt ***, de Vervloekte, 3 deelen.

Agatha, De jeugd van beroemde mannen, 1 deel.

Aimard, Gustave, De Bijenjagers, 1 deel.

Algemeene Geschiedenis, 1 deel

Amstel. A. v.d., de pagie van Karel den stoute, 2 deelen.

Andriessen, Een Engelsche jongen op een Hollandsche school, 1 deel.

Bato, Tijdschrift voor jongens, aflevering 1-5.

Beynen, Dr. L.R., kort overz. v. de staatsregel. v. ons vaderl. 1428-onzen tijd. 1 dl. 2. dr.

Beyschlag, Dr. Willibald, Het leven van F.W.T. Beyschlag.

Bolman, J.L., Geschiedenis des Vaderlands, 1 deel.


{==6==} {>>pagina-aanduiding<<}

Bosch en Ekama, van den. Wetenschappelijke Zaken, 2 afleveringen.

Bouma Nieuwenhuis, de doodstraf, 1 deel.

Bremer's Bedevaart, 2 deelen.

Brink Hz., H. ten, Bron van levend water, 1 deel.

Brutel de la Riviere, Natuurkunde, 2 deelen.

Brutel de la Riviere, P.M., Werktuigkunde, 1 deel.

Burg, P. van de, 4e druk, 3 deelen

Calcar, Mevr. Elise van, Feest te Wolfhezen, 1 deel.

Cappelle, Dr. H. van, Goede raad aan Moeders, 1 deel.

Chronologiesche Schets der Algemeene Geschiedenis, 1 deel.

Combe, Dr. A., Leer der gezondheid, aflevering 1-8.

De aanklagt van Meineed, naar het engelsch van Anth. Trollope, 2 deelen.

De Brouwer en zijn huisgezin, naar het engelsch van Mrs Ellis, 1 deel.

Dibbits, Dr. J.E., Herder beschouwd als theoloog, 1 deel.

Doren, J.B.J. van, Vijandelijke inval in 1864 door de vereen. austro-pruissische troepen in de Holsteinsche en Sleeswijksche hertogdommen, 1 deel.

Dozy Dr. R, De Israëlieten in Mekka. 1 deel.

Eeckhof, W., Korte beschrijving van Friesland, 1 deel.

Eeckhof, W., Friesch schoolboek I, 1 deel.

Ekama. Dr. C., Bestaan der ziel, 1 deel.

Gaskell, Mrs, Medeminnaars, 2 deelen.

Geist, P.H., Meetkundig Leerboek, 1 stuk.

Gerard, P.A.F., Het onderwijs tijdens de regering van Karel de Groote. Geschiedenis des Vaderlands, 1 deel.

Gigch, Mr. J. van, Nederlandsch Handelsregt, 1e aflevering

Girardin, J., Scheikunde, 2 deelen.

Guldens-Editie, No. 4 1/52 (Schimmel, Mylady Carlisle).

Gust. Aima d Edel Hart, 1 deel.

Gutrie, Dr. Thomas, Wenken op den weg ten leven, 1 deel.

Haar, B. ter, Woorden van Troost, 1 deel.

Handboek voor iedereen die fransch leert, 1 deel.

Handl. Denk- spreek- en schrijfoefeningen, 1 deel.

Hartsen, Jhr. F.A., Het geloof, 1 deel.

Helge, J.E., Het dierenrijk, 1 deel.

Heusden, Mr. C.J. van, Waarheid en godsdienst, 3 deelen.

Hoe hij koning werd, 2 deelen.

Kate, J.J.L. ten, Dichtwerken, 7 dl., 27 aflevering.

Koetsveld, C.E. van, Christelijke toespraken, aflevering 1-7.

Krabbendam, J., Sebalt de Jonghe, 1 deel.

Kramers, Vreemde woordentolk, afl. 1-6.

Kramers, Woordentolk, verkort, 1 deel.

Lauts, Veroveringen der Nederlanders in Indië, 2 deelen.

Leesboek, Aardrijkskunde, 1 deel.

Leeuw, de, de Nederlandsche Jood, 1 deel.

Lessing's Nathan de Wijze en het positieve Christendom, 1 deel.

Lhomond, Grammaire française, 1 deel.

Lotgevallen van een jonge weeze, 1 deel.

Meerten, van, Mythologie, 1 deel.

Meiboom, Dr., de Openbaring, 1 deel.

Meiboom, Dr., Gods- en Godsdienstleer, 2 deelen.

Monckhoven, D. van, Handleiding tot de Photographie, 1 deel.

Mouy, Charles de, Huwen om geld, 1 deel.

Muller, W.D Statius, de Bijbel, rigtsnoer van Geloof en Leven.

Museum voor natuur, kunst en wetenschap, aflevering 12.

Muurling, W, Academische Leerrede, 1 deel.

Neêrlands Kansel, No. VII (Pierson, Leerrede).

Nederlandsche Liederen; woorden van J.P. Heije, aflevering 1-3.

Niemeyer, Aug. Herm., Overz. van de Gesch. der Opvoeding en des onderrigts tot op onzen tijd.

Noël, B.W., Opstand in N. Amerika, 1 deel.

Pierson, N.G., Begrip van Volksrijkdom, 1 deel.

Poelman, Dr. A.L., de waarde der bijbelsche wonderverhalen, 1 deel.

Poelman, Dr. A.L., Heimwee, 1 deel.


{==7==} {>>pagina-aanduiding<<}

Rees, Mr. O. van, Algemeene geschiedenis, 1 deel.

Rooijen, A.J.S. van, Kozakjes-dag, 1 deel.

Rijnhart, R.P., Algem. Woordenb. voor het leven, aflevering 1-5.

Sand, George, Mej. La Quintinie, 1 deel.

Schacking, L., Uit de dagen der groote keizerin, 1 deel.

Schenkel, D., Protestantisme en Katholicisme, 1 deel.

Schuurman, L.N., Grondwet voor Nederland, 1 deel.

Schuurman, L.N., Wet, Middelbaar Onderwijs, 1 deel.

Servaas de Bruin, Kraak-Amandelen, 1 deel.

Seyffardt, de Geuzen, door S.J. van den Bergh, 1 deel.

Siegman, F.W., Zakwoordenboek voor ruiters, 1 deel.

Smith, J.F., Geldman, 3 deelen.

Soelen, J.C. Schagen van, De oorsprong der grieksche vert., 1. deel.

Straatman, J.W., Kennis en Wetenschap, 1 deel.

Templetons, Handboek voor Bouwkundigen, 1 deel.

Therapeutisch Woordenboek, aflevering 1-5.

Tijdschrift, beoefen. der Fransche, Engelsche en Hoog luitsche taal en letterkunde, afl. 3.

Velsing, T.S. Klassieke Rekenoefeningen, 2 deelen.

Vergeet mij niet. Muzen-Almanak voor 1865, 1 deel.

Verslagen en mededeelingen der Koninklijke Acad. van wetensch. Letterk., dl. 8, stuk 2.

Verslagen en mededeelingen der Koninklijke Acad. van wetensch. Natk., dl. 17, stuk 2.

Versnaeijen, Karel, Liefde, Vreugd en Vaderland, 1 deel.

Vertellingen, kleine dieren, 1 deel.

Verwijs, Dr. Eelco. Nederlandsche Klassieken, 1e en 2e gedeelte.

Vlieg, P.D., Synchronologisch overzigt, 1 deel.

Vloten, Dr. J. van, Aesthetica of schoonheidskunde, aflevering 3.

Wayfe Summers, Verlatene, 1 deel.

Wet, Middelbaar Onderwijs, 1 deel.

Winkler Prins, A., George Stephenson, 1 deel.

Wood, Mr. H., Lief en leed eener moeder, 2 deelen.

Zeegers, L.Th., Nederlandsche Spraakkunst, 1 deel.

Zeegers, L.Th., Bloemlezing, Nederlandsche dichters, 1 deel.



{==9==} {>>pagina-aanduiding<<}

Lijst van boeken en geschriften, 
van 15 nov. 1864-15 jan. 1865 
in Nederland verschenen.


Deze lijst wordt in elk nommer vervolgd.


Agenda voor het jaar 1865, onder redactie van J.D. Doorman. 12mo. Utrecht, J. van Boekhoven. In leder.................ƒ 1.30.

Albada, B.L. van, De tijdperken van den dag. Leesboek voor de lagere scholen. Post 8o. Oosterwolde, G.S. de Tempe............ƒ 0,22½.

Albada, B.L. van, Tiental Junij-liedjes, 1815-1865. Ter herinnering aan den veldslag bij Waterloo. Voor schoolgebruik. Gr. 8o. Dezelfde....ƒ 0,10.

Almanak, Bouwkundige, voor het jaar 1865. Door P.D. Scheffelaar. 16e jaarg. (Met uitsl. gelith. plaat.) Post 8o. Gorinchem, A. van der Mast....ƒ 1, -.

Almanak, Geïllustreerde, onder redactie van Mr. W. van de Poll. Voor 1865. Post 8o. (Met houtgravuren.) Leiden, A.W. Sythoff........ƒ 0,60.

Almanak, van het Leidsche studenten-corps voor 1865. (Vijftigste jaargang.) Post 8o. (Met titelplaat, portret in staal gegr. en groote gelith. plaat.) Leiden, Jacs. Hazenberg, Corns. zoon. In linnen.............ƒ 2,75.

Almanak, voor de jeugd, voor 1865. Onder redactie van A. Ising, 12mo. (Met 6 gelith. plaatjes.) Amsterdam, H.J. van Kesteren. 1865. ƒ 0,90; in karton met gekleurde plaatjes ƒ 1,40; best papier in linnen..........ƒ 2, -.

Almanak, voor landbouwers en veehouders, voor 1865; 19e jaargang. Kl. 8o. Leeuwarden, W. Eekhoff..................ƒ 0,30.

Amersfoordt, Mr. Jacob Paulus, Verzamelkaart van spoorwegplannen, ontworpen door verschillenden tusschen Y en Maas, aantoonende hoe alle deze plannen te zamen overeen te brengen zijn. Uitgewerkt door A. Huet. Breed 4o. (Met gelith. verzamelkaart.) Amsterdam, J.H. en G. van Heteren........ƒ 0,80.

Amshoff, M.A., Woorden uit den bijbel, voor elken dag van het jaar 1865. 25e jaarg. Met bijschrift. 24mo. Groningen, R.J. Schierbeek. ƒ 0,25, in linnen ƒ 0,40; id. verguld op snede in koker..............ƒ 0,70.

Andriessen, P.J., Geïllustreerde Almanak voor de Nederlandsche jeugd. 1e jaarg. 1865. Post 8o. (Met houtsneêfiguren.) Amsterdam, C.L. Brinkman....ƒ 0,75.

Ashworth, John, Zonderlinge verhalen uit het dagelijksche leven. Uit het Engelsch, door S.H. Serné; met een voorwoord van H.C. Bervoets. Post 8o. (Met gelith. titelplaat.) Zwolle, J.P. van Dijk, 1865............ƒ 0,90.

Asschepoester. Een sprookje van Moeder de gans. Gr. 8o. (Met gelith. gekl. vign.) Leiden, P.J. Trap..................ƒ 0,35.

Bastings, Dr. A., De longtering en hare genezing. Uit het Fransch. Gr. 8o. Tiel, H.C.A. Campagne....................ƒ 0,85.

Baumgarten, M., Een nieuw boek over de navolging van Jezus Christus, van een beproefden christen van onzen tijd. Uit het Hoogduitsch, onder toezigt van en met een woord bij de Nederl. christenen ingeleid door D. Chantepie de la Saussaye. Post 8o. Rotterdam, E.H. Tassemeijer. 1864. ƒ 1,50; in linnen....ƒ 1,90.

Bazar, De, Tijdschrift voor dames handwerken en modes. Januarij. 1865. No. 1. Gr. 8o. (Met patronen en gekleurde modeplaat) 's Gravenhage, Gebroeders Belinfante. Per jaarg.....................ƒ 3,60.

Beneke's Zielkunde, voor onderwijzers bewerkt. Uit het Hoogd. Gr. 8o. Amsterdam, C.L. Brinkman...................ƒ 1,25.

Berger, Dr. C.J., Gids voor lijders aan ashtma. - Uit het Fransch, door H.L. Verspijck. Post 8o. Tiel, H.C.A. Campagne..........ƒ 0 80.

Bergh, W.A. van den, Naar het leven. Een geschenk voor aankomende jongelingen. 12mo. (Met 4 gelith platen.) Schiedam, H.A.M. Roelants. In linnen. ƒ 1,60.

Bloemlezing uit de Delfische studenten-almanakken 1851-1864. Post 8o. (Met titelplaat in staal gegr.) Leiden, Jacs. Hazenberg, Corns zoon.....ƒ 3, -.

Boek voor de huishouding ten dienste van huisvrouwen, die orde beminnen. 2e duizend. Roy 8o. 's Hertogenbosch, W.C. van Heusden.......ƒ 0,75.

Braun, Isabella, Het lieve brood. Naar het Hoogduitsch. Oblong. (Met platen.) Leiden, P.J. Trap....................ƒ 0,70.


{==10==} {>>pagina-aanduiding<<}

Bungener, Felix, Het kersfeest aan de pool, of God overal. Uit het Fransch, door J.P. Hasebroek. Kl. 8o. Amsterdam, D.B. Centen. ƒ 0,25; 25 ex. ƒ 3, -; 50 ex. ƒ 6,50; 100 ex......................ƒ 10, -.

Campagne's Atlas der geheele aarde. Voor de Nederlandsche scholen bewerkt door P.H. Witkamp. Roy. 8o. (23 gelith. gekl. kaarten met beschrijving.) Tiel, H.C.A. Campagne. In half linnen ƒ 1,50; geheel linnen......., ƒ 2, -.

Causerie, Eene, over schutterij en leger, door een officier van de armee. Gr. 8o. 's Gravenhage, M.J. Visser.................ƒ 0.30.

Christus is alles. Post 8o. 's Gravenhage, H.J. Gerretsen. ƒ 0,02; 25 ex. à ƒ 0,01½.

Colani, T., Het leven van Jezus volgens Renan, beoordeeld. Uit het Fransch door M.A. Perk. Gr. 8o. Dordrecht, P K. Braat...........ƒ 1,10.

Dames-almanak voor 1865. 24mo. Utrecht, Nolet en Zoon. Verg. op snede in étui. ƒ 0,50.

Denis, F., en V. Chauvin, De nieuwe Robinsons. Naar het Fransch, door S.J. van den Bergh. Post 8o. (Met 10 gelith. gekl. plaatjes. Leiden. D. Noothovenvan Goor. ƒ 0,75.

Diederik, Oom, Uit de natuur en uit het leven. Vertellingen, versjes, geschiedenis, uitvindingen, rekenkundige voorstellen, raadsels, enz. Met 4 platen. Kl. 4o. Schiedam, H.A.M. Roelants................ƒ 0,60.

Dillié, P M la Gort, Bijdrage tot de kennis der oorlogvoering in de Nederlandsche Oost-Indische gewesten. Gr. 8o. (Met 4 gelih. platen.) Samarang, De Groot, Kolf & Co. (Breda, Broese & Co.)..............ƒ 4, -.

Donders, F.C., Open brief aan de 2e Kamer der St.-G., betrekkelijk de wetsontw., regelende het geneesk. Staats-toezigt, enz. Roy. 8o. Utrecht, W.F. Dannenfelser. ƒ 0,25.

Duimpje, Klein, Een sprookje van Moeder de gans. Gr. 8o. (Met vign.) Leiden, P.J. Trap.......................ƒ 0.35.

Duisburg, D.A. van, Loop rondom naar de maan. Dichtstukje. Kl. 8o. Amsterdam, J.C.H. Jansen.....................ƒ 0,05.

Duitscher, De vlugge, of handleiding, om in zeer korten tijd, zonder onderwijzer, Hoogduitsch te leeren lezen, schrijven en spreken. Kl. 8o. Amsterdam, Wed. J.C. van Kesteren & Zoon.................ƒ 0,50.

Dykstra, Waling, en T.G. van der Meulen, Frîske Winterjoune-nocht. Foardrachten în Rîm en Onrîm. Oarde-bôek. Post 8o. Leauerd, H. Kuipers. 1864...ƒ 1,25.

Dykstra, Waling, en T.G. van der Meulen, Twa Utfenhusers by Nammen-om. Forhalen en teltsjes. Post 8o. Leauerd, dezelfde.....................ƒ 0,75.

Ebenhaezer. Gedenkzuil voor 1813. Folio. 's Gravenhage, B.J. Dona Pieck. ƒ 0,40.

Edelhart. Naar de 4e Fransche uitgave van Gustave Aimard. Post 8o. (Met gelith. gekl. titelplaat.) Leiden, van den Heuvel & van Santen. ƒ 1,90; in linnen ƒ 2,60.

Elberts, W.A., Jan de Witt en zijn tijd. Post 8o. (Met houtsneêplaten en figuren.) Deventer, A.J. van den Sigtenhorst, ƒ 2,40; in linnen.......ƒ 2,80.

Ellis, Mrs. Harriet Warner, Strijd en Overwinning. Blikken in de zendingswereld. Naar het Engelsch, vertaald en uitgebreid door Nannette. 12mo. (Met 1 staalplaat en 3 gelith. gekl. kaartjes.) Utrecht, Kemink en Zoon ƒ 3, -; in linnen ƒ 3,50.

Er is een God, die wonderen doet. Een verhaal, met bijschrift van R.V. Kl. 8o. Middelburg, K. van der Gijp................ƒ 0,10.

Familie-magazijn. Zedelijke lectuur van uitspanning, tevens tot verspreiding van nuttige kundigheden. 1865. No. 1 Gr. 8o. (Met 1 gelith. plaat.) Arnhem, H.A. Tjeenk Willink. Per jaarg..................ƒ 4,20.

Fink, F., De smid. Praktisch handboek zoowel voor bouwmeesters en werkbazen als voor bouw- en ambachtsscholen. Naar 't Duitsch, door H.E. Beekman. Met omstreeks 40 uitsl. steendrukplaten 1e afl. Gr. 8o. Amsterdam, C.L. Brinkman. ƒ 0,75.

Fischer, Kuno, De ware godsdienst. Eene studie over Lessing's drama Nathan, de Wijze. Uit het Hoogd. door A.G. van Anrooy. Post 8o. Kampen, B.L. van Dam. ƒ 0,75.

Francken, Dr. C.M., Commentationes Lysiacae. Gr. 8o. Traiecti ad Rhenum, Kemink et Fil......................ƒ 2,50.

Geboorte, De, van den Heere Jezus Christus in verhalenden vorm voorgesteld. Geschenk voor kinderen. Post 8o. Zwolle, J. Vlaanderen Oldenzeel. ƒ 0,04, 25 Ex. ƒ 0,75.

Gerdes, E., Het geheim van den geus. Een verhaal voor jonge lieden. Post 8o. (Met 4 platen.) Amsterdam, H. de Hoogh. In linnen........ƒ 1.90.

Geschiedenis, De, van de gestreepte poes. Oblong. (Met 8 platen.) Leiden, P.J. Trap........................ƒ 0,70.

Gouw, J. ter, Amsterdamsche kleinigheden. Post 8o. Amsterdam, C.L. Brinkman. ƒ 1,25.

Gregory, Mr. J.L.G., Mr. J.C. Faber van Riemsdijk in de maand November 1813. Eene bijdrage tot de geschiedenis der omwenteling van 1813. Gr. 8o. 's Gravenhage, Martinus Nijhofl.....................ƒ 0,50.


{==11==} {>>pagina-aanduiding<<}

Groen van Prinsterer, Mr., Aan de Kiezers. XII. De kabinetsvraag. Post 8o. 's Gravenhage, de Gebroeders van Cleef...............ƒ 0,12.

Guldens-editie. No. 53. Eene familie-legende en twee andere novellen. Door Mevr. A.L.G. Bosboom-Toussaint. Kl. 8o. Arnhem, D.A. Thieme...ƒ 1, -.

Gunning, Jr. J.H., Modedeelingen aan de Herv gemeente te 's Gravenhage. II. Onze kerkbesturen en de gemeente. III. Godsdienst in het onderwijs. Gr. 8o. 's Gravenhage, M.J. Visser.................ƒ 0,05.

Handboekje voor de zaken der R.K. Eeredienst. 19e jaarg. 1865. Post 8o. 's Gravenhage, Gebroeders J. en H. van Langenhuysen.........ƒ 2,50.

Harting, Dr. D., en Dr. G. Vissering, Eene maand op reis in Noord-Italië, Savoye en Zwitserland. Post 8o. (Met 3 staalplaten.) Utrecht, Kemink en Zoon. ƒ 2,90.

Hartsen, F.A., Inleiding tot de wijsbegeerte. 1e stukje. Het stelsel van Mr. C.W. Opzoomer beoordeeld. Post 8o. Haarlem, F.J. Macdonald......ƒ 0,40.

Hartsen, F.A., Toelichting van ‘Waarom studeren wij? ‘Een woord tot allen. Post 8o. Haarlem, F.J. Macdonald..............ƒ 0,65.

Hase, Dr. Carl, Handboek voor protestantsche polemiek tegenover de Roomsche kerk. Uit het Duitsch. Gr. 8o. Utrecht, L.E. Bosch & Zoon.....ƒ 6,70.

Behoort tot de nieuwe theol. bibl., bijeengebragt onder toezigt van Dr. A. Pierson. 1864.

Hasebroek, J.P., Nieuwe windekelken. Gedichten. Post 8o. (Met titelvignet.) Amsterdam, H. Höveker. ƒ 2,20; in linnen ƒ 2,80; Gr. 8o. ed. in linnen. ƒ 3,90.

Heel, J.P. Dudock van, c.s. Open brief over spoorweg-aanleg op Java, aan de leden der commissie ad hoc uit het Indisch genootschap, de heeren J. Millard, P.J. Bachiene en J. van Kerkwijk. Gr. 8o. Amsterdam, M. Schooneveld en Zoon. ƒ 0,75.

Helsdingen, D. van Beuningen van, Handleiding bij de beoefening van het chemischpharmaceutisch gedeelte der pharmacopoea Neerlandica, ingerigt voor hen, die zich willen bekwamen voor het examen als apotheker. 1e afl. Gr. 8o. (Met houtgravuren.) Amsterdam, C.L. Brinkman...............ƒ 0,50.

Herman, F.J., De marteldood van Jacobus. Leerrede naar aanleiding van Hand. XII: 2. Gr. 8o. Rotterdam, Verbruggen & van Duym........ƒ 0,25.

Hildebrand, Camera obscura. 6e herz. druk. Post 8o. Haarlem, Erven F. Bohn. ƒ 1,50; in linnen....................ƒ 1,80.

Hoeven, A. van der, Manuel de lecture et de version française pour les commençants. Second tome. Kl. 8o. Amsterdam, J.M.E. Meijer. 1865......ƒ 0,60.

Huishoudboek. Eenvoudige handleiding voor Nederlandsche huisvrouwen, om hare huishoudelijke uitgaven en ontvangsten te kunnen aanteekenen, en wekelijks en jaarlijks overzien. Kl. 4o. Amsterdam, Gebr. Kraay. In half linnen. ƒ 1,50.

Huisvriend., De, Gemengde lectuur voor burgers in stad en land. Verzameld door J.J.A. Gouverneur. 1865. 1e afl. Gr. 8o. (Met houtsneê-vignetten.) Leiden, D. Noothoven van Goor. Per jaarg.....,........ƒ 3. -.

Imans, Dr. M., Bedenkingen tegen de ontwerpen van wet betreffende het geneeskundig staatstoezigt enz. Gr. 8o. Utrecht, Kemink en Zoon......ƒ 0,30.

Immens, Petrus, Eenige uitmuntende oefeningen en Predikatiën. Uitgegeven door eenige aanhoorders derzelve. Spreuken X: 31. Nieuwe onveranderde uitgave. Post 8o. Nijkerk, I.J. Malga. Hoogd. letter...........ƒ 0,40.

Ising, A., Het tooneel in huis. Tooneelstukjes voor de jeugd. Post 8o. Amsterdam, H.J. van Kesteren. ƒ 1,25; 2 deelen compleet..........ƒ 2.50.

Jaarboekje der afdeeling 's Gravenhage, van de Vereeniging: ‘Het metalen kruis.’ Post 8o. 's Gravenhage, J.K. de Liefde. Niet in den handel.

Jaarboekje Geneeskundig, voor het Koningrijk der Nederlanden en zijne overzeesche bezittingen, voor het jaar 1865. 2e jaarg. Met het portret van den Hoogleeraar Dr. J.M. Schrant. Onder redaktie van Dr. P.C. Tijken. Post 8o. Tiel, H.C.A. Campagne....................ƒ 2, -.

Jaarboekje voor rederijkers en beminnaars der poëzij, onder hoofdredactie van F.H. Greb. 9e jaarg. 1865 Post 8o. Amsterdam, L.F.J. Hassels...ƒ 2,25.

Jaarboekje voor de Christelijk afgescheidene gereformeerde kerk in Nederland, 1865. 10 jaarg Kl. 8o. Kampen, S. van Velsen Jr.........ƒ 0,30.

Jorissen, E.J.P., Roomsch-katholiek, oud-protestantsch of modern? Post 8o. Groningen, J.B. Wolters...................ƒ 0,30.

Jung, Dr. Benj., Verbod der koepokstof-inenting, voor mijne bloedverwanten. Vrij vertaalde uittreksels, bijvoegsels en aanhangseis. Gr. 8o. Zutphen, W.J. Thieme & Cie......................ƒ 0.40.

Kate, J.J.L. ten, Het boek Job. In nederduitschen dichtvorm overgebragt. 1e en 2e afl. Gr. 8o. Leiden, A.W. Sythoff Per afl..........ƒ 0,45.


{==12==} {>>pagina-aanduiding<<}

Kern, Dr. H., Handleiding bij het onderwijs der Ned. taal. 3e druk. Herzien in met de spelling van het Woordenboek der Nederduitsche taal in overeenstemming gebragt door J.A. van Dijk. 2 stukjes. Post 8o. Krommenie, I. de Haan. ƒ 1,80.

Kinder-Almanakje voor het jaar 1865, door F.C. Wijle en anderen. Met plaatjes. 2e jaargang. 12mo. Kampen, G.Ph. Zalsman. ƒ 0,05; 25 ex. ƒ 1,10; 50 ex. ƒ 2, -; 100 ex......................ƒ 3,50.

Kinderspelen. Beweegbaar prentenboek. Roy. 8o. Leiden, P.J. Trap. ƒ 1,25.

Kindervreugd. Nieuw beweegbaar prentenboek. 4o. Amsterdam, G. Theod. Bom ƒ 2,50.

Kist, Mr. J.G., Het grootboek van openbare schuld, uit een burgerlijk regtelijk oogpunt beschouwd. Gr. 8o. Amsterdam, J.H. Gebhard & Co......ƒ 0,75.

Knoop, W.J., Qaatre-bras en Waterloo. Goedkoope uitgaaf. Post 8o. Schiedam, H.A.M. Roelants.....................ƒ 0,90.

Koetsveld, C.E. van, Het apostolisch evangelie. Toespraken aan de vaderlandsche kerk. VIII. Het Kruis. IX. De opstanding. X. De bijbel. XI. Twisten, partijen, scheuringen. XII. Ik heb het geloof behouden. Gr. 8o. 's Gravenhage, M.J. Visser. Bij int. Per no. ƒ 0,10; afzond.............ƒ 0,15.

Kompert, L., Nieuwe verhalen uit het Ghetto. Uit het Hoogd. door S.S. 2 deelen. 12mo. Deventer, J. de Lange. 1865...............ƒ 2, -.

Kornfeld, B.C., Het commissariaat van politie. Eene kersvertelling. Post 8o. 's Gravenhage, M.J. Visser. ƒ 0,30; 12 ex. ƒ 3, -; 25 ex. ƒ 5; 50 ex....ƒ 7,50.

Koster, W., Het hooger onderwijs en de geneeskunde. Eene beschouwing naar aanleiding der redevoering van Prof. Evers te Leiden. Gr. 8o. Utrecht, W.F. Dannenfelser. ƒ 0,50.

Lang, Heinrich, Het protestantisme en de protestantsche kerk. Uit het Hoogduitsch. 2e druk. Gr. 8o. Kampen, K. van Hulst.............ƒ 0,50.

Lang, W., De ondste geschiedenis van het Christendom. Uit het Hoogd. 1e deeltje. Post 8o. Haarlem, A.C. Kruseman..............ƒ 1,25.

Laurey, L.A., Wat men van een stukje papier al knippen kan. Gr. 8o. Rotterdam, H. Nijgh.......................ƒ 0,60.

Laurillard, E., Uit de papierentasch. Post 8o. Leiden, P. Engels. ƒ 1,90, in linnen verguld op snede.....................ƒ 2,50.

Lennep, Mr. J. van, Antwoord op de uitdaging van Mr. C. Vosmaer. Gr. 8o. Amsterdam, J. de Ruyter...................ƒ 0,40.

Letteroefeningen., Vaderlandsche, Honderd en vijfde jaargang. Nieuwe serie. Eerste jaargang. Onder redactie van Dr. J.W. Bok en Dr. W.B.J. van Eyck. No. 1. Jannarij 1865. Gr. 8o. (12 afl. à minstens 7 blad.) Utrecht, L.E. Bosch & Zoon. Per jaargang................ƒ 11,25.

Leven, Het, der kerk. Een vervolg op het leven van Jezus van Renan. Uit het Hoogd. Post 8o. Kampen, B.L. van Dam............ƒ 0,90.

Levensgeschiedenis van den Med. Doctor Johannes Theodorus van der Kemp. Met aanteekeningen door Mr. D.C. van der Kemp. Gr. 8o. (Met gelith. portret.) Amsterdam, J.H. & G. van Heteren..............ƒ 1,90.

Levensverzekerings-maatschappijen, De grrroote grrroote, in hare kleinheid voorgesteld, door een fabriek-arbeider. Post 8o. Utrecht, W.J.A. Mulder. ƒ 0,10.

Leupen, P., Voorrede van het eerste leesbockje voor kinderen, naar aanleiding der leerwijze van den heer P.J. Prinsen. 2e druk. 1864. Kl. 8o. Middelburg, De Gebr. Abrahams....................ƒ 0.12½.

Liefde, J. de, De geschiedenis van Jozef, voor kinderen berijmd. Post 8o. (Met 6 gelith. gekl. platen.) Amsterdam, H. Höveker. In linnen.....ƒ 1,40.

Liguori, Alph. Maria de, Het gebed het groote middel ter zaligheid. Vertaald uit het Italiaansch door een R.C. Priester. Kl. 8o. Amsterdam, A. van den Hoeven. ƒ 0,10; 50 ex. ƒ 3, -; 100 ex................ƒ 5, -.

Lindau, Rodolphe, Japan. Eene reisbeschrijving. Naar het Fransch. Gr. 8o. (Met. titelvignet.) Leiden, De Breuk & Smits. 1865...........ƒ 2,80.

Linschoten, J.H. van, Bundel verhalen. Een christelijk leesboek voor school en huis. Kl. 8o. Zutphen, P.B. Plantenga..............ƒ 0,30.

Loncq, CJzn., Dr. G.J., Bezwaren tegen het eerste en tweede der den Staten-Generaal aangeboden Geneeskundige Wetsontwerpen. Gr. 8o. Utrecht, Kemink en Zoon. ƒ 0,30.

Luthardt, Chr. Ernst, De openbaring van God in Christus, door de hedendaagsche wetenschap bevestigd. Uit het Hoogd. door J. Busch Keiser. Met een woord ter aanbeveling van P. Hofstede de Groot. Gr. 8o. Groningen, P. Noordhoff. ƒ 2,90.

Macduff, J.R., Druiven van Eskol, opgezameld voor vermoeide en beproefde pelgrims. Uitgegeven door het Evangelisch verbond. Post 8o. Amsterdam, H. de Hoogh. ƒ 1,30; in linnen....................ƒ 1,60.


{==13==} {>>pagina-aanduiding<<}

Magdalena. Evangelisch jaarboekje; uitgegeven ten voordeele van het Asyl Steenbeek. Onder redactie van M. Cohen Stuart. 13e jaargang. 1865. Post 8o. (Met 3 staalplaten en titelvignet.) Amsterdam, W.H. Kirberger. In linnen verg. op snede.....................ƒ 2,90.

Medicamentorum formulae in usum medicorum. Editio altera. Gr. 8o. Amstelodami, J Noordendorp. ƒ 0,35; in 32mo. ƒ 0,25; in plano......ƒ 0,30.

Modderman, Mr. A.E.J., Straf - geen kwaad. Redevoering bij de aanvaarding van het Hooglceraarsambt in de regtsgeleerdheid, aan het Athenaeum illustre te Amsterdam, den 24 Oct. 1864 uitgesproken. Gr 8o. Frederik Muller..ƒ 0,60.

Moleschott, Jac., Eene physiologische zending. - In de vereeniging voor wetenschappelijke en letterkundige voorlczingen te Turijn op den 21 Maart 1864 voorgedragen. Uit het Hoogd. vertaald door Lupus. Post 8o. Rotterdam, W.L. Stoeller. ƒ 0,65.

Moll, E., Misbruikte bijbelplaatsen, verzameld en verklaard. Eene door het Haagsche Genootschap tot verdediging van de christelijke godsdienst, bekroonde verhandeling. Gr. 8o. Leijden, D. Noothoven van Goor............ƒ 3,25.

Moltzer, W.L.F., Blikken in den spiegel van onzen tijd. Post 8o. Rotterdam, Oldenzeel........................ƒ 1,20.

Mühlbach, L., (C. Mundt). De groote Keurvorst en zijn tijd. Historische roman. Eerste afdeeling. De jonge keurvorst. 3 deelen. Gr. 8o. Utrecht, W.F. Dannenfelser en L.E. Bosch en Zoon................ƒ 4,75.

Mühlbach, L., (C. Mundt). Prins Eugenius en zijn tijd. Histor. roman. Tweede afd. Prins Eugenius, de Edele Ridder. 2 deelen. Gr. 8o. Utrecht, L.E. Bosch en Zoon. ƒ 6,30.

Mühlbach, L., (C. Mundt). Louis, Lucie en Constance of wereld en Natuur. Naar het Hoogd. Gr. 8o. (Met gelith. titelplaat.) Amsterdam, C. van Helden.........ƒ 2,60.

Mulder, G.C., Nederlandsche spraakkunst voor schoolgebruik. Herzien door J.A. van Dijk. 11e druk. Post 8o. Arnhem, J. Voltelen.........ƒ 0,60.

Multatuli, De bruid daarboven. Tooneelspel in 5 bedrijven. Gr. 8o. Amsterdam, R.C. Meijer.......................ƒ 1, -.

Nathasius, Maril, Schetsen en verhalen. Naar het Hoogd., door Dr. M. Niemeyer, Post 8o. (Met titelvignet.) Winschoten, J.R. van Eerde. In linnen..ƒ 2, -.

Nemo, Nederland onder den constitutioneel-monarchalen regeringsvorm. Overzigt der staatkundige geschiedenis van ons land, sedert 1813. 1e stuk. Gr. 8o. Kampen, K. van Hulst....................ƒ 0.90.

Nieuwjaar, Welgelukzalig, aan mijne bekende en onbekende vrienden. Post 8o. 's Gravenhage, H.J. Gerretsen. ƒ 0,03; 25 ex. ƒ 0,65; 50 ex. ƒ 1,10; 100 ex. ƒ 2, -.

Nijgh's Geïllustreerd A.B. boek. Kl. 4o. (14 gelith. gekl. plaatjes met onderschriften.) Rotterdam, H. Nijgh....................ƒ 0,90.

Opperhoeve., De Westfaalsche, Naar het Hoogduitsch. (Uit Immermann's Munchhausen.) Gr. 8o. (Met gelith. titelplaat.) Amsterdam, Wed. J.C. van Kesteren & Zoon. 2 deelen compleet...............ƒ 4,20.

Oudemans, C.A.J.A., Handleiding tot de pharmacognosie van het planten- en dierenrijk. Gr. 8o. Haarlem, A.C. Kruseman...........ƒ 2,90.

Overzigt, Tabellarisch, der vaderlandsche geschiedenis. Ten gebruike bij het onderwijs aan gymnasiën en hoogere burgerscholen. 1e stuk. Van 800 tot 1543. 4o. Amsterdam, Johannes Muller...............ƒ 0,55.

Pletsch, Oscar, Goede vriendschap. Een geschiedenisje voor kleine, zeer jonge dames. In 20 teekeningen verteld. Oblong. Leiden, P.J. Trap.......ƒ 1,50.

Porte-monnaie-almanak 1865. Utrecht, Nolet & Zoon.......ƒ 0,20.

Rau, Heribert, Godsdienstige overdenkingen naar de Neue Stunden der Andacht. Ten vervolge op de Uren aan de godsdienst gewijd van Heinrich Zschokke. Door P. Maronier. 1e deel. Gr. 8o. 's Hertogenbosch, W.C. van Heusden...ƒ 3, -.

Reclus, Elisée, Twee jaren van den grooten Noord-Amerikaanschen kampstrijd. Uit het Fransch. Gr. 8o. Leeuwarden, G.T.N. Suringar......ƒ 1, -.

Redevoeringen en toespraken van Prins Albert van Saksen-Coburg, benevens eene korte schets van zijn karakter. Uit het Engelsch vertaald door S. van Nes. Post 8o. Groningen, J.B. Huber..............ƒ 1,50.

Reglementen, Huishoudelijke, der christelijk-afgescheidene gemeenten, bijeenverzameld door S. van Velzen. Gr. 8o. Kampen, S. van Velzen Jr....ƒ 0,40.

Regoor, M., Toespraak, gehouden te 's Gravenhage, den 24. December 1864, bij de opening van het nationaal congres ter bevordering van eenheid in de schermkunst. Ten voordeele der armen. Gr. 8o. 's Gravenhage, J.K. de Liefde. ƒ 0,25.

Residentie- en 's Gravenhaagsche Stads-Almanak, Nederlandsche, voor het jaar 1865. 40e jaargang. Gr. 8o. 's Gravenhage, Gebr. Belinfante. In half linnen ƒ 4, -.


{==14==} {>>pagina-aanduiding<<}

Revius, Majoor J., De wonderontkenuing en de grond onzer hoop, van Dr. J.C. Zaalberg Pz., voorgedragen in zijne christelijke toespraken, No. X en XIV, beoordeeld. Gr. 8o. 's Gravenhage, Muziekale Correspondentie. Amsterdam, G.W. Tielkemeijer. ƒ 0.30.

Rivière, C.J. Brutel de la Vragen zonder antwoorden, ten gebruike bij het onderwijs in de beginselen der christelijke godsdienst. Kl. 8o. Haarlem, W.J. Kat. ƒ 0,07½.

Rivière, C.J. Brutel de la Schets van de voornaamste waarheden der christelijke godsdienst voor meer gevorderde leerlingen. Kl. 8o. Aldaar......ƒ 0,15.

Robinson, Dr., Overeenstemming der vier evangeliën. Voorzien van vele belangrijke aanteekeningen en gelijkluidende plaatsen. Bewerkt naar de Grieksche harmonica. Uitgegeven door het Evangelisch Verbond. Post 8o. Amsterdam, H. de Hoog. 1865. In linnen...................ƒ 1,90.

Roodkapje. Een sprookje van Moeder de gans. Gr. 8o. (Met gekl vign.) Leiden, P.J. Trap.......................ƒ 0,35.

Rosa en Maurice, een aangenaam en nuttig verhaal voor jonge lieden; door eene leerling van wijlen Mevr. de Wed. van Meerten, geb. Schilperoort. Post 8o. (Met gelith. gekl. titelplaatje.) Leeuwarden, H. Kuipers.........ƒ 0,60.

Sadler, William, Rules for the pronunciation & orthography of the english language. 12mo. Leiden, van der Hoek Brothers.............ƒ 0,20.

Scheltema, C.S. Adama van, Wat goeds ik in den vreemde zag. Schetsen uit de reis-portefeuille. 1e deel. Post 8o. Amsterdam, H. Höveker......ƒ 1,80.

Scherer, P.A., Onderrigting over de Biecht en H. Communie, in vragen en antwoorden. Kl. 8o. Rijsenburg, Petit & Co..............ƒ 0,10.

Schimmen., De van ouds bekende Chinesche. Geheel op nieuw bewerkt tot vermaak en leering der jeugd. Beweegbaar prentenboek. Roy. 8o. Leiden, P.J. Trap. ƒ 1,25.

Schirmer, Adolf, De Denen en Sleeswijk-Holsteiners, van 1848-1856, romantisch voorgesteld. Uit het Hoogd. 3 deelen. Gr. 8o. Amsterdam, B. Eisendrath. ƒ 7,50.

Siegle, Dr. Emil, De behandeling en genezing van keel- en borstziekten, door inhalatien met eenen nieuwen inhalatietoestel. Naar het Hoogd. Post 8o. Amsterdam, D.B. Centen....................ƒ 0,70.

Sincerus, Begoocheling en ervaring. Eene nalatenschap. Verzameld en naar de behoefte des tijds bewerkt. Post 8o. Haarlem, W.J. Kat.......ƒ 1,10.

Sophocles, Antigoné, treurspel, met begeleiding van koorgezang, vrij vertaald naar het Grieksch door Mr. Y.D. van Dam. Post 8o. Utrecht, Kemink en Zoon. ƒ 0,75.

Spiethagen, Fr., Rosa van Weissenbach Naar het Hoogd. (Met gelith. titeivignet.) Haarlem, de Erven Loosjes................ƒ 2,40.

Staat aanwijzende het verschil tusschen de drie in omloop zijnde tarieven der nationale levensverzekeringbank in vergelijking met de konink goedgek. tarieven voor zoo ver betreft het mannelijk geslacht. (1 bl. tabelw.) Post 8o. Utrecht, W.J.A. Mulder. ƒ 0,05.

Staatsalmanak voor het Koningrijk der Nederlanden. 1865. Zamengesteld onder toezigt van Jhr. Mr. W. Six en Mr. A.W. Philipse. Gr. 8o. (Met gelith. plaat.) 's Gravenhage, Utrecht, Martinus Nijhoff, J.G. Broese.......ƒ 4,00.

Stelsel, Het, van bestuur in Nederlandsch Indie, of verzameling van wetten, kon. besluiten en ordonnantiën van den Gonverneur-Generaal van N. Indie, die, ten gevolge der gewijzigde grondwet van 1848 en van het reglement op het beleid der regering van N.I., zijn en zullen worden ingevoerd. Ie bundel. Post 8o. Amsterdam, C.L. Brinkman.................ƒ 0,75.

Stieltjes, T.J., Overzigt van hetgeen met de spoorwegen op Midden-Java is voorgevallen. 2e veel verm. uitgave. Gr. 8o. 's Gravenhage, J. & H. van Langenhuysen. ƒ 2,50.

Strootman, H., Beginselen der cijferkunst, bepaaldelijk ten dienste van hen, die zich verder op de wiskunst toeleggen. Eerste gedeelte. 7e herziene druk. Post 8o. Breda, J. Hermans & Zoon.................ƒ 0,90.

Studenten-Almanak., Delftsche, 1865. Post 8o. (Met gelith. portret en titelvignet in staal.) Delft, J. Waltman Jr. 1865. In linnen........ƒ 1,90.

Studenten-Almanak., Utrechtsche, voor het jaar 1865. Post 8o. (Met portret en titelvignet.) Utrecht, J. van Boekhoven. In linnen.........ƒ 3,25.

Stuivers-almanak voor 1865. Kl 8o. Amsterdam, J.C.H. Jansen..ƒ 0,05.

Swanneblummen. Jierboekje foar 1865. Post 8o Liowerd, H. Kuipers. ƒ 0,30.

Thiersch, H.W.J., Over verstandige en christelijke opvoeding. Uit het Hoogd. (Met voorwoord door Is. Capadose.) Ten voordeele van bijzondere scholen. Post 8o. 's Gravenhage, H.J. Gerretsen.............ƒ 0,25.

Tiele, C.P., De godsdienst van Zarathustra van haar ontstaan in Baktrië tot den val van het Oud-Perzische rijk. Roy. 8o. (Met 8 gelith. platen.) Haarlem, A.C. Kruseman. 1865. ƒ 4,30; in linnen..............ƒ 5,50.


{==15==} {>>pagina-aanduiding<<}

Timmerman, M.R., Handleiding der gezondheidsleer, vooral met betrekking tot den krijgs- en zeemansstand. Gr. 8o. Utrecht, J.G van Terveen en Zoon. ƒ 3,80.

Valter, Mme Adolphine, Fernando Le Bossu. Post. 8o. Breda, Broese & Cie. ƒ 1, -.

Verhoeff, J.G., Bijbelsch dagboekje voor 1865, bevattende een bijbeltekst voor elken dag met eene korte verklaring. 4e jaarg. 32mo. Apeldoorn, T.D.H. Pull. ƒ 0,30.

Verklaring en toelichting tot het ontwerp ter verbinding der drie Spoorwegen en Maasbrug; alsmede plaatsing van het Centraal-Station. Post 8o. (Met plattengrend van Rotterdam.) Rotterdam, E.H. Tassemeijer..........ƒ 0,20.

Verslag aan de hervormde gemeente van het voor hare belangen gesprokene en verrichte in eene vergadering van leeraren en leden der Hervormde kerk, gehouden te Utrecht den 12. October 1864. Gr. 8o. Utrecht, Kemink & Zoon. ƒ 0,35.

Versnaeyen, Karel, Liefde, vreugd, vaderland. Gedichten. 12mo. 's Hertogenbosch, Gebr. Muller.......................ƒ 0,60.

Verstaat gij het Onze Vader? Woorden van toepassing op het kinderleven. 12mo. 's Gravenhage, H.J. Gerretsen.............ƒ 0,20.

Vertooningen. Beweegbaar prentenboek. Roy. 8o. Leiden, P.J. Trap. ƒ 1,25. Verwey, Dr. L.H., De moderne rigting in de geneeskunde. Post 8o. Schoonhoven, S.E. van Nooten.....................ƒ 0,35.

Vinet, A., Proeven van evangeliebeschouwing Uit het Fransch door M. Cohen Stuart. 2e verhet. druk. Post 8o. Rotterdam, Hendrik Altmann. 1865.....ƒ 1,90.

Vinekers, H. Ilpsema, Verkeerd a-propos. Blijspel in één bedrijf. Eene vrije navolging. Post 8o. Winschoten, J.R. van Eerde...........ƒ 0,30.

Vliet, L. van, Over grondeigendom en heerendienstpligtigheid op Java. Gr. 8o. Amsterdam, M. Schooneveld & Zoon..............ƒ 2, -.

Volksboek., Praktisch, Museum voor natuur, kunst en wetenschap. Een maandschrift ter verspreiding van nuttige kennis, ook in hare toepassing op het dagelijksch leven. 2e serie 5e jaarg. 1865. 1e afl. Gr. 8o. (Met platen of houtgrav.) Sneek, van Druten en Bleeker. Per jaarg............ƒ 3,60.

Volks-Almanak. Nieuwe Friesche, voor het jaar 1865. 13e jaarg. Post 8o. (Met titelplaat.) Leeuwarden, H. Kuipers..............ƒ 0,60.

Volks-Almanak. voor Nederlandsche Katholieken, 1865, samengesteld door Jos. Alb. Alberdingk Thym. 12mo. (Met titelpl.) Amsterdam, C.L. van Langenhuysen. ƒ 0,50.

Vries, Dr. M. de, Middelnederlandsch Woordenboek. 1e afl. Roy. 8o. 's Gravenhage, Leiden, Arnhem, Martinus Nijhoff, A.W. Sythoff, D.A. Thieme. ƒ 0,87½.

Vrolik, W., Middelbaar onderwijs. Een woord naar aanleiding van de Redevoering van Prof. W.G. Brill: ‘Over de toekomst van de hoogeschool bij de uitbreiding van het middelbaar onderwijs in deze dagen. Gr. 8o. Delft, J. Waltman Jr. ƒ 0,30.

Wagenaar, H.C., Theorie der gemeentelijke administratie. Gr. 8o. 's Gravenhage, M M. Couvée. 2 deelen. in linnen...............ƒ 5,50.

Wat er te 's Gravenhage van den protestantschen kansel gepredikt wordt. Eene kostbare verzameling. Gr. 8o. Utrecht Dekker en van der Vegt....ƒ 0,30.

Wendel, W.J., Groningens akademiefeest van September 1864, geschetst. Gr. 8o. (Met 5 gelith. platen) Groningen, R.J. Schierbeek en J.B. Wolters. ƒ 2,75.

Wet, De, betreffende minderjarigheid en voogdij opgehelderd door practische aanmerkingen. Post 8o. 's Gravenhage, Gebr. Belinfante. 1865......ƒ 0,50.

Winkler, Dr. T.C., Leerboek der aardkunde, ten dienste van het middelbaar onderwijs. Gr. 8o. (Met houtsneêfiguren.) Leiden, A.W. Sythoff, 1865..ƒ 2,50.

Woord, een kort, Over de spoorweg-verbinding van Rotterdam. Gr. 8o. Rotterdam, H.A. Kramers....................ƒ 0,60.

Woordenboek der zuivere en toegepaste scheikunde, bewerkt door J.P.C. van Tricht. Roy. 8o. (1 bl. voorwerk en plaat XLIV Pis-Platina.) Rotterdam, Leiden, H. Nijgh, De Brenk & Smits.............ƒ 2,075.

Zaalberg, Pz. J.C., De godsdienst van Jezus en de moderne rigting. Christelijke toespraken over de godsdienstige vragen des tijds. (Goedkoope uitgaaf.) Post 8o. 's Gravenhage, H.C. Suzan C. Hzoon..............ƒ 1, -.

Zaalberg, Dr., en zijne christelijhe toespraken beoordeeld. III en IV. Bevattende: De wetenschap aan het sterfbed. Jezus waarachtige menschheid. Gr. 8o. Utrecht, J.J.H. Kemmer.....................ƒ 0,15.

Zeeman, H., George Christiaan Frederik Leopold I, Koning der Belgen. Geschetst, bij den aanvang van H.D. 75jarigen leeftijd. Roy. 8o. Amsterdam, P.M. van der Made. ƒ 1, -.

Zee- en landkaart, waarop de dagelijksche vorderingen eener zeereis van Nederland naar Oost-Indië door een deskundig passagier naauwkeurig zijn aangeteekend. (1 blad litographie gekleurd.) Gr. 4o. Leiden, D.J. Couvée......ƒ 0,25.




{==16==} {>>pagina-aanduiding<<}

Ter beoordeeling ontvangene boeken.


Ashworth, John, Zonderlinge verhalen uit het dagelijksch leven.

Bato, Tijdschrift voor Jongens, 1864 aflevering 6; 1865 1e afl.

Beklemde harten. Een verhaal uit N. Engeland, door Miss Cummins.

Bibl. van moderne theologie, verz. door J.H. Maronier, 5e deel.

Bijbelsch dagboekje voor 1865, door Ds. J.G. Verhoeff.

Bijdragen tot de Gesch. der omwenteling van 1813, uitgegeven door Theod. Jorissen.

Carlebur, W.F., Practisch Theoretische handleiding ter vervaardiging van opstellen in de moedertaal.

Charles Lyell, de geologische bewijzen voor de oudheid van het menschelijk geslacht, uit het Engelsch, door F.C. Winkler.

Charlotte de Corday, Eene hist. studie door Theod. Jorissen.

Chr. Ernst Luthardt. De openbaring van God in Christus, door de hedendaagsche wetenschap bevestigd, vertaald door J. Busch Keiser.

Confessioneel of Modern?

Deinse, Mr. A.J. van, Strafwetten.

De leer van het Messiasrijk bij de eerste christenen, volgens de Handelingen der Apostelen, door Dr. A.H. Blom.

De nieuwe geest des Evangelies in zijne werken en eischen. Vijf precken door C.P. Tiele.

De ware Godsdienst eene studie over Lessings drama Nathan de Wijze, door Kuno Fischer. Uit het Hoogduitsch van A.G. van Anrooy.

Driemaandelijksch tijdschrift voor onderwijs, onder redactie van J.C. Neurdenburg, S. Gille Heringa, Dr. N.W.P. Rauwenhoff, F.C. Delfos, H.W. Harten, P. Molenbroek en F.W. Muls, 1e en 2e stuk.

Eene physiologische zending, voorgedragen te Turijn, door Jac. Moleschott, uit het Hoogduitsch, vertaald door Lupus.

Een maand op reis, door Dr. Harting en Dr. G. Vissering.

Friedeman Bach, door A. Brachvogel.

Gedachten van een geneesheer over de onsterfelijkheid der ziel, naar het Hoogduitsch van Dr. E.R. Pfaff.

Geschiedenis en Handelingen der maatschappij tot bevordering van toonkunst, No. 6.

Gouw, J. ter, Amsterdamsche kleinigheden.

Het legaat eens vaders. Uit het Engelsch van M.E. Braddon.

Het leven van Jezus, volgens Renan, beoordeeld door T. Colani, uit het Fransch vertaald, door M.A. Perk.

Hoeve, A.H. van der, Menschenwaan en Christendom, 2 deelen.

Hoeven, A. van der, Mauuel de Lecture et de versions françaises.

Jorissen, E.J.P., Roomsch-Katholiek, Oud-Protestant of Modern?

Koetsveld, C.E. van, Christelijke Toespraken, aflevering 8-12.

Land, Dr. J.P.N., over den zamenhang van weten en gelooven.

Mulhbach, L., Prins Eugenius en zijn tijd; 2e afd. Prins Eugenius, De Edele Ridder.

Nederlandsche Boomgaard, door S. Berghuis, No. 9-16.

Nemo, Nederland onder den Constitutioneel monarchalen regeringsvorm.

Noël, B.W., De opstand in N. Amerika, 2 deelen.

Norman Tate, A., Petroleum en hetgeen daaruit bereid wordt, uit het Engelsch vertaald door J.Th. Dirks.

Opzoomer, Mr. C.W., de Godsdienst, 1e, 2e en 3e afl., inhoudende, aflevering 1, Wat is Godsdienst; 2, Gods Albestuur; 3, Het regt der Godsdienst.

Opzoomer, Mr. C.W., de Waarborgen van onzen vooruitgang.

Perk, M.A., Uit Opper Italie.

Praktisch Volksboek. Museum voor natuur, kunst en wetenschap, 1 en 2e aflevering.

Redevoeringen en toespraken van Prins Albert.

Rijnhart, R.P., Woordenboek van het praktisch leven, aflevering 7.

Schultz Jacobi, J.C., Oud en nieuw uit de geschiedenis der N. Luthersche Kerk.

Stieltjes, T.J., Overz. van hetgeen met de spoorwegen op Midden-Java is voorgev.

Steynis, J., Leerboekje voor de beginselen der meetkunst.

Therapeutisch Woordenboek, aflevering 6.

Toelichting van ‘Waarom studeren wij?’ door F.A. Hartsen.

Werken van het Haagsche gen. tot verdediging der christelijke godsdienst, IV, 4.

Wijck, Jhr. B.H.C.K. van der, Over het ontstaan en de beteekenis van wetenschap en wijsbegeerte.



{==17==} {>>pagina-aanduiding<<}

Lijst van boeken en geschriften, 
van 15 jan.-15 feb. 1865 
in Nederland verschenen.


Deze lijst wordt in elk nommer vervolgd.


Aan C. Basken Huet, naar aanleiding van zijn opstel: ‘Een avond aan het hof,’ opgenomen in nommer 1 van den Gids. Gr. 8o. 's Gravenhage, W.P. van Stockum. ƒ 0,25.

Aarde, De, en haar volken. Geïllustreerd volksboek. 1865. 1e afl. 4o. (12 afl. à 32 bl. met houtsneê-platen en figuren). Haarlem, A.C. Kruseman. Perjaarg. ƒ 5.20.

Adres door dertien gewezen hoofden van gewestelijk en plaatselijk bestuur op Java, gerigt aan Z.M. den Koning, over den tegenwoordigen toestand van Nederlandsch Indië. Gr. 8o. 's Gravenhage, H.C. Susan C.H. zoon........ƒ 0.25.

Adresboek, Algemeen, van de stad Leijden, voor 1865. Post 8o. Leiden, De Breuk & Smits......................ƒ 1,50.

Albada, B.L. van, De oude dragonder. Geschiedkundige beschrijving van den slag van Waterloo. Hoofdzakelijk voor de Nederl. schooljeugd. Post 8o. Oosterwolde, G S. de Tempe.....................ƒ 0.10.

Arnold, Dramatische poëzy voor rederijkers. No. VII, VIII, IX en X. Post 8o. Amsterdam, P.M. van der Made. Per No. bij int. ƒ 0,20; afz.....ƒ 0.25.

Bemmelen, P. van, De doodstraf. Populaire voordragt. Post 8o. Leiden, P. Engels. ƒ 1,40.

Bemmelen, P. van, De doodstraf. Wetenschap. bijvoegsel. 1e afd. Post 8o. Aldaar. ƒ 1,40.

Beoefenaar, De, der wiskunde. Tijdschrift voor reken-, stel- en meetkunde, dienstig voor onderwijzers aan lagere- en middelbare scholen, en voorts voor allen, die zich op de beoefening der wiskunde toeleggen. 1e Jaarg. No. 1. Post 8o. (4 afl. à 4-5 blad), Schoonhoven, S.E. van Nooten......Per jaarg. ƒ 2.25.

Bergman, J.T., Iets ter nagedachtenis van L.G.C. Ledeboer, gewezen predikant te Benthuizen. Met authentieke bijlagen. Gr. 8o. 's Gravenhage, Gebroeders Belinfante........................ƒ 0.30.

Beschouwingen over een Gidsartikel van Cd. Busken Huet. Post 8o. 's Gravenhage, De Erven Thierry & Mensing..............ƒ 0,25.

Beyschlag, Prof., De bekeering van den apostel Paulus, bijzonder met het oog op de verklaringen der moderne theologie beschouwd. Uit het Hoogd., met aanteekeningen door A.M. Cramer. Post 8o. Utrecht, Kemink & Zoon......ƒ 0,75.

Boer, Mr. W.R., De arbeid. Handboek voor volkshuishoudkunde, ten dienste van het middelbaar onderwijs. Post 8o. Amsterdam, D.B. Centen....ƒ 1,90.

Boeser, A.L., Tweede rekenboekje. 11e druk. Kl. 8o. Amsterdam, A. Hoogenboom ƒ 0,12½.

Boeser, A.L., Tweede verzameling van rekenkundige voorstellen 5e druk. Kl. 8o. Aldaar........................ƒ 0,12½.

Braddon, M.E., Het legaat eens vaders. Uit het Eng. Post 8o. (Met titelvignet.) Haarlem, de Erven F. Bohn.................ƒ 3,80.

Brief, Open, aan den Minister van Koloniën, J.D. Fransen van de Putte. Gr. 8o. 's Gravenhage, Gebr. Belinfante.............ƒ 0,25.

Burg, P. van der, Schets der natuurkunde, ten dienste der scholen. 4e verb. en verm. druk. 3 stukjes in één deel, met alphab. register. Post 8o. Gouda, G.B. van Goor.......................ƒ 1,45.

Burger, Dr. C.P., Iets over onmeetbare getallen en bekerte rekenwijzen bij het werken met decimale breuken. Post 8o. Leiden, P. Engels......ƒ 0,50.

Coquerel Jr., Athanase, St.-Bartholomeusdag in 1572. Post 8o. Amsterdam. K.H. Schadd......................ƒ 0,90.

Corstius, Lz., M., Eene lastgeving van Jezus en de verspreiding des bijbels. Feestrede. Post 8o. Zierikzee, S. Ochtman Jz. 1864..........ƒ 0,30.

Crüts, J.A., Vragen en opgaven bij het ondrewijs in de vormleer, ten dienste van kweekelingen of aankomende onderwijzers. Post 8o. Gouda G.B van Goor. ƒ 0,40.

Cummins, Miss, Beklemde harten. Een verhaal uit Nieuw-Engeland. Uit het Engelsch. 2 dln. Gr. 8o. (Met titelplaat.) Amsterdam, P.N. van Kampen....ƒ 5,75.

Duisburg, D.A. van, O! dat equivalent. Dichtstnkje. Kl. 8o. Amsterdam, J.C.A. Jansen........................ƒ 0.05.


{==18==} {>>pagina-aanduiding<<}

Dupanloup, Mgr., De overeenkomst van 15 September en de encyclica van 8 Dec. 1864. Gr. 8o. Rotterdam, G.W. van Belle...........ƒ 0.60.

Encykliek van Zijne Heiligheid Pius IX, van 8 December 1864. Post 8o. Amsterdam, C.L. van Langenhuysen................ƒ 0,30.

Erhard, Dr. J., Vademecum voor klinische oliatrie. Het Hoogd. gevolgd door K.J. van Duyl. Post 8o. Utrecht, C. van der Post Jr.........ƒ 1.25.

Gedachten over de christelijke leerwijs en het Godsbegrip. Gr. 8o. 's Gravenhage, P.J. Kraft.......................ƒ 0,15.

Geerling, L.F., De Nederlandsche briefsteller. 5e verm. druk. Post 8o. Gouda, G.B. van Goor.....................ƒ 1,25.

Geloofsroem, of troost des geloofs van den christen. Door een geloovig christen. 12mo. Assen, J. Hemmes..................ƒ 0.10.

Gerding, Dr. Th., Zakwoordenboek der scheikunde en der scheikundige bewerkingen. Naar het Hoogd. en voor Nederland bewerkt door R.J. Opwyrda. Met eene voorrede van Dr. J.H. van den Broek. 1e afl. Gr. 8o. Utrecht, C. van der Post Jr....,..................ƒ 1. -.

Gerstäcker, Friedrich, In het Bosch. Australische roman. Uit het Hoogd. Gr. 8o. (Met titelvignet.) Rotterdam, H. Nijgh.............ƒ 2,90.

Gillissen, M.J., Humor en satire. Drietal liederen, geschikt voor voordragt op gezelschappen enz. (Uitgegeven ten voordeele eener hulpbehoevende weduwe van een typograaf, met vier kinderen). Gr. 8o. 's Gravenhage, Gebroeders Belinfante........................ƒ 0,10.

Groen van Prinsterer, Mr., Aan de kiezers. XIII en XIV. De kabinetsvraag. Post 8o. 's Gravenhage, De Gebroeders van Cleef; per Stukje........ƒ 0,12.

Guldens-editie No. 54. Schoenen op keur. Aangeboden door R. Koopmans van Boekeren. Kl. 8o. Arnhem, D.A. Thieme............ƒ 1. -.

Gunning, Jr., J.H., Mededeelingen aan de Herv. gemeente te 's Gravenhage. IV. De voortgang der moderne leer. V. De aanneming tot lidmaten Gr. 8o. 's Gravenhage, M.J. Visser. Prijs per Stukje............ƒ 0.05.

Hartsen, M.D., Jhr. F.A., Het empirisme van Mr. C.W. Opzoomer door zichzelven geoordeeld. Kritische studie. Post 8o. Zalt-Bommel, Joh. Noman en Zoon. ƒ 0,40.

Hartsen, M.D., Jhr. F.A., De moderne theologie door haar zelve geoordeeld. Bijdrage tot de wonderenquaestie. Post 8o. Dezelfde.........ƒ 0,60.

Heusden, Dr. A.A. van, Leerboek der aardrijkskunde, ten dienste van hen, die zich tot de lessen bij de Koninklijke militaire akademie wenschen voor te bereiden. 12e druk. Gr. 8o. Breda, Broese en Comp............ƒ 1,80.

Huisvrouw, De, van Dominé D...., of de Pastoorsche in haar leven en verkeer door den schrijver van Dominé D....en zijne dorpsgenooten. Post 8o. Utrecht, Nolet & Zoon......................ƒ 0,60.

Jaarboekje der Koninklijke Militaire Akademie. 15e jaarg. 1865. Post 8o. (Met titelvignet.) Breda, Broesc en Cie...............ƒ 1, -.

Jaarboekje Drentsch, voor 1865. 11e jaarg. Post 8o. Assen, van Gorcum & Comp........................ƒ 0,60.

Jansen-Kea, J., Christelijke weldadigheid tegenover philantropie. Leerrede over de liefdewerken. Gr. 8o. Amsterdam, C.L. van Langenhuysen......ƒ 0,25.

Jodocus, Eene mystificatie. Blijspel voor rederijkers in twee bedrijven. Post 8o. Amsterdam, P.M. van der Made..............ƒ 0,40.

Kalff, H.W., Stephanus en Paulus. Drie toespraken. Ten voordeele van de Anna Paulona bewaarschool te Amersfoort. Post 8o. Amersfoort, A.M. Slothouwer. ƒ 0,50.

Koetsveld, C.E. van, Het apostolisch evangelie. Toespraken aan de vaderlandsche kerk, ingerigt naar de behoeften van onzen tijd. 2e serie. I. Het eerste en het laatste woord des bijbels. Gr. 8o. 's Gravenhage, M.J. Visser. Bij int. ƒ 0,10; afzond. ƒ 0,15.

Kouwens, A.C., Een woord over het ontwerp van wet tot regeling der schutterijen. Gr. 8o. 's Gravenhage, De Erven Doorman............ƒ 0,35.

L., de, Men kent den vogel aan het gevederte; of de dansmeester Hoogheid. Spreek-woord in 3 bedrijven. Voor rederijkers bewerkt. Post 8o. Kampen K. van Hulst. ƒ 0,40.

Landré, George Nicolas, Verzameling van brieven, om met behulp der Nederd. taal, de jeugd, door het vertalen van geschikte en uitgezochte voorbeelden, tot de kennis van den franschen briefstijl op te leiden. 5e druk. Amsterdam G. Portielje & Zoon.....................ƒ 1.15.

Laurey, L.A., De kleine Etienne. Eene muzikale schets. Naar het Hoogd. Uitgegeven ten voordeele der nagelaten betrekkingen der op 14 Januarij verdronken werklieden. Kl. 8o. Rotterdam, Wed. Krap & van Duym...........ƒ 0,50.


{==19==} {>>pagina-aanduiding<<}

Ledeboer, L.G.C., Brieven. Een geschenk voor zijne vrienden en strijdgenooten. Met eene voorrede van P. van Dijke. Post 8o. 's Gravenhage, J. van Golverdinge. ƒ 0,70.

Leeuw, J.C. de, Bevordering der vlasteelt in Nederland door kunstmatige bereiding van het vlas, en plan tot oprigting eener N. Hollandsche vlasfabriek. Gr. 8o. Haarlem de Erven Loosjes.................ƒ 0.30.

Lennep, Mr. J. van, Nederlandsche legenden. 3e druk. Nieuwe uitgave. 4 deelen. Post 8o. Arnhem, D.A. Thieme...............ƒ 3,60.

Lenz, Prof. Dr. Harald Othmar, Beginselen der plantenkunde voor hoogere burgerscholen. Naar het Hoogd. door Corstiaan de Jong. Post 8o. Leiden, D. Noothoven van Goor...................ƒ 1.10.

Lenz, Prof. Dr. Harald Othmar, Beginselen der delfstofkunde voor hoogere burgerscholen. Naar het Hoogd. door Corstiaan de Jony. Post 8o. Ald...ƒ 0.60.

Liefsting, Mr. F.B. Coninck, De hervorming van het strafregt, naar aanleiding der jongste fransche herziening. Gr. 8o. 's Gravenhage, Gebr. Belinfante..ƒ 0.50.

Mondig. Blijspel in drie bedrijven. Vrij bewerkt (naar het Hoogd.) voor rederijkers. Post 8o. Purmerende J. Schuitemaker............ƒ 1,10.

Naam- en ranglijst der officieren van het Koninklijke leger der Nederlanden. 1865. 34e jaarg. Kl. 8o. Gorinchem, J. Noorduyn en Zoon. Bij int. ƒ 0,90; buiten int. ƒ 1,20; in carton ƒ 1,20; id. in koker en verg. op snede........ƒ 1,70.

Naamwijzer der gemeente Goes, en eilanden Zuid- en Noord-Beveland c.a. (88e jaarg.) voor 1865. 12o. Goes, F. Kleeuwens en Zoon.......ƒ 0,55.

Nijssen, A., Pacht- en Herleidingtafel in blooische en Nederlandsche maat, ten gebruike bij verkoopingen, verhuringen, wieden, zaaijen, maaijen, delven, enz. 2e vermeerderde druk. Met voorb. voor 't gebruik. 12o. Goes, F Kleeuwens en Zoon........................ƒ 0,25.

Nijssen, A., Tiende tafel tot toepassing bij de inzameling der vruchten van de tiende verhuringen. 12o. 2e verm. druk. Dezelfde.........ƒ 0,05.

Okken, H.H., De nagedachtenis van Allardus Andreas van Riesen Scholtens, predikant te Oosterwolde en Fochteloo; aldaar overleden den 30 Januarij 1865, in ruim acht-en-veertigjarigen ouderdom. Met eene leerrede over Hebr. XIII: 7. uitgesproken den 5 Febr. 1865. Groot 8o. Oosterwolde, G.S. de Tempe..ƒ 0,25.

Patelijn. Blijspel in drie bedrijven. Naar het fransch. Bewerkt voor rederijkers. Post 8o. Purmerende J. Schuitemaker..............ƒ 0,60.

Picardt, Dr. R.A.S., Bijzonderheden uit de geschiedenis der stad Goes. Voorlezingen. Roy. 8o. Goes, F. Kleeuwens en Zoon............ƒ 4, -.

Poorter, B. de. Nationaal gedenkteeken voor 1813. Het ontwerp Ebenhaëzer aan de aesthetica getoetst. Gr. 8o. 's Gravenhage M.M. Couvée.......ƒ 0,30.

Reeken, Dr. C.G. von, De waarde der laatste ingediende wets-ontwerpen op de geneeskunde, getoetst aan de bestaande wetten. Opgedragen aan de leden van de Tweede Kamer der Staten-Generaal. Gr. 8o. Haarlem de Erven Loosjes. ƒ 0,30.

Schliekum, O., De beginselen der scheikunde, in proeven voorgedragen. Naar het Hoogd. door R.J. Opwyrda. 2e uitgave. 12o. Utrecht, C. van der Post Jr. ƒ 0,75.

Schrant, Uit de nagelaten geschriften van Dr. J.M. Schrant. Ie stuk. Gr. 8o. Amsterdam, J.H. Gebhard & Co. Complect in 2 stukken.......ƒ 1,90.

Sickenga, Mr. F.N., Geschiedenis der Nederlandsche belastingen. Tijdvak der omwenteling. Algemeen stelsel van het jaar 1805. Gr. 8o. Amsterdam, P.N. van Kampen...................,..ƒ 1,80.

Statistiek van het gevangeniswezen over 1863. Roy. 8o. 's Gravenhage, van Weelden & Mingelen....,...............ƒ 1. -.

Sternberg, C., Vademecum van den photograaf. Een praktisch hand- en hulpboek voor het dagelijks gebruik in het atelier en laboratorium. Met bijdragen van Prof. Dr. Towler, W. Simpson, V. Blanchard en anderen. Uit het Hoogd. Post 8o. Utrecht, C. van der Post Jr.................ƒ 1.10.

Studenten-almanak, Groningsche, voor het jaar 1865. Post 8o. Groningen J.B. Huber. In linnen..................ƒ 2, -.

'T is een boer niet wijs te maken, hoe een soldaat aan de kost komt. Blijspel in vier bedrijven, voor rederijkers. Door een kunstlievend lid. Post 8o. Gorinchem, J. Noorduyn & Zoon..................ƒ 0,80.

Theodorik, De waarde van het geschrift van Dr. A.L. Poelman: Maria boodschap, in voorbeelden aangewezen. Open brief aan Dr. A.L. Poelman. Post 8o. Utrecht, Kemink en Zoon...................ƒ 0,75.

Tiele, C.P., De nieuwe geest des evangelies in zijne werking en eischen. Vijf preken. Post 8o. Haarlem, De Erven F. Bohn..............ƒ 1. -.


{==20==} {>>pagina-aanduiding<<}

Valk, T.A.F. van der, Leekekritiek. Post 8o. Amsterdam, F. Günst...ƒ 0,75.

Verborgenheden, De nieuwe, van Londen of de geheimen van de groote wereldstad ontsluijerd. Een roman uit de tegenwoordige dagen. Uit het Engelsch. 1e afl. Gr. 8o. Zaandam, P.N. Sombeek............ƒ 0,50.

Verslag aan den Koning over de openbare werken, 1863. 4o. 's Gravenhage, van Weelden & Mingelen....................ƒ 1. -.

Woord, Een, over opleiding en onderwijs in Nederl. Oost-Indië. Gr. 8o. 's Gravenhage, H.C. Susan C.H. zoon................ƒ 0.20.

Zending, Inwendige, of twaalfde jaarlijksche verslag van de werkzaamheden der Nederlandsche evangelisch-protestansche vereeniging. 1863-1864. Gr. 8o. 's Gravenhage, H.J. Gerretsen..................ƒ 0,50.



Ter beoordeeling ontvangene boeken.


Algemeen Woordenboek van het praktisch leven, afl. 8.

Bato, Tijdschrift voor Jongens, 2e afd.

Beknopte handleiding bij de beoefening der wisk. aardrijksbeschrijving, door A.H.J.L. Ponse.

Boer, Mr. W.R., De arbeid.

Bijdragen ter inleiding op de Johanneische schriften des N.T., door Prof. A.D. Loman, 1e stuk.

De Economist, Tijdschrift voor alle standen, onder redactie van Mr. J.L. de Bruyn Kops.

Engelbregts Latijnsch Woordenboek.

Hartsen, Jhr. F.A., de moderne theol. door haar zelve geoordeeld.

Hartsen, Jhr. F.A., het empirisme van Mr. C.W. Opzoomer, door zich zelven geoordeeld.

Hebreeuwsche rudimenta, door L. de Leeuw.

Het bijblad van de Economist

Maanen, W.C. van, Onderzoek naar de echtheid van Paulus 1e brief a.d. Thess.

Mondig, blijspel in drie bedrijven.

Muhlbach, L., de Groote Keurvorst en zijn tijd, 1e afdeeling: de Jonge Keurvorst, 3 dln.

Nederlandsche Boomgaard, 1-8.

Onze Oost, populair beschreven door J.K.

Patelijn, blijspel in drie bedrijven.

Practisch Volksboek. Museum voor Natuur, Kunst en Wetenschap 1865, 3e afl.

St. Bartholomeusdag in 1572, door A. Coquerel Jr.

Therapeutisch Woordenboek, afl. 7.

Tien leerredenen van B.C.J. Mosselmans.

Vragen over de meetkunde, door P.H. Geist.

Wilhelm's geheim, door Mathilde Raven.



{==21==} {>>pagina-aanduiding<<}

Lijst van boeken en geschriften, 
van 15 feb.-15 maart 1865 
in Nederland verschenen.


Deze lijst wordt in elk nommer vervolgd.


Adresboek van 's Hertogenbosch en omstreken. Voor het jaar 1865. Kl. 8o. 's Hertogenbosch, W.C. van Heusden..............ƒ 1,50.

Albumversjes, Nieuwe, aan liefde en vriendschap gewijd. 12o. Amsterdam, G. Theod. Bom....................ƒ 0,20.

Andriessen, P.J., De tamboer bij Quatrebras en Waterloo, of de tweede verlossing van Nederland. 1814-1815. Post 8o. (Met 2 gekleurde platen en kaartje.) In linnen. Amsterdam, G.W. Tielkemeijer.............ƒ 1.50.

Baarschers, H., Leesboek voor de lagere scholen en normaal-lessen; ter bevordering eener ongekunstelde, beschaafde uitspraak. Kl. 8o. Zwolle, W.E.J. Tjeenk Willink. ƒ 0,15.

Bik, P. Vreede, Ontwerp van wet met de daarbij behoorende memorie van toelichting nopens de toepassing en ten uitvoerlegging van artikel 56 van het reglement op het beleid der regering in Neêrlandsch Indië. Gr. 8o. 's Gravenhage, H.C. Susan C. Hzoon.....................ƒ 0,60.

Boek, Het, der uitvindingen, ambachten en fabrieken. Met eene voorrede van Dr. J. Bosscha Jr. De deel. De merkwaardigste uitvindingen. 3e verb. en verm. druk. Post 8o. (Met houtsneêplaten en figuren.) Leiden, A.W. Sythoff ƒ 2,80; gebonden.......................ƒ 3.40.

Bruch, J. Fr., Theorie van het bewustzijn. Medegedeeld uit het werk: Theorie des Bewustseins. Ein psychologischer Versuch. Uit het Hoogd. door S.A.J. de Ruever Groneman. Post 8o. Utrecht, C. van der Post Jr........ƒ 0,75.

Bruyn, M. de, Het ziek- en sterfbed van Margaretha Christina de Bruyn, geb. te 's Gravenhage, den 4. Januarij 1857, en aldaar overl. den 5 Augustus 1864; beschreven door haren vader M. de Bruyn. Met een voorberigt van A.P.A. du Cloux. Kl. 8o. 's Gravenhage, J. van Golverdinge. ƒ 0,10; 100 ex...ƒ 8, -.

Bunjan, Mr. Johannes, Eens christens reize naar de eeuwigheid. Vertoonende onder verscheidene aardige zinnebeelden, den ganschen staat van eene boetvaardige en godzoekende ziele. Uit het Engelsch. Nieuwe uitgave. Post 8o. Nijkerk, I.J. Malga. Hoogd. letter...................ƒ 0,40.

Delden, Bz., J. van, Eene klassieke preek. Gr. 8o. Leiden, P. Engels..ƒ 0,50.

Dinger, W.N., Handleiding tot de beoefening van het boekhouden naar de dubbele methode, (Italiaansch boekhouden) met een uitgebreid memoriaal ter bewerking. 2e verm. druk. Post 8o. Amsterdam, M. Schooneveld & Zoon.....ƒ 3. -.

Dioscorides Dr., Anno 2065. Een blik in de toekomst. Post 8o. Utrecht, J. Greven.......................ƒ 0,70.

Donders, F.C., Mijn open brief aan de leden van de Tweede Kamer der Staten-Generaal betrekkelijk de wets-ontwerpen, regelende het geneeskundig staats-toezigt, enz. tegen de aanvallers verdedigd. Gr. 8o. Utrecht, W.F. Dannenfelser. ƒ 0,50.

Egeling, Lukas, Evangelische herinneringen aan oude lieden. Nieuwe druk. Post 8o. Utrecht, Kemink & Zoon.................ƒ 0,30.

Fock, Dr. H.C.A.L., De lintworm en het middel om hem uit te drijven. Gr. 8o. Utrecht, Kemink & Zoon.................ƒ 0,50.

Fokke, Simonsz, A., Drie honderd toasten, tafelzangen, bruilofts- en gelegenheidsverzen voor alle gelegenheden. 7e veel verb. druk. Post 8o. Amsterdam, G. Theod. Bom.....................ƒ 0,75.

Frommel, Max, De grootste vraag aan de menschheid: Wat dunkt U van den Christus? Wiens Zoon is Hij? Tegen Dr. Schenkel. Leerrede over Matth. XXII: 41-46. Uit het Hoogd. Gr. 8o. Amsterdam, J.C. Schlöman.......ƒ 0,12½.

Gelder, W. de, Wetboek voor notarissen. Volledige verzameling van wetten en besluiten, betreffende het notaris-ambt, met de noodige onderlinge verwijzingen en korte mededeeling der voornaamste regterlijke en administratieve beslissingen. Post 8o. Tiel, H.C.A. Campagne. In linnen..........ƒ 3,20.

Gibson, C.B., Het leven onder veroordeelden. Uit het Engelsch door C.H. Pleijte. 2 deelen. Gr. 8o. (titelpl. en portr.) Leiden. D. Noothoven van Goor. ƒ 4,80.


{==22==} {>>pagina-aanduiding<<}

Goethe, Faust. Dramatisch dichtstuk. Nagevolgd door H. Frijlink. Met een zestal schetsen, naar teekeningen van Moritz Reitzsch. (Met titelvignetten.) Amsterdam, H. Frijlink......................ƒ 1,25.

Gouw, J. Ter, Studiën over wapen- en zegelkunde. Met platen en houtsneden. Gr. 8o. Amsterdam, C.L. Brinkman................ƒ 2,75.

Grandpierre, J.H., Christelijke leerredenen. No. 1. Gr. 8o. Rhenen, C.G.J. Wolters. Per no. bij int. ƒ 0,12½; afz...............ƒ 0,15.

Groen van Prinsterer, Mr., Aan de kiezers. XV. De Tweede Kamer en het volk achter en onder de kiezers. Post 8o. 's Gravenhage, De Gebroeders van Cleef. ƒ 0,15.

Groen van Prinsterer, Mr., Aan de kiezers. XVI. Lager onderwijs. - Dankbaar, maar onvoldaan. I. Post 8o. 's Gravenhage, De Gebroeders van Cleef. ƒ 0,10.

Gunning, Jr., J.H., Toespraak over het goede en het gevaarlijke van Christelijke Vereenigingen, gehouden in eene openbare zamenkomst der Christelijke Jongelings-Vereeniging te 's Gravenhage. Gr. 8o. 's Gravenhage, M.J. Visser..ƒ 0,20.

Haan, Dr. D. Bierens de, Overzigt van de differentiaalrekening. Ingerigt voor het gebruik bij hooger en middelb. onderw. Met fig. Gr. 8o. Leiden, P. Engels. ƒ 2,90.

Halbertsma, J.F., Hiddo, Oratio de iis, quae Academiae Lugduno - Batavae Anno 1864-1865, tristia et laeta acciderunt, die 8 Februari 1865, in Academia Lugd. - Bat., quum magistratum academicum deponeret. Gr. 8o. Lugduni - Batavorum, De Breuk & Smits....................ƒ 0,50.

Handleiding tot de kennis van getrokken geweren, door de Commissie der normaalschietschool. Uitgegeven met voorkennis van het Ministerie van Oorlog. Met platen. Roy. 8o. 's Gravenhage, Arnhem, M. Nijhoff, D.A. Thieme....ƒ 4,25.

Hanna, Dr. William, De veertig dagen na de opstanding van onzen Heer. Uit het Engelsch. Uitgegeven door het Evangelisch Verbond. Post 8o. (X, 2 en 177 bl.) Amsterdam, H. de Hoogh................ƒ 1,20.

Hartsen, M.D., Jhr. F.A., Het geloof. Proeve van psychologische studie. 2e aanz., gewijz. uitg. Gr. 8o. Haarlem, F.J. Macdonald..........ƒ 0,60.

Hartsen, M.D., Jhr. F.A., Inleiding tot de wijsbegeerte. 2e stukje. Grondlijnen van de zielkunde. Post 8o. Dezelfde.............ƒ 0,45.

Heldring, O.G., Levens ervaringen op de gestichten verzameld. Oud en nieuw uit den schat des harten. 1e afl. Post 8o. Rotterdam, M. Wijt & Zonen..ƒ 0,50.

Heynsius, C.E., De bodem van Amsterdam en de omliggende polders in bescherming genomen. Gr. 8o. Amsterdam, J. Noordendorp........ƒ 0,50.

Hoevers, W., Marcus 12: 17a. Leerrede, uitgesproken op 's Konings verjaardag. Gr. 8o. 's Gravenhage, H.C. Susan, C.H. zoon..........ƒ 0,25.

Hummel, Mr. P., Als de oppositie regeert....! Blijspel in één bedrijf. Post 8o. 's Gravenhage, M.J. Visser................ƒ 0,80.

Iets voor jeugdige vrienden en vriendinnen der zondagscholen. Naar het fransch door C.F. Schöttelndreier. 5e verm. druk. Kl. 8o. (met plaatje). Nijkerk, G.F. Callenbach. ƒ 0.20; 50 ex. à ƒ 0,16; 100 ex. à....,....ƒ 0,14.

Inckel, J.E., Houdt wat gij hebt, opdat niemand uwe kroon neme. Toespraak aan mijne gemeente, op den jaardag des Koning, naar aanleiding van Openbaringen III: 10-12. Leiden, De Breuk & Smits............ƒ 0,30.

Industrie-boekjes. Verzameling van leer- en handboekjes voor industrie-, ambachts-, burger-, teekenscholen en andere inrigtingen van onderwijs. No. 6 en 7. Leerboekje voor de beginselen van de meetkunde. Door J. Steynis, Gz. - Vlakke figuren. Figuren in de ruimte. Post 8o. (elk met een uitslaande plaat.) Amsterdam, C.L. Brinkman. Per nommer...............ƒ 0,50.

Jaarboeken, van het godsbestuur; algemeene geschiedenis van de schepping der aarde tot op onzen tijd. Door J.H. Sonstral en H.J. van Lummel. 1e afl. Gr. 8o. (met gekleurd kaartje). Amsterdam, H. Höveker.........ƒ 0,40.

Jaarboeken, Zeeuwsch, en Middelburgsche naamwijzer. Post 8o. Middelburg, J.C. & W. Altorffer...................ƒ 1,10.

Jaarboeken, der Maatschappij van Weldadigheid, voor 1865. Uitgegeven, geheel ten voordeele dier inrigting, door de Afdeeling Generaal van den Bosch. 2e druk. (Met titelplaat.) Steenwijk, G. Hovens Greve..........ƒ 1, -.

K., J., Onze Oost. Populair beschreven. 2e verm. druk. Post 8o. Utrecht, J.G. Broese. 1864......................ƒ 0,70.

Kanter, J.J. de, Wat moet er niet gedaan worden? Een woord aan de orthodoxen. Post 8o. Dezelfde....................ƒ 0,05.

Kleijn. Z.H. de, Regtskundig onderzoek naar de gecontinueerde gemeenschap en hare gevolgen, onder de Nederlandsche wetgeving. Gr. 8o. Schoonhoven, S.E. van Nooten......................ƒ 2,50.


{==23==} {>>pagina-aanduiding<<}

Klippen, Twee, Tooneelspel in twee bedrijven. Naar het fransch door P. van de Velde. Post 8o. Amsterdam, G. Theod. Bom..........ƒ 0,25.

Koetsveld. C.E. van, Het apostolisch Evangelie. Toespraken aan de Vaderlandsche kerk, ingerigt naar de behoeften van onzen tijd. 2e serie. No. 2. Jezus' leer. Gr. 8o. 's Gravenhage, M.J. Visser. Bij int. ƒ 0,10; afz..........ƒ 0,15.

Kolk, Dr. H.W. Schroeder van der, Over eene algemeene wet van het behoud van arbeidsvermogen. Eene voorlezing voorgedragen in het Natuurkundig gezelschap te Utrecht, den 6 Januarij 1865. Gr. 8o. Amsterdam, D.B. Centen...ƒ 0,60.

Lazansky, Dr. Adolf, Compendium van de pathologie en therapie der constitutionele ziekten. Uit het Hoogd. door Dr. A. Drielsma. Gr. 8o. Utrecht, C. van der Post Jr........................ƒ 2,60.

Lemon, Mark, Toekruid. Puntige gezegden en anecdoten, bijeenverzameld. Naar het Engelsch. Post 8o. Haarlem, De Erven F. Bohn.........ƒ 0,90.

Lennep, Mr. J. van, Het leven van C. en D.J. van Lennep, beschreven en in verband met hun tijd beschouwd. Met portretten en facsimiles. Nieuwe uitgaaf. Gr. 8o. 1e afl. Amsterdam, Gebroeders Kraay..........ƒ 0,90.

Lijkplegtigheden, De, der Grieksche kerk, uitgegeven ter gelegenheid der uitvaart van H.M. de Koningin-Moeder, Anna Paulowna, geboren Groot-vorstin van Rusland. Gr 8o. Leiden, A.W. Sythoff..........ƒ 0,25.

Luthardt, Chr. Ernst, De openbaring van God in Christus, door de hedendaagsche wetenschap bevestigd. (uit het Hoogd.) door J. Busch Keizer. Gr. 8o. Groningen, P. Noordhoff......................ƒ 2,90.

Matamoros, Manuel, Herinnering uit mijne gevangenis. Uitgegeven ten voordeele der Spaansche evangelisatie. 16o. Amsterdam, H. de Hoogh, ƒ 0,10; 25 ex. ƒ 1,75; 50 ex. ƒ 3, -; 100 ex...................ƒ 5, -.

Matthes, Dr. J.C., Het leven hier-namaals. Leerrede, naar aanleiding van I Joh. III: 2a. Post 8o. Dordrecht, P.K. Braat...........ƒ 0,20.

Müller, J.P., Geschiedenis der ontwikkeling van het christologisch dogma in de Grieksche kerk. 325-680. Eene bijdrage ter waardering der historisch-kritische beschouwing van het dogma. Gr. 8o. Amsterdam, Johannes Müller...ƒ 3,25.

Notten, D.T., In het centrum. Een lied bij den aanvang van 1865. Gr. 8o. Coevorden, P. de Carpentier Wildervanck............ƒ 0,25.

Oordt, Mr. A.M. van, Schetsen uit de geschiedenis der muzijk. 12o. Deventer, J. de Lange......................ƒ 0,75.

Oordt, Dr. H., Het menschenoffer in Israël. Post 8o. Haarlem, A.C. Kruseman.......................ƒ 1,25.

Omnibus, De nieuwe, Vertellingen. geschiedenis, reisbeschrijvingen, raadsels enz. Kl. 4o. (met 4 gekl. platen.) Schiedam, H.A.M. Roelants.....ƒ 0,60.

Panthéon, Klassiek, letterkundig, No. 83-84. Het leven en de uitgelezen dichten van Joh. Stalpert van der Wiele; met inleiding en aanteekeningen van Dr. J. van Vloten. 12o. Schiedam, H.A.M. Roelants. Per nomm.......ƒ 0,30.

Ponte, Ludovicus, Overwegingen van de voornaamste waarheden van ons H. geloof en van het leven onzes Heeren Jezus Christus. Vertaald door A. Duffels, R.C. Pr. 1e deel. Met kerkelijke goedkeuring. Post 8o. Rijsenburg, Petit & Co. Bij int. ƒ 1,25; buit. int....................ƒ 1,65.

Puaux, F., De stem uit Jeruzalem. Uit het Fransch vertaald door M.W.D. Middelhoven. Met een woord vooraf van Dr. A. Capadose. Post 8o. Amsterdam, H. Höveker......................ƒ 1,80.

Rabbery beskamme en woldwaen beleane. Toaneelstikje in twa ûtkomsten. Post 8o. Freantsjer, T. Telenga..................ƒ 0,30.

Raven, Mathilde, Wilhelm's geheim. Naar het Hoogd. Gr. 8o. (Met titelvignet.) Nijmegen, H.C.A. Thieme...........,....ƒ 2,70. Réville, A., Het zout der aarde. Leerrede, uitgesproken in 1864 in verscheidene gereformeerde kerken van Nederland en Frankrijk. Verboden te Genève (in hetzelfde jaar.) Naar het fransch. Utrecht, C. van der Post, Jr........ƒ 0,25.

Roodhuyzen, Jr., Dr. H., De laatste ure. Een woord op den oudejaars-avond, voorafgegaan door een brief omtrent het doel der uitgave. Post 8o. Nijmegen, Adolf Blomhert.........,...........ƒ 0,30.

S., S., De faam. Een gedenkteeken, zooals er weinigen zijn. 12o. (titelplaatje.) Deventer, J. de Lange..................ƒ 0,50.

Schleiermacher, Friedrich, Christus'-prediking. Een huisboek voor beschaafde christenen. Gr. 8o. Arnhem, H.A. Tjeenk Willink. ƒ 2,50; in linnen....ƒ 3, -.

Schrijver, De, van ‘Grondeigendom en heeredienstpligtigheid op Java’ aan zijne lezers. Gr. 8o. Amsterdam, M. Schooneveld & Zoon.......ƒ 0,50.


{==24==} {>>pagina-aanduiding<<}

Schraft, G. van der, Een standbeeld voor Vondel! Ode. Post 8o. Rotterdam, W.L. Stoeller........,............ƒ 0,15.

Sirven, A., De zwarte man. Naar het Fransch. 2e druk. Volksuitgave. Post 8o. Amsterdam, Jan Leendertz.................ƒ 1, -.

Smith, James, Morgengedachten. Uit het Engelsch. 2e duizend. Kl. 8o. Amsterdam, G.L. Funke. ƒ 0,30; 25 ex.................ƒ 6. -.

Smith, James, Avondgedachten. Uit het Engelsch. 2e duizend. Kl. 8o. Dezelfde. ƒ 0,30; 25 ex......................ƒ 6, -.

Smith, James, Christus alleen! Een boekje voor allen. Naar het Engelsch. 2e duizend. Kl. 8o. Dezelfde. ƒ 0,30: 25 ex..............ƒ 6, -.

Straatman, J.W.. De stichting des christendoms door Jezus van Nazareth, in hare hoofdtrekken geschetst. No. 1. De geboorte van den stichter des christendoms. Post 8o. Groningen, L. van Giffen. Bij int. ƒ 0,25; afz.......ƒ 0,40.

Strijd, De parlementaire, op koloniaal gebied. Gr. 8o. Amsterdam, M. Schooneveld & Zoon......................ƒ 0,90.

Swildens, J.H., Schets van de tegenwoordige Nederlandsche staatsregeling. Een leerboek bij het lager en middelbaar onderwijs en eene handleiding tot zelfonderrigt. Post 8o. Amsterdam, W. Willems............ƒ 0,90.

Valks, J.A., Handels- en ontdekkingsreizen, naar Prof. Heeren's Politische ideën, voor de Nederlandsche jeugd bewerkt. Post 8o. Amsterdam, L.F.J. Hassels ƒ 0,75.

Verenet, George, Grammaire en action. Phraseologie, ou construction de phrases françaises, d'après la méthode pratique et rationnelle d'intuition sensible. Post 8o. Utrecht, J.G. Broese..................ƒ 0,50.

Verenet, George, Premiers éléments, pratiques et faciles, de la langue française, à l'usage de mes jeunes compatriotes. Cours de lectures, de langage et. d'intelligence. Post 8o. Dezelfde.................ƒ 0,75.

Vermeulen, Dr. P.J., Nederlands vlag. Gr. 8o. Utrecht, Kemink & Zoon. ƒ 0,50.

Verslag aan den Koning over den toestand der telegrafen in Nederland. 1863. 4o. (met kaartje.) 's Gravenhage, van Weelden & Mingelen......ƒ 0,50.

Vrijmetselarij, De, in tien vragen en antwoorden. Eene verklaring voor het volk en zijn vrienden. Naar de 2e Zwitsersche uitgave. Post 8o. Arnhem, P.A. de Jong......................ƒ 0,90.

Wat is waarheid? Uit het Fransch. Gr. 8o. 's Gravenhage, H.J. Gerretsen. ƒ 0,25.

Winkel, Dr. L.A. te, De grondbeginselen der Nederlandsche spelling. Regeling der spelling voor het Woordenboek der Nederlandsche taal. Gr. 8o. Leiden, D. Noothoven van Goor....................ƒ 2,75.

Zigeler, A.G., De zondares aan de voeten van Jezus. Leerrede over Lukas 7 vers 48-50. Gr. 8o. Amsterdam, H. de Hoogh...........ƒ 0,15.



Ter beoordeeling ontvangene boeken.


Bibliotheek moderne theologie van Maronier VI, 1.

Boomgaard, De Nederlandsche. afl. 5 en 6.

Bouwman, H., Vormleer.

Cramer, J., & Lamers, G.H., Bijdragen godgeleerdheid en wijsbegeerte.

Elisée Reclus, Twee jaren van den grooten Noord Amerikaanschen Kampstrijd.

Engelbregt, Latijnsch Woordenboek.

Faam De, Een gedenkteeken zooals er weinige zijn door S.S.

Frijlink, H., Faust van Goethe.

Hoet, Mr. W. ten, Groote en kleine Terzen.

Koetsveld, C.E. van, Toespraken. 1 en 2.

Praktisch Volksboek V, 4.

Rees, O. van, Staathuishoudkunde in Nederland.

Schetsen uit de geschiedenis der Muzijk door Mr. A.M. van Oordt.

Straatman, Stichting des christendoms.

Therapeutisch Woordenboek. 8.

Verslagen en mededeelingen der koninklijke academie. VIII, 3. XVII, 3

Wijnne, J.A., Algemeene geschiedenis I. Oude geschiedenis.

Wijnne, J.A., Overzigt id.

Woordenboek van het praktisch leven door Rijnhart 9.



{==25==} {>>pagina-aanduiding<<}

Lijst van boeken en geschriften, 
van 15 maart-15 april 1865 
in Nederland verschenen.


Deze lijst wordt in elk nommer vervolgd.


Afbeelding der begrafenis van Hare Majesteit Anna Paulowna, Koningin-Moeder der Nederl. (Een blad lithographie.) 's Gravenhage, B.J. Dona Pieck. ƒ 0,20.

Anna Paulowna, De arme bij het graf van, Koningin-Weduwe der Nederlanden. Gr 8o. Kampen, K. van Hulst...............ƒ 0,25.

Barbiers, Dr. W.F., Houdt aan in het gebed! Gebedenboekje. Het Hoogd. gevolgd. Nieuwe uitgave. 12o. Utrecht, C. van der Post Jr. ƒ 0,50; 10 ex. à..ƒ 0,40.

Beck, J.T., De lijdensweken en het feest der opstanding. Uit het Hoogd. Post 8o. Amsterdam, G.L. Funke. ƒ 0,25; 25 ex............ƒ 5, -.

Beschrijving van de plegtige begrafenis van wijlen Hare Majesteit Mevrouw Anna Paulowna, Koningin-Weduwe der Nederlanden, Folio. 's Gravenhage, H.C. Susan C.Hzoon......................ƒ 0,15.

Bettink, J.G., Eerste rekenboekje, ten dienste der lagere scholen, bevattende de toepassing der hoofdregels met geheele benoemde getallen. Kl. 8o. Schoonhoven, S.E.v. Nooten....................ƒ 0,12½.

Bevestiging, De, van Neêrlands onafhankelijk volksbestaan door de glorierijke overwinning bij Waterloo. Gr. 8o. Zierikzee, S. Ochtman, Jz.....ƒ , .

Boom, G. van de, Zij is niet meer! Anna Paulowna, Koningin-Moeder der Nederlanden, Groot-vorstin van Rusland. Folio. (1 blad litographie in allegorischen rand.) 's Gravenhage, M.M. Couvée ƒ 0,10; op porcel. carton....ƒ 0,30.

Boon, M., Achtlieder. voor mannenk. Post 8o. Alkm., P. Kluitman. ƒ 0,30; 12 ex. ƒ 3, -.

Bos, J.J., De dood der Koningin-Moeder. Leerrede over Handd. IX: 37a, uitgesproken bij de godsdienstoefening der Hervormde gemeente te Soest, op den 5en Maart 1865: Gr. 8o. Amsterdam, P.N. van Kampen.......ƒ 0.30.

Bouley, H., Honds-dolheid. Over de kenteekenen of verschijnselen dezer ziekte bij den hond. (Uit het Eng.) vertaald door F.C. Hekmeyer. Post 8o. Utrecht, J.G. Broesse.....................ƒ 0,35.

Bouman, H., De vormleer in de lagere school. Eene handleiding bij het onderwijs en tot zelfoefening voor aankomende onderwijzers. Met 120 houtsneefiguren. 4e verm. druk. Post 8o. Groningen, J.B. Wolters.........ƒ 1, -.

Bouwman, L., Handleiding bij het rekenen uit het hoofd in de lagere scholen. Post 8o. Groningen, F. Folkers...............ƒ 0,60.

Brave, J., Sterven en herleven. Iets tot bestuur en troost op den weg naar het graf. Met een voorwoord ter aanbeveling van I. Prins. 3e druk. Post 8o. Amsterdam, J.H. Brinkman..................ƒ 0,90.

Brugghen, Mr. J.J. van der, Gedachten over het gebed des Heeren (uitgegeven door J.A. Singendonck..) Post 8o. Amsterdam, H. Höveker.....ƒ 0,40.

Brunings, P.F., De twee broeders. Episode uit het jaar 1600. Tooneelspel in 4 bedrijven. Post 8o. Kampen, K. van Hulst...........ƒ 1, -.

Bunyan, Keur uit de werken van Joh. Bunyan. Eens christens reize naar de eeuwigheid. (Uit het Eng.) Behalve de spelling, onveranderd. 1e afl. Post 8o. (met platen.) Wildervank, T. van Halteren...............ƒ 0,25.

Carbonisatie, De, van het hout door gedreven gazvlammen, volgens de methode van de Lapparent, ten gebruike van huisschilders en verwers. Gr. 8o. 's Gravenhage, P.J. Kraft....................ƒ 0,30.

Catalogus der bibliotheek van de Maatschappij der Nederlandsche Letterkunde te Leiden. Alphabetische bladwijzer op de drie deelen van 1847 en 1864 (bewerkt door Dr. J.T. Bergman). Gr. 8o. Leiden, E.J. Brill.......ƒ 2, -.

Duel. Het, Beschouwingen, meêgedeeld naar aanleiding van de uitdaging van Mr. W. Wintgens door Mr. H.J.A. Raedt van Oldenbarnevelt Post 8o, Utrecht, C. van der Post Jr......................ƒ 0,60.

E., G.V., Jezus Christus waarachtig God, en als zoodanig de eenige borg en middelaar tusschen God en den mensch. Aangetoond in gemeenzame gesprekken tusschen twee vrienden. Post 8o. Assen, J. Hemmes........ƒ 0,30.


{==26==} {>>pagina-aanduiding<<}

Ellis, Mevrouw, De weduwe Groen en hare drie nichtjes. Naar het Engelsch. KI. 8o. (met houtgravuren.) Amsterdam, H. Höveker..........ƒ 0,60.

Förster, Dr. F., Van Elba naar St. Helena. Episode uit het leven van Napoleon I. Uit het Hoogd. bewerkt. 1e afl. Gr. 8o. (met gelith. pl.) Deventer, A. Tjaden. ƒ 0,30.

Frijlink, H., Het woordenboek op de gedichten van G. Az. Bredero, door A.C. Oudemans Sr. nagelezen. Gr. 8o. Amsterdam, Hendrik Frijlink....ƒ 0,50.

Geist, P.H., Vragen over de meetkunde, ten dienste der leerlingen en van zelfoefenaars. Post 8o. Groningen, F. Folkers............ƒ 0,60.

Hartsen, F.A., Schema van de wijsbegeerte. Proeve van antwoord op de vraag: Welke zijn de kenbronnen van de waarheid? Post 8o. Zalt-Bommel, Joh. Noman & Zoon................,.....ƒ 0,50.

Hemkes, Kz., H., Gronden der rekenkunst, in verband met het gewoon lager onderwijs. Eene handleiding voor kweekelingen, ter voorbereiding voor het examen als hulponderwijzer. 2e druk. Post 8o. Schoonhoven, S.E. van Nooten. ƒ 1,10.

Henry, 1815-1865. De overwinning van Waterloo. Gr. 8o. Vlaardingen, J.F.C. Brückwilder. ƒ 0,02; 100 ex.................ƒ 1,50.

Hentschel, E., Handleiding voor het rekenen uit het hoofd en het cijferen. Naar het Hoogd. door R.R. Rijkens. Post 8o. Groningen, A.L. Scholtens...ƒ 1,25.

Imans, Dr., Een woord over Dr. Penn's ‘Nog iets over de ontwerpen van wet regelende het geneeskundig staatstoezigt enz.’ Gr. 8o. Utrecht, Kemink & Zoon. ƒ 0,15.

Jonckbloet, Dr. W.J.A., Het koloniale vraagstuk in de Tweede Kamer der Staten-Generaal. Eene studie. Gr. 8o. Amsterdam, P.N. van Kampen....ƒ 2,25.

Keller, G., De hypotheek op Wasenstein. Post 8o. Leiden A.W. Sythoff. ƒ 1,80.

Krijt, W.H., Tweetal leerredenen. Gr. 8o. Zwolle, J.P. van Dijk...ƒ 0,40.

Kuyper, J., Gemeente-atlas van Nederland, naar officiëele bronnen ontworpen. le afl. Langw. 4o. (25 gelith. en gekl. kaarten.) Leeuwarden, Hugo Suringar. ƒ 1,25.

Kuyper, Hz., G., Beginselen der Nederlandsche spraakleer voor schoolgebruik 8e druk. (12e-14e duizendtal.) Post 8o. Utrecht, J.G. Broesse....ƒ 0,80.

L***, Henriette Maria, Hemmiana. Herinneringen, gedachten en opmerkingen, opgegedragen aan de vrouwen en moeders in Nederland. Post 8o. Amsterdam, H. Höveker.......................ƒ 1,25.

Laseur, G., Quatre-Bras en Waterloo, of de gebeurtenissen van 16 en 18 Junij 1815, voor kinderen verhaald. KI. 8o. Barneveld, P. Andreae Menger. ƒ 0,12½; 50 ex. ƒ 5,50; 100 ex...................ƒ 10, -.

Lehmann, J.H., Het eeuwig blijvend woord van God. Leerrede over Jesaja XL: 6, 8. Gr. 8o. Zeist. J.W. Eversz..............ƒ 0,25.

Lennep, Mr. J. van, De voornaamste geschiedenissen van Noord-Nederland aan zijn kinderen verhaald. 1e afdeeling. (afl. 1-6.) Van den tijd der Batavieren tot aan de vereeniging der Nederlanden onder Karel van Oostenrijk. 5e druk, door den schrijver herzien, met opvolging der spelling, aanbevolen door de Redactie van 't ‘Woordenboek der Nederl. taal.’ Post 8o. Amsterdam. Gebr. Kraaij..ƒ 1,50.

Lewald, August, Clarinette. Schilderingen uit de moderne zamenleving. (Uit het Hoogd.) vertaald door H.A. Banning. 3 deelen. Post 8o. Amsterdam, C.L. van Langenhuijsen.....................ƒ 3, -.

Liefde, J. de, De eisch des evangelies ten eeuwigen leven. Leerrede over Rom. X: 9 en 10. No. I. Post 8o. Utrecht, J.J.H. Kemmer.......ƒ 0,25.

Loo, Dr. van de, Het onmiddelijk amovo-inamovibele gipsverb., benevens het trieot-gipsverband. Gr. 8o. (met 3 gelith. pl.) Leiden, Jacs. Hazenberg, Corns zoon. ƒ 0,50.

Lotsverbetering, De, van rijks-, provinciale-, en gemeente-ambtenaren. Gr. 8o. 's Gravenhage, M.M. Couvée...............ƒ 0,30.

Macaulay, Lord, Historische en letterkundige schetsen. In het Hollandsch overgebragt door Dr. A. Pierson. 2 deelen. Post 8o. Haarlem, A.C. Kruseman. ƒ 4,70.

Macduff, J.R., De profeet des vuurs. Herinneringen uit het leven en den tijd van Elia. Post 8o. Amsterdam, W.H. Kirberger..........ƒ 2,50.

Macleod, Norman, Eene maand in Schotland. Gr. 8o. Breda, Broese & Co, ƒ 0,60.

Mari, Waterloo en Oranje. Feestliedje bij de 50jarige gedachtenisviering van den slag van Waterloo 18 Junij 1865. Rotterdam, H.T. Hendriksen...ƒ 0,01.

Maronier, J.H., Verkorte handleiding bij het godsdienst-onderwijs, naar de behoeften van onzen tijd. 1e Afdeeling. Geschiedenis der godsdienst. Kl. 8o. 's Hertogenbosch, G.H. van der Schuyt................ƒ 0,10.

Meijboom, Dr. L.S.P., Het geloof aan Jezus' opstanding uit de dooden, in zijnen oorsprong, zijne beteekenis, geschiedkundige en leerstellige waarde beschouwd. 1e afl. Post 8o. Amsterdam, Gebroeders Kraaij..........ƒ 0,50.


{==27==} {>>pagina-aanduiding<<}

Moltzer, Mr. H.E., De nieuwe richting in de taalkunde. Gr. 8o. Groningen, J.B. Wolters.....................ƒ 0,50.

Mulock, Miss, John Halifax. Uit het Engelsch door W.J. Mensing. 2e druk. 3 deelen. Post 8o. (met titelvignet.) Amsterdam, P.N. van Kampen. ƒ 3,-; geb. in één linnen band....................ƒ 3,50.

Nampon, Het spiritismus. Over het oproepen der dooden, het raadplegen der klopgeesten, den tafeldans en andere praktijken in onze dagen. (Uit het Fransch.) 12o. Amsterdam, C.L. van Langenhuijsen............ƒ 0,25.

Oosterzee, J.J. van, Eene ziel na den dood. - J.L. Heibergs gedicht van dien naam besproken. Post 8o. Utrecht, Kemink & Zoon........ƒ 0,80.

Pfaff, J.G., De reis naar de maan. Een vooruitgangsroman uit de 21ste eeuw, als tegenhanger van Renan's Leven van Jezus, naar nieuw ontdekte bronnen critisch bewerkt. Naar het Hoogd. door Dr. E.J.J. Kleijn. Post 8o. Amsterdam, De Wed. L. van Hulst & Zoon.................ƒ 1.75.

(Pierson, Dr. A.,) Isaac da Costa. Een gedenkrede. Roy. 8o. Haarlem, A.C. Kruseman.......................ƒ 0,75.

Plantentuin, Neêrland's, Afbeeldingen en beschrijvingen van sierplanten voor tuin en kamer. Opgedragen aan H.M. de Koningin. Onder redactie van Dr. C.A.J.A. Oudemans en vaste medewerking van de Heeren: C. Glijm, J.B. Groenewegen, J.H. Krelage en H. Witte, 1e deel, 1e en 2e afl. Roy. 8o. (met chromolit. pln.) Groningen, J.B. Wolters, Per deel van 18 pl. met beschrijving. ƒ 7,50.

Pleyte, W., La religion des pré-israélites; recherches sur le dieu Seth. Avec X planches d'après les monuments. Gr. 8o. Leide, T. Hooiberg & Fils...ƒ 3, -.

Rees, Mr. O. van, Geschiedenis der staathuishoudkunde in Nederland tot het einde der achttiende eeuw. 1e deel. Gr. 8o. Utrecht, Kemink & Zoon....ƒ 4,90.

Rees, W.A. van, De Bandjermasinsche krijg van 1859-1863. 2 deelen. Gr. 8o. (met 12 gelith. platen en portretten en groote uitsl. kaart van de Zuider- en Ooster afdeeling van Borneo.) Arnhem, D.A. Thieme........ƒ 9,80.

Regt, J.K. de, Broeders, ziet op naar hooger! Een zang des tijds, ter herinnering aan den vijftigjarigen gedenkdag van Waterloo en Neêrland's overwinning. Opgedragen aan Z.K.H. Prins Frederik der Nederlanden. Gr. 8o. Vlaardingen, J.F.C. Brückwilder.............,.......ƒ 0,10.

Reijden, W. van der, De werkelijkheid en de waarde der opstanding van Jezus Christus. Post 8o. Amsterdam, Jan Leendertz..........ƒ 0,30.

Ridderprenteboek, voor de jeugd om te kleuren. Kl. 4o. Leiden, T. Hooiberg & Zoon.....................ƒ 0,60.

Ris Lambers, J.A.P., De geloofsbelijdenis van den christen, naar de H. Schrift. Kl. 8o. Nijkerk, G.F. Callenbach. ƒ 0,15; 25 ex. à ƒ 0,12½; 50 ex. à. ƒ 0,10.

Rijnders, M.A.W. van den Heuvel, Oninbare posten. Instructie voor de opmaking en behandeling der staten van oninbare posten, wegens de directe belastingen, vastgesteld bij resolutie van 6 Nov. 1849, no. 71, bijgewerkt met de daarop betrekking hebbende resolutiën, voorschriften enz. tot en met 1864. Gr. 8o. Kampen, K. van Hulst...............,...ƒ 0,50.

Rogeard, A., Het gesprek van Labienus. Naar het Fransch: Les propos de Labienus. Gr. 8o. Amsterdam, Jan Leendertz..............ƒ 0,25.

Romaine, William, Verhandeling over den wandel des geloofs. Uit het Engelsch. 2e druk. 1e afl. Gr. 8o. Amsterdam, H. Höveker..........ƒ 0,25.

Stemmen voor christelijk-nationaal schoolonderwijs. 1865. No. 1-5. Post 8o. (26 Nos. à 8 bl.) Middelburg, K. van der Gijp. Per No. ƒ 0,02; 25 ex. ƒ 0,40; 50 ex. ƒ 0,70; 100 ex...................ƒ 1,20.

Steenmeyer, Johannes, Nagelaten leerredenen. Met een levensberigt van den ontslapene. (Uitgegeven door Dr. B. ter Haar en Dr. R. Bennink Janssonius.) Post 8o. Arnhem, Is. An. Nijhoff & Zoon. ƒ 2, -; in linnen.......ƒ 2,50.

Suringar, Dr. W.F.R., De Sarcine (Sarcina ventriculi Goodsir.) Onderzoek naar de plantaardige natuur, den ligchaamsbouw en de ontwikkelingswetten van dit organisme. Gr. 4o. (3 gelith. platen met gekleurde en ongekleurde figuren.) Leeuwarden, G.T.N. Suringar................ƒ 10,50.

Terpstra, H.W., Zestal leerredenen. Met eene voorrede van Dr. B. ter Haar. Gr. 8o. Zaandijk, J. Heynis Tsz. ƒ 1,80; best papier........ƒ 2,50.

Trudel's, Dorothea, huisgodsdienst. Naar het Hoogd. door A.M.C. van Asch van Wijck. Kl. 8o. Amsterdam, G.L. Funke. ƒ 0,40; 25 ex......ƒ 8, -.

Typen voor en uit de junijdagen in 1815, of herinner. op het 50 jarige jubilé der overw. bij Quatre-bras en Waterloo, door een tijdgenoot. Amsterdam, J. Tak. ƒ 0,40.


{==28==} {>>pagina-aanduiding<<}

Vegt, J.W. van der, Keur van nuttige en aangename verhalen voor de jeugd. 5e druk. Herzien door J.G. Vriese. Kl. 8o. Zwolle, W.E.J. Tjeenk Willink. ƒ 0,30.

Verhoeff, J.C., De gelijkenissen van onzen Heer en Zaligmaker, verklaard en toegepast voor zijne gemeente op aarde. 1e afl. Gr. 8o. Doesborgh, J.C. van Schenk Brill......................ƒ 0,25.

Verzameling der konsulaire berigten en verslagen over nijverheid, handel en scheepv. 1e jaarg. 1e afl. Gr. 8o. 's Gravenhage, Algem. Landsdrukkerij. ƒ 0,70.

Wet van 13 Junij 1857, s. 87, tot regeling der jagt en visscherij, met alphabetisch register door L.N. Schuurman. 2e ook met eenige der voornaamste regterlijke uitspraken vermeerderde uitgave. Smal 8o. Zwolle, W.E. Tjeenk Willink. ƒ 0,25.

Wet van 28 Aug. 1851, s. 125, regelende de onteigening ten algemeene nutte, met uittreksels uit de memoriën van toelichting en verantwoording, en uit de beraadslagingen, en alphabetisch register door L.N. Schuurman. 2e, ook met regterlijke uitspraken vermeerderde uitgaaf. Smal 8o. Dezelfde........ƒ 0,25.

Wetten, Geneeskundige, De wetten: I. regelende het geneeskundig staatstoezigt; II. regelende de voorwaarden tot verkrijging der bevoegdheid van geneeskundige, apotheker, hulp-apotheker, leerling-apotheker en vroedvrouw; III. regelende de uitoefening der geneeskunst: IV. regelende de uitoefening der artsenij-bereidkunde, gelijk die door de Tweede Kamer der Staten-Generaal zijn aangenomen. Post 8o. Tiel, H.C.A. Campagne.................ƒ 0,40.

Wildenhahn, Dr. August, De weg ten hemel. Gids voor jongelieden bij hunne intrede in de gemeente en in de wereld. Naar het Hoogd. Post 8o. Steenwijk, Nikolaas ten Brink ƒ 0,70; 12 ex..................ƒ 7,20.

Winkler, Dr. T.C., Zand en duinen. Post 8o. Dokkum, J.J. Hansma. ƒ 1,50.

Wijnne, Dr. J.A., Overzigt der algemeene geschiedenis. 5e herz. druk. Post 8o. Groningen, J.B. Wolters..................ƒ 1,60.

Wijnne, Dr. J.A., Beknopt leerboek der algemeene geschiedenis. 1e deel. Oude geschiedenis. 4e, aanm. omgew. en verb. druk. Post 8o. Dezelfde...ƒ 1,25.

Woordenboek, Latijnsch, Naar de 11e uitgaaf van dat van Dr. K.E. Georges op nieuw bewerkt door Dr. Engelbregt. Roy. 8o. Groningen, J.B. Wolters. In linnen.......................ƒ 8,75.

't Woudt, Reijer van, (oud 16 jaren.) Lied voor Nederlandsche jongens, bij de 50jarige herdenking van den veldslag van Waterloo. Gr. 8o. Vlaardingen, J.F.C. Brückwilder. ƒ 0,02; 100 ex.................ƒ 1,50.



Ter beoordeeling ontvangene boeken.


Affaire du Pasteur van Waning Bolt.

Beets, N., Het doen door laten.

Beischlag, T.W.T., Een vroeg ontslapen dienaar van den Heer. II.

Bosch, van den, & Ekama, Wetenschappelijke zaken, 3e afl.

Bouwman, L., Rekenen uit het hoofd.

Bruijn Kops, Mr. J.L. de, Bijblad van den Economist. 2e afl.

Bruijn Kops, Mr. J.L. de, De Economist, Maart en April.

Brugghen, Mr. J.J. van der, Gedachten over het gebed des Heeren.

Brunings, De twee broeders.

Ellis, De weduwe Groen en hare drie nichtjes.

Groot, C.P. Hofstede de, Godsdienst en leven.

Haan, Bierens de, Overzigt van de differentiaal-rekening.

Hartsen, Jhr., Schema van de Wijsbegeerte.

Hartsen, Jhr., Heerschen er wetten op het gebied van den geest?

Hartsen, Jhr., Geloofsleer van Hoekstra toegelicht.

Heuvel Rijnders, van den, Oninbare posten.

Jonckbloet, Dr. J.W.A., De koloniale kwestie.

Koetsveld, C.E. van, Toespraken. III.

Lemon, M., Toekruid.

Meester, Mr. de, Geschiedenis der Staten van Gelderland. 2 dln.

Mededeelingen van het Zendeling-Genootschap.

Moltzer, Blikken in den Spiegel van onzen Tijd.



{==29==} {>>pagina-aanduiding<<}

Lijst van boeken en geschriften, 
van 15 april-15 junij 1865 
in Nederland verschenen.


Deze lijst wordt in elk nommer vervolgd.


Adriani, B.J., Gave der liefde. Raad voor jeugdigen, die belijdenis des geloofs hebben afgelegd. Post 8o. Amsterdam, H. Höveker........ƒ 0,25.

Beek, C.H. ten IIarmsen van der, De regtvaardigmaking des zondaars voor God. Leerrede naar aanleiding van Zondag 23 van den Heidelbergschen Catechismus. Ten voordeele van het fonds ‘de zaak des Heeren’. Gr 8o. Heeg, H. Bokma. ƒ 0,15.

Beets, N., Paulus in de gewigtigste oogenblikken van zijn leven en werkzaamheid voorgesteld. Nieuwe uitgave. Post 8o. Zwolle, J.P. van Dijk....ƒ 0,50.

Boscha, Johannes, Het leven van Willem II, Koning der Nederlanden en Groot-Hertog van Luxemburg, 3e druk. Post 8o. Amsterdam, C.M. van Gogh. ƒ 1,50.

Caan, Jhr. Mr. J.J. de la Bassecour, Handleiding tot de kennis van het administratief regt in Nederland. 1e gedeelte, 2e nieuw bewerkte uitgave. Roy. 8o. 's Gravenhage, Gebr. Belinfante...............ƒ 5, -.

Catalogue raisonné de types Egyptiens. Hiératiques de la fonderie de N. Tetterode à Amsterdam. Dessinés par W. Pleyte. Gr. 4o. Leide, E.J. Brill...ƒ 3,50.

Chantepie de la Saussaye, D., Leven en rigting. Vier voorlezingen over godsdienstige vraagstukken van dezen tijd. I. Overlevering en werkelijkheid. II. Geweten en H. Schrift. III. Kerk en staat. IV. De Christelijke roeping. Gr. 8o. Rotterdam, E.H. Tassemeijer....................ƒ 2,25.

Couvée Az., A., De hope des levens. Post 8o. Leiden, D.J. Couvée. ƒ 1,25, in linn. ƒ 1,60.

Cremer, J.J., Distels in 't weiland. Over-Betuwsche vertellingen. (Grietje op 't Hönings-arf- 't kriekende kriekske - 't paauwenveerke - op de Kniehorst - bruur Joapik - 't blinkende hoantje - oan 't kleine rivierke. 4o. (met 7 gelith. platen). Leiden, A.W. Sythoff..................ƒ 6,30.

Deventer JSz., S. van, Bijdrage tot de kennis van het landelijk stelsel op Java, op last van Z. Exc. den Minister van Koloniën J.D. Fransen van de Putte bijeenverzameld. 1e deel. De wording van het stelsel. Roy. 8o. Zalt-Bommel, Joh. Noman & Zoon......................ƒ 6,75.

Dickens, Charles, Jufvrouw Lirriper's legaat. Eene kersvertelling. Uit het Engelsch door Mevr. van Westrheene. Post 8o. Amsterdam, P.N. van Kampen..ƒ 1,90.

Dickens, Charles, Onze wederzijdsche vriend. Naar het Eng. door Mevr. van Westrheene. 1e deel. Gr. 8o. (met gelith. titelvign.) Sneek, van Druten & Bleeker..ƒ 3,90.

Dioscorides, Dr. (Prof. Dr. P. Harting), Anno 2065. Een blik in de toekomst. 2e druk. Post 8o. Utrecht, J. Greven.............ƒ 0,70.

Ekama, Dr. C., Geschiedenis der stad Haarlem in tabellarische volgorde. Uit de voornaamste bronnen bijeengebragt. 2e veel vermeerderde druk. Post 8o. Haarlem, A.C. Kruseman.....................ƒ 0,60.

Gärtner, J.M., Het morgenlicht van den wereldsabbat en de dingen die voorafgaan. De profeet Daniel en de openbaring van Johannes in overeenstemming met de gebeurtenissen op het gebied van wereld- en kerkhistorie verklaard. Uit het Hoogd. 1e afl. Gr. 8o. Amsterdam, H. de Hoogh............ƒ 0,30.

Génestet, P.A. de, Over kinderpoëzy. Eene voorlezing gehouden te Rotterdam in de Hollandsche maatschappij van fraaije kunsten en wetenschappen. 12o. Amsterdam, Gebr. Kraay. ƒ 1. -; in linnen................ƒ 1,25.

Grave, F.J. Stroman de, Jezus Christus, de van God gezalfde Koning over Zion. Leerrede over Psalm 2:6. Gr. 8o. Heeg, H. Bokma........ƒ 0,15.

Groen van Prinsterer, Mr. G., Aan de kiezers. XVIII. Of ik in de kamer niet had moeten blijven om art. 194 der grondw.? Post. 8o. 's Gravenhage, Gebr. v. Cleef. ƒ 0,20.

Grondwet, De, voor het Koningrijk der Nederlanden, de Nederlandsche wetboeken en eenige andere wetten, besluiten en reglementen met verwijzing van de tot ieder artikel betrekkelijke bepalingen in de Nederlandsche of Fransche wet, voorzien van een alphabetisch register. 2e druk, 12mo. Schiedam, H.A.M. Roelants. ƒ 1,70.

Horthoorn, S.E., De toestand en de behoeften van het onderw. bij de volken van Neêrlands Oost-Indië. Opgedragen aan Dr. A. Pierson, Post 8o. Haarlem, A.C. Kruseman. ƒ 2,90.


{==30==} {>>pagina-aanduiding<<}

Hartsen, F.A., Stof - mechanische kracht - geest. Bijdrage tot de leer van de onsterfelijkheid. Hulde aan de nagedachtenis van Prof. J.L.C. Schroeder van der Kolk. Post 8o. Utrecht, Kemink & Zoon..............ƒ 0,60.

Hartsen, F.A., De geloofsleer van Dr. S. Hoekstra Bz. eenigzins toegelicht. Bijlage tot ‘het geloof’ Post 8o. Zalt-Bommel, Joh. Noman & Zoon....ƒ 0,75.

Hilman, Joh., De schijnheiligen. Blijspel in 5 bedrijven. Post 8o. Amsterdam, Erven H. van Munster & Zoon.................ƒ 0,75.

Jaarboekje voor spoorweg-ambtenaren, onder redactie van J.W.R. Gerlach en J.D. Doorman. 3e jaarg. Post 8o. (met gelith. portr. van L.J.A. v.d. Kun en 5 gelith. platen.) 's Gravenhage, P.J. Kraft..........ƒ 1,50.

Jong, H. de, Het eerste, tweede en derde boekje voor de laagste klasse. 2e druk. Kl. 8o. Leeuwarden, G.T.N. Suringar. Per stukje........ƒ 0,10.

Kaart, Nieuwe, van het koningrijk der Nederlanden op de schaal van 1/200000 vervaardigd naar de groote Topographische kaart van het ministerie van Oorlog onder toezigt van E. Olivier Dz. en P.H. Witkamp door J Smulders en Co. te 's Hage. (6 gelith. bladen in fol.) Amsterdam, C.L. Brinkman. In losse bladen ƒ 8,50; gekleurd ƒ 9.50; opgeplakt met rollen en vernist ƒ 16. -; gekleurd ƒ 17, -.

Kate, J.J.L. ten, Op 's levens tweesprong. Woorden van raadgeving en bestuur aan jongelieden, bij hunne intrede in de waereld. Post 8o. Amsterdam, D.B. Centen. ƒ 1,80; in linnen.................ƒ 2,25.

Koopmans, P.D., Tweetal leerreden ter voorbereiding van het heilig avondmaal. Gr. 8o. Heeg, H. Bokma..................ƒ 0,30.

K(oppenol) H.R., Weg met Napoleon!! Leve Willem III!! Volksliedje voor 18 Junij 1865. 4e duizendtal. Post 8o. Zaandam, van Spanjen Koppenol. ƒ 0,01.

K(oppenol) H.R., 1815-1865. Feestlied ter herinnering aan den slag van Waterloo en Quatre-Bras voor bijzondere- en zondagscholen. Post 8o. Zaandam, van Spanjen Koppenol......................ƒ 0,01.

K(oppenol) H.R., Oranje-feestl. Waterl. en Quatre-Br. 2e duizendt. Post 8o. Dez. ƒ 0,01.

K(oppenol) H.R., 1815-1865. Ter herinnering aan Neêrlands bevrijding. 2e duizendtal. Post 8o. Dezelfde..................ƒ 0,01.

K(oppenol) H.R., 18 Junij 1865. Feestlied ter herinnering aan 18 Junij 1815. 5e duizendtal. Post 8o. Dezelfde................ƒ 0,01.

Koster, Dr. W., De grieven der hoogeschool tegen de ontwerpen van wet op de geneeskundige staatsregeling, welke aan de goedkeuring der Eerste Kamer zullen worden aangeboden. Gr. 8o. Utrecht, Kemink & Zoon.......ƒ 0,25.

Kotze Pzn., J.J., Zestal leerreden. Post 8o. Kaapstad, J.C. Juta. 1864. (Rotterdam, J.C. Juta & Co.).................ƒ 1,50.

Kryt, W.H., Tweetal leerredenen. Gr. 8o. Zwolle, J.P. van Dijk...ƒ 0,40.

Lamers, G.H., Een woord tot nieuwe en oude leden. Toespraak gehouden op Palmzondag 9 April 1865. Post 8o. Rotterdam, E.H. Tassemeijer...ƒ 0,20.

Leent HJz., F.H. van, Waterloo, Neêrlands redding herdacht. Feestlied. Gr. 8o. Amsterdam, B.P. van Cittert. ƒ 0,20; schooluitgave.......ƒ 0,05.

Lier, Dr. J. van, Verhandeling over de Brightsche nierziekte. Gr. 8o. Utrecht, J. van Boekhoven....................ƒ 1,20.

Loncq C.Jzn., Dr. G.J., Open brief aan de leden van de Eerste Kamer der Staten-Generaal, over de voorgedragen wetsontwerpen tot regeling van het geneeskundig staatstoezigt enz. Roy. 8o. Utrecht, Kemink & Zoon........ƒ 0,30.

Lummel, H.J. van, Waterloo-dag voor jonge lieden. Post 8o. (Met gelith. plaat en kaart.) Utrecht, Kemink & Zoon...............ƒ 0,50.

Maatjes, A.B., Littérature de l'enfanee; choix de morceaux, destinés à l'usage des éeoles, classes moyennes et inférieures. 1e partie. 5e édition. Kl. 8o. Amsterdam, J.H. Gebhard & Comp...................ƒ 0,60.

Man, De, die zijn neef zoekt. Voor rederijkers bewerkt naar eene novelle van L. Mühlbach, ‘Een morgen uit het leven van Fredrik II’, Post 8o. Gorinchem, A. van der Mast....................ƒ 0,60.

Messchert, W., 1815-1865. De veldslag van Waterloo. Bekroond door de Hollandsche Maatschappij van fraaije kunsten en wetenschappen. Gr. 8o. Vlaardingen, J.F.C. Brückwilder. ƒ 0,15; best papier met gelith. titelvignet....ƒ 0,40.

Minos, Uitnoodiging van de bewoners der Langelijnstraat, tegen de aanstaande feesten ter herinnering aan den slag van Waterloo en een feestliedje. Gr. 8o. Rotterdam, W.L. Stoeller...................ƒ 0,05.

Molère, De dokter tegen wil en dank. Blijspel in drie bedrijven. Naar het Fransch voor rederijkers bewerkt door D.E. Kraan. Kl. 8o. Schagen, P.J.G. Diderich. ƒ 0,60.


{==31==} {>>pagina-aanduiding<<}

Moll, J.D.R., Ruim zes honderd vragen en opgaven over den cirkel en de ligchamen; behoorende bij het 2e deel der vormleer. Tot eigen oefening voor aankomende onderwijzers. Post 8o. Deventer, J. Brinkgreve........ƒ 0,40.

Moll Jac.Zoon, J., Paaschgroet aan de gem. des Heeren Jezus Christus, bij zijn verrijzenis van 1865, haar opgedragen. Gr. 8o. 's Gravenhage, M.J. Visser. ƒ 0,10.

Mulder, G.J., Het geneeskundig hooger onderwijs in Nederland in 1865. Roy. 8o. Rotterdam, H.A. Kramers.................ƒ 0,40.

Mulder, E., Scheik aanteekeningen. 1e dl., 1e afl. Gr. 8o. Utrecht, J. Greven. ƒ 0,80.

Naber, S.A, Middelbaar onderwijs en paedagogiek. Een tijdschriftartikel. Gr. 8o. Zwolle, W.E.J. Tjeenk Willink..............ƒ 0,50.

Nortier, H. Kloete, Catechismus der plantkunde. 2e druk. Herzien en verm. door Dr. N.W.P. Rauwenhoff. Post 8o. (met 106 houtsncefig.). Rotterdam, H.A. Kramers. ƒ 1,25.

Och, J.H.W., Lebensbild des frübvollendeten Friedrieh Och, Geometer aus Duisburg, nebst einigen Liedern desselben. Kl. 8o. Zeist, J.W. Eversz..ƒ 0,50.

Otten, P.F., De bezwaren tegen de wetsontwerpen, regelende de geneeskundige aangelegenheden, vooral tegen het tweede, gehandhaafd, en zijn laatst adres, ingediend aan de Tweede Kamer der Staten-Generaal, verdedigd, ook tegen het desbetreffend rapport van hare commissie voor de verzoekschriften. Gr. 8o. Amsterdam, R.C. Meijer..................ƒ 0,40.

Paaschgave. Opstandingskracht. Post 8o. Amsterdam, H. Höveker. ƒ 0,05; 25 ex. ƒ 1,-; 50 ex. 1,75; 100 ex. ƒ 3,-; 1000 ex........ƒ 25, -.

Pfaff, J.G., De reis naar de maan. Een vooruitgangsroman uit de 20e eeuw, als tegenhanger van Renans leven van Jezus, naar nieuw ontdekte bronnen critisch bewerkt. Naar het Hoogd. door Dr. E.J.J. Kleijn. Post 8o. Amsterdam, Wed. L. van Hulst & Zoon..................ƒ 1,75.

Ploeg, P. van der, De moedergodsmaand. Overwegingen, gebeden en gezangen. Post 8o. (met staalgrav.) Leiden, J.W. van Leeuwen. 1864. In linnen..ƒ 1,40.

Pressensé, Mevr. E de, Thereza's dagboek. Naar het Fransch door Elisabeth Johanna Hasebroek. Post 8o. Amsterdam, D.B. Centen. ƒ 1,90; in linnen...ƒ 2,40.

Rapport der commissie uit den Bataviaschen Handelstand, omtrent het door den Minister van Kolonien, dd. 23 Sept. 1864, aan de Tweede Kamer der Staten-Generaal ingediend wetsontwerp, tot vaststelling der tarieven van in-, uit- en doorvoer in Nederlandsch Indië. Gr. 8o. Batavia, H.M. van Dorp. (Amsterdam, J. Noordendurp......................ƒ 1, -.

Regt, J. de, De zedelijke en stoffelijke verbetering van den ambachtsstand. Eene voorlezing. Gr. 8o. Rotterdam, H. Nijgh............ƒ 0,30.

Robertson. - Godsdienst en leven. Bloemlezing uit de nalatenschap van F.W. Robertson. (Uit het Engelsch) verzameld door C.P. Hofstede de Groot. Gr. 8o. Groningen, Gebr. Hoytsema.................ƒ 1,50.

Sandberg, Mr. A.J., Het stelsel der ervaring van Mr. C.W. Opzoomer aan de werkelijkheid getoetst. Post 8o. Zeist, J.W. Eversz.........ƒ 0,20.

Sandberg, Mr. A.J., Is ‘de weg der wetenschap’ van Mr. C.W. Opzoomer, de weg tot de wetenschap. Post 8o. Zeist, J.W. Eversz........ƒ 0,25.

Smits, F.W., Een tijd om te weenen voor de gemeente Baarn en Soestdijk. Leerrede over Pred. III: 4a, bij gelegenheid van het overlijden van H.K.H. Anna Paulowna, Grootvorstin van Rusland, enz. Opgedragen aan Z.M. Willem III. Gr. 8o. Amsterdam, H. Höveker.................ƒ 0,30.

Smits, Ouden Heer, Derde Vervolg op de brieven en uitboezemingen. Guldens-editie. no. 55. Post 8o. Arnhem, D.A. Thieme...........ƒ 1, -.

Taco, Mirt en lauweren. Kamerspel ter herinnering aan den slag bij Waterloo vervaardigd. Kl. 8o. Gorinchem, G.C. van der Mast........ƒ 0,45.

Toorenenbergen, J.J. van, Bijdrage tot de verklaring, toetsing en ontwikkeling van de leer der Hervormde kerk. Theologische stellingen met toelichtingen, naar aanleiding van de Nederl. geloofsbelijdenis. Gr. 8o. Utrecht, Kemink & Zoon. ƒ 2,90.

Verslag van het verhandelde op het XIXe Nederlandsch landhuishoudkundig congres, gehouden te Haarlem 20-24 Junij 1864. Gr. 8o. Zwolle, W.E.J. Tjeenk Willink.....................ƒ 2,50.

Verzameling van officiëele stukken, betreffende het onderwijs van rijkswege in Indische taal-, land- en volkenkunde en de benoembaarheid van ambtenaren bij de burgerlijke dienst in Nederlandsch Indië. (Uitegeven door P.J. Veth.) Kl. 8o. Leiden, Jae Ilazenberg, Corns.Zoon.............ƒ 0,40.

Waterloo en Oranje. 18 Junij 1815-1865. Een drietal liederen op het vijftigjarig feest van Waterloo. Op algem. bekende wijzen. Gr. 8o. Gouda, P.C. Maas Jr. ƒ 0,05.


{==32==} {>>pagina-aanduiding<<}

Wiegmans, C., Quatre-Bras en Waterloo. Met aanteekeningen. Gr. 8o. Amsterdam, D. Allart.......................ƒ 0,60.

Ziethe, W., De waarheid en heerlijkheid des christendoms. Populaire voordrachten tot de gemeente ten onzent overgebragt (uit het Hoogd.) door J.H. Gunning Jr. Post 8o. 's Hage, M.J. Visser...............ƒ 0,90.

Zijnen, B.G. van der Hegge, Genees- en heelkundig zakboek voor het leger, tevens bruikbaar bij de opleiding der hospitaal-soldaten. Post 8o. Breda, Broese & Co. ƒ 2,50.

Zimmermann, Dr. W.F.A., De mensch, de raadselen en wonderen zijner geestelijke en ligchamelijke natuur. Oorspong van den mensch, zijne ontwikkeling uit den natuurstaat tot den staat van beschaving. Naar de nieuwste ontdekkingen op het gebied van natuurkunde en geschiedenis. Naar het Hoogd. door Dr. A.W. van Campen. Met houtgravuren. 1e afl. Gr. 8o. Rotterdam, H. Nijgh....ƒ 0,30.

Zimmermann, Dr. W.F.A., De wonderen der voorwereld. Eene populaire voorstelling van de geschiedenis der schepping en den oorspronkelijken toestand der aarde, en van de verschillende tijdperken der ontwikkeling van hare oppervlakte, hare planten en hare bewoners. 2e verm. en verb. druk. (Uit het Hoogd.) 1e afl. Gr. 8o. (met 1 gelith. plaat en houtgravuren tusschen den tekst). Leiden, D. Noothoven van Goor.......................ƒ 0,40.



Ter beoordeeling ontvangene boeken.


Anonymus, Een woord over de toepassing van de wet tot regeling van het middelbaar onderwijs.

Baas, O., 1815.

Chantepie de la Saussaye, D., Leven en Rigting.

David J.A. Samot, De slag van Waterloo.

Driemaandelijksch Tijdschrift voor Onderwijs.

Het Katoen. (Bijdragen tot de kennis der voorn. voortbrengselen van N.I.)

Hofstede de Groot, C.P., Godsdienst en Leven.

Keller, G. De Hypotheek op Wasenstein.

Kloden's, G.A. von, Handboek der Aardrijkskunde.

Koetsveld, C.E. van, Toespraken, 4e afl.

Linschoten, J.H. van, Algemeene Geschiedenis.

Macaulay, Lord, Historische en Letterkundige schetsen, in het Holl. overgebragt door Dr. A. Pierson.

Mededeelingen van Zendelings-genootschappen.

Meijer, D.H., De Pastorie van Bodegraven.

Michaëlis, De werelden.

Ottema, Dr. J.G., De Evangeliën van Matheus en Marcus, in hunne oorspronkelijke overeenstemming hersteld.

Oudemans, Neêrlands Plantentuin, 1, 2, 3, 4.

Oud en Nieuw op het gebied der Praktische Genees- en Heelkunde.

Palmbladen. Naar Het Hoogduitsch van K. Gerok.

Pierson, H., Heilige steenen in Israël.

Practisch Volksboek. Museum voor natuur, kunst en wetenschap.

Schroeder van der Kolk, Dr., Eene algem. wet van het behoud van Arbeidsvermogen.

Schwartz, M.S., Een behaagzieke vrouw.

Schwartz, M.S., De Weduwe en hare kinderen.

Sickenga, Mr. F.N., Geschiedenis der Nederlandsche Belastingen.

Straatman, J.W., Stichting des christendoms. 2e afl.

Verborgenheden van Londen. 5e afl.

Verweij, W., Bloemlezing.

Warker, Theod., De godsdienst in het leven. 2 dln.

Weber's Handboek der Algemeene Geschiedenis.

Westerman, Bato, 3e, 4e en 5e afl.

Yonge, Miss, De Vrienden van den Dokter.



{==33==} {>>pagina-aanduiding<<}

Lijst van boeken en geschriften 
van 15 mei-15 junij 1865 
in Nederland verschenen.


Deze lijst wordt in elk nommer vervolgd.


Aarde, De, voor den zondvloed. Geschiedenis der voorwereld. Bewerkt naar het fransch en hoogduitsch van L. Figuier en O. Fraas door Dr. E. Beima. 1e afl. Gr. 8o. (met houtgrav. tusschen den tekst 4 platen en 1 kaart.) Rotterdam en Leiden, H. Nijgh en van den Heuvel & van Santen.......ƒ 0,75.

Aartsma, Azn., Kl., It huushemelen. En gesprek in de Biltael beschreven. Kl. 8o. Franeker, T. Telenga..................ƒ 0.20.

Adresboek der stad Groningen, in alphabetische orde zamengesteld, door H. Eling Wz., klerk bij het collegie van Zetters dier gemeente. Kl. 8o. Groningen, J. Creemer ƒ 0,75.

Adresboek der stad Zwolle. 1e jaargang. 1865. Kl. 8o. Zwolle, W. Ezerman. ƒ 1, -.

Albada, B.L. van, Jubeldeuntjes voor de bewaarschool. 1815-1865. 12mo. Oosterwolde. G.S. de Tempe..................ƒ 0,10.

Albada, B.L. van, Tiental Junij-liedjes. 1815-1865. Ter herinnering aan den veldslag bij Waterloo. Voor de Nederl. schooljeugd. 2e verb. druk. Gr. 8o. Dezelfde. ƒ 0,10.

Anna Paulowna, Koningin-wed. der Nederl. Post 8o. Amsterd., E.S. Witkamp. 0,10.

Anonymus, Een woord over de toepassing van de wet tot regeling van het middelbaar onderwijs; ten aanzien van de Hollandsche taal- en letterkunde, de geschiedenis en aardrijkskunde. Post 8o. Nijmegen, H.C.A. Thieme......ƒ 0,40.

Baas, O., 1815. Schetsen en tafer. Een feestgesch., tevens dienstig als leesboek voor de hoogste klasse eener lagere school. Post 8o. Purmerende, J. Schuitemaker. ƒ 0,20.

Beets, P., Het hooge verlaagd en het lage verhoogd. Historisch-dramatisch tafereel uit de laatste helft der XIVe en de eerste helft der XVe eeuw. In drie afdeelingen. Voor rederijkers bewerkt. Post 8o. Nieuwe Niedorp, J. Groot..ƒ 0,70.

Billaret en Normandin, Handleiding voor dames en heeren, om zelve het haar te kappen naar onderscheidene modes en den tegenwoordigen smaak, enz. Mede bewerkt voor kamerdienaars, kameniers en kappers door W. Bavink. Post 8o. Gorinchem, G.C. van der Mast...............ƒ 0,60.

Bijdragen, Nieuwe, voor regtsgeleerdheid en wetgeving, verzameld en uitgegeven door Mr. B.J.L. de Geer en Mr. van Boneval Faure. XV. 1865. No. 1. Gr. 8o. Amsterdam, Joh. Muller...............ƒ 1,70.

Bijdragen, tot de kennis van de voornaamste voortbrengselen van Nederlandsch-Indië. III. Het katoen. Uitgegeven door de Maatsch. tot Nut van 't Algem. Gr. 8o. Amsterdam, Fred. Muller. Deventer, A.H. de Lange. Leiden, A.W. Sijthoff. ƒ 0,90.

Bijl, P., Handleiding bij het onderwijs in de Nederlandsche taal. 4e druk, nagezien en vermeerderd door P.J. Andriessen. Kl. 8o. Amsterdam, J.D. Sybrandi. ƒ 0,20.

Brehm, Dr. A.E., Het leven der vogels. (Uit het Hoogd.) voor Nederland bewerkt. 1e afl. Gr. 8o. (Met chromolithogr. plaat.) Haarlem, A.C. Kruseman..ƒ 0,60.

Bronkhorst, J.; Eerste verzameling van vragen en opgaven over de beginselen der eijferkunst van H. Strootman, ten behoeve van hulponderwijzers en kweekelingen. Kl. 8o. Vlaardingen, J.F.C. Brückwilder...........ƒ 0,15.

Brugsma, F.C., Nederland en zijne Overzeesche bezittingen voor school en huis. In 14 kaarten. 4e druk. Roy. 8o. Groningen, J.B. Wolters.....ƒ 1, -.

Brugsma, F.C., Atlas van het koningrijk der Nederl. en zijne Overzeesche bezittingen. 2e verb. en verm. druk, uitgegeven door Dr. L. Ali Cohen. Roy. 8o. Dezelfde. ƒ 3, -.

Bunjan, Joh., De leer der wet en der genade verklaard; uit het Engelsch door Jan Ros. Post 8o. Nijkerk, I.J. Malga............ƒ 0,60.

Campion, P.L., Cacographie rangee selon l'ordre grammatical, on exereiees français sur l'orthographie, la syntaxe et la ponctuation. Ouvrage revu et amplifié par A. van der Hoeven. 13me édition. Kl. 8o. Schoonhoven, S.E. van Nooten. ƒ 0,35.

Cattenburch, A.L. van, 1804. Intogt der Hollanders binnen Zierikzee, onder Jonker Willem, Grave van Oostervant. Geschiedk. aanteeken. ter opheldering van de maskerade, te houden door de leden van het Leidsche studenten-corps in Junij 1865, bijeenverz. Gr. 8o. (met gelith. portret, 3 gelith. en gekl. wapenk., gelith. kaart van Zeeland.) Leiden, Jac. Hazenberg, Cornszoon. ƒ 2,25; in linnen . ƒ 2,75.

Christemeijer, J.B., Hij een avond-bezoek op 18 Junij van het slagveld van Waterloo. Dichterlijke herinnering. Gr. 8o. Utrecht, Kemink & Zoon. ƒ 0,20; 25 ex. ƒ 7,75; 50 ex. ƒ 6,25; 100 ex. ............... ƒ 10, -.


{==34==} {>>pagina-aanduiding<<}

Christemeijer, J.B., Herinneringen van een oud-strijder van 1813-1815, aangaande Quatre-Bras en Waterloo. Een verhaal van de voorn. gebeurten. tot den veldtogt van 1815 in de Nederl. betrekkelijk. Met een schetsk. van het tooneel des veldtogts. Volks-uitgave. Post 8o. Utrecht, Kemink & Zn. ƒ 0,50; 25 ex. ƒ 8,50; 50 ex. ƒ 15, -.

Dingemans, B., Bloemlezing van Hoogduitsche prozastukken, ter vertaling van eerstbeginnenden bijeenverzameld. Post 8o. Sneek, van Druten en Bleeker. ƒ 0,70.

Dijk, Mz., J. van, Twee toespraken over Jacobus I: 25 en Jeremia III: 21-23. Uitgegeven ten voordeele der te Doetinchem opgerigte school en tot bevorder. der inwen lige zending in den achterh. van Gelderl. Gr. 8o. Amsterd., H. de Hoogh. ƒ 0,50.

Doedes, J.I., Oratio de libertate cum theologiae, tum etiam ecclesiae christianae strenue vindicanda, in anditorio Academiae Rheno-Trajectinae habita D. XXVIII M. Martii A. MDCCCLXV, quum magistratum academicum deponeret. Accedit rerum academicarum enarratio. Gr. 8o. Traieeti ad Rhenum, apud Kemink et filium. ƒ 0,50.

Donders, F.C., Een laatste woord betrekkelijk de wetsontwerpen regelende het geneeskundig staatstoezigt enz. Kl. fol. Utrecht, W.F. Dannenfelser..ƒ 0,25.

Doren, J.B.J. van, De terugkomst der Nederlanders en de uitbreiding van hun gezag, op het eiland Borneo. Ter nagedachtenis van den Baron van de Cappelle, in leven Gouverneur-Generaal over Nederlandsch-Indie. Volgens officiëele bronnen. Gr. 8o. Amsterdam, J.D. Sybrandi.............ƒ 1, -.

Egmond, A., De slag bij Waterloo. Dramatisch dichtwerk ten dienste van liedertafels en zangvereenigingen, bewerkt naar das Dramatische Tongemälde ‘Eine Nacht auf dem Meire’ van Wilhelm Tschirch. Post 8o. Nieuwe Niedorp, J. Groot. ƒ 0,25.

Evers, Mr. J.W. Staats, Bijdragen tot de geschiedenis der regtspleging in Gelderland, bijzonder te Arnhem. Gr. 8o. Arnhem, Is. An. Nijhoff & Zoon..ƒ 0,80.

Geloofsbelijdenis, De Nederlandsche, naar den oorspronkelijken Nederlandschen druk van 1562 uitgegeven door Dr. A. van der Linde. 2e druk. Kl. 8o. Nijmegen, Adolf Blomhert................ƒ 1, -.

Gerdes, E., Nog niet te laat. Een paaschverh. Post 8o. (Met een houtgrav.) Amsterdam, H. de Hoogh. ƒ 0,10; 25 ex. ƒ 2, -; 100 ex. ƒ 6,50; 500 ex. ƒ 30, -; 1000 ex. ƒ 50, -.

Gerdes, E., Paaschlied. Post. 8o. Dezelfde. ƒ 0,01; 25 ex. ƒ 0,20; 100 ex. ƒ 0,65.

Gerok, Karl, Palmbladen. Heilige woorden ter bevordering van christelijk geloof en christelijke wereldbeschouwing. Naar het Hoogduitsch door C.P.L. Rutgers. Post 8o. Groningen, P. van Zweeden.............ƒ 0,75.

Harte, J.H., Handboek van bouwk. ontwerpen. Modelb. voor timmerlieden, enz. Herzien, veranderd en met modellen naar den nieuwsten stijl verm. P.D. Scheffelaar. le jaarg. 1e afl. Gr. 40. Gorinchem, G.C. van der Mast. Per jaarg...ƒ 2,90.

Hartsen, F.A., De kennis van het bovenzinnelijke. Vervolg op het schema van wijsbegeerte. Post 8o. Zalt-Bommel, Joh. Noman & Zoon.....ƒ 0,75.

Harzer, F., De grof- en hoefsmid. Handboekje voor smeden, gezellen en leerlingen. Uit het Hoogd. Post 8o. (met 5 gelith. uitsl. pl.) Gorinchem, G.C. v.d. Mast ƒ 0,95.

Hasselt, S.F. van, Het eenig streven van den echten Evangeliedienaar. Naar 2 Timotheus II: 15a. Leerrede, uitgesproken ter bevestiging van zijnen zoon, Dr. B.T.W. van Hasselt, als herder en leeraar bij de hervormde gemeente te Terheyden bij Breda, den 5 Maart 1865. Gr. 8o. 's Gravenhage, M.J. Visser..ƒ 0,30.

Heekeren, W. Broes van, Icts over het nut der vaccinatie en revaccinatie, in betrekking tot de heerschende pokken-epidemie. Gr. 8o. Groningen, J.B. Wolters. ƒ 0,40.

Hemert Fz., Joh v., 1815-1865. Oranje-cant., volksuitg. Post 8o. Assen, J. Hemmes. ƒ 0,60.

Herinneringen aan het jaar 1815. Post 8o. Amsterdam, E.S. Witkamp. ƒ 0,10.

Herman, F.J., Eene bede om geld tot stichting van een Protestantsch weeshuis, te Delfshaven. Een woord naar aanleiding van den gedenkdag van den slag bij Waterloo. Gr. 8o. Delfshaven, A. Wassenaar..........ƒ 0,25.

Herman, F.J.J., Laat ons eten en vrolijk zijn. Naar Lucas XV vers 23b. Kl. 8o. Amsterdam, H. de Hoogh.................ƒ 0,15.

Hoedemaker, Ph.J., De akker is de wereld. Zendingsrede. Gr. 8o. Amsterdam, H. Höveker. ƒ 0,15; 50 ex. ƒ 0,12½; 100 ex. à.........ƒ 0,10.

Hoeven, J. van der, Een ernstig woord tot verdediging van het hooger onderwijs. (Naar aanleiding van de regeling der voorwaarden tot verkrijging der bevoegdheid van geneeskundige enz., in het wetsontwerp door de Tweede Kamer der Staten-Generaal op 27 Maart l.l. aangenomen.) Gr. 8o. Haarlem, A.C. Kruseman. ƒ 0,25.

Jaarboekje, Celebes 1865. Uitgegeven door K. Sutherland. (2e jaargang.) Post 8o. Makasser, K. Sutherland. (Amsterdam, J. Noordendorp).......ƒ 6, -.

Jaarboekje, Nederlandsch, voor vrijmetselaren, I∴ D∴ W∴ L∴ 5865. Post 8o. Amsterdam, Gebr. Diederichs. In carton............ƒ 1,50.

Jonghe, Prof. de, Waterloo, in drie zangen. 3e druk. Roy. 80. (Met gelith. portr. van Z.M. Willem II). Dordrecht, J.P. Revers.........ƒ 0,60.

Kate, J.J.L. ten, Het boek Job. In Nederduitsche dichtform overgebracht. Roy. 8o. (met gelith. titelvignet.) Leiden, A.W. Süthoff ƒ 2,70; in linnen...ƒ 3, -.


{==35==} {>>pagina-aanduiding<<}

Keuze, De, van een predikant. Een bescheiden woord aan den algemeenen kerkeraad der Nederl. Herv. gem. te Groningen. Gr. 8o. Groningen, P.v. Wicheren Hz. ƒ 0,20.

Knight, G., The new Londen echo. Eene verzameling van Engelsche spreekwijzen, in geregelde gesprekken, zoo als zij in de zamenleving in Londen dagelijks gehoord kunnen worden. Van eene volledige woordenlijst ter vertaling voorzien. Kl. 8o. Amsterdam, C.L. Brinkman.............ƒ 0,50.

Klöden, G.A. von, Handboek der aardrijkskunde, voor Nederland bewerkt (uit het Hoogd.) door W.C. Dickhoff. 1e afl. Gr. 8o. Amsterdam, F.C. Bührman. ƒ 0,20.

Knuivers, T., en J.E. Helge, Beginselen der natuurkunde, een leesboek voor de hoogste klasse der volksscholen. 5e herz. druk Kl 8o. Groningen, F. Folkers. ƒ 0,30.

Leven, Het dagelijksch, (Wenken voor het leven). Post 8o. Amsterdam, E.S. Witkamp.......................ƒ 0,10.

Leven, Het practische, IV. Post 8o. Dezelfde..........ƒ 0,10.

Linschoten, J.H. van, Beknopte schets der algemeene geschiedenis. Leer- en leesboek ten dienste der christelijke scholen. Post 8o. Zutphen, J.A. Willemsen. ƒ 0,90.

Linschoten, J.H. van, Waterloo. Eene herinnering aan de dagen van 15 tot 18 Junij 1815 voor de Nederlandsche jeugd. Kl 8o. Utrecht, Kemink & Zoon. ƒ 0,05; 25 ex. ƒ 1,12½; 50 ex. ƒ 2, -; 100 ex..............ƒ 3,50.

Maria-kind, Het, Een beknopt gebedenboek voor de ware vereerders der allerheiligste maagd. Herzien en met lofzangen vermeerderd van P. van der Ploeg. 4e uitgave. 12mo. Leiden, J.W. van Leeuwen..........ƒ 0.40.

Mooy, C. de, Beschrijving van een nieuw model kogeltang of kogeltrekker, tevens geschikt tot verwijdering van vreemde ligchamen uit den slokdarm. Gr. 8o. (Met 3 gelith. uitsl. platen.) Haarlem, de Erven Loosjes.........ƒ 0,75.

Mühlbach, Louise, Teekeningen met de Pen, op reis naar Zwitserland. Uit het Hoogd. 2 deelen. Gr. 8o. (Met gelith. titelvignet.) Haarlem, de Erven Loosjes. ƒ 6,25.

Mylius, Ofrid, Het testament van St. Helena. Naar het Hoogd. 1e en 2e vel. Gr. 8o. Zaandam, P.N. Sombeek. Per vel..............ƒ 0,10.

Napoleon III, Geschiedenis van Jul. Caesar, (Uit het Fransch) vert. met goedkeuring van den schrijver, door Lodewijk Mulder, 1e afl. Gr. 8o. Utrecht. L.E. Bosch en Zn. ƒ 0.60.

Navlle, Ernest, Onze hemelsche vader. Uit het Fransch vertaald door Dr. J.H.C. Basting. 1e afl. Gr. 8o. 's Gravenhage, M.J. Visser......ƒ 0,30.

Oosterzee, J.J. van, Het Paasch-evangelie. Leerrede. 80. Rotterdam, Verbruggen & van Duim.......................ƒ 0,30.

Ottema, Dr. J.G., De evangeliën van Mattheus en Markus in hunne oorspronkelijke overeenstemming hersteld. Post 8o. Leeuwarden, G.T.N. Suringar...ƒ 1,25.

Pijnappel, Gz., J., Gedachten naar aanleiding van de utiliteitsleer op zedelijk gebied, door Prof. Hoekstra voorgesteld en verdedigd in de Gids van Februarij tot April van dit jaar 1865. Gr. 8o. Leiden, firma: Jac. Hazenberg Corn.z. ƒ 0,25.

Pleyte, W., Set dans la barque du soleil. Gr. 8o. (Met gelith. plaat.) Leide, T. Hooiberg et fils......................ƒ 0,60.

Prins, A. Winkler, De veldslag van Waterloo. Feestgeschenk voor de jeugd. Kl. 8o. Wildervank, T. van Halteren. ƒ 0,15; 50 ex..........à ƒ 0,10.

Rauscher, Jozef Othmar Kardinaal, De staat zonder God. Herderlijk schrijven, van den 25. Januarij 1865, aan de geloovigen van het aartsbisdom Weenen. (Uit het Hoogd.) Gr. 8o. 's Gravenhage, J.A. Frentrop.........ƒ 0,35.

Roodluijzen, H.G., Lessen voor levenswijsheid, geput uit eenige Nederlandsche spreekwoorden. Een leesboek voor de scholen. Nieuwe uitgave. Kl. 8o. Amsterdam, L.F.J. Hassels...................ƒ 0,35.

Roy, George, Hoe eene vrouw haar zin krijgt. Naar het Engelsch. 2e druk. Post 8o. Amsterdam, Wed. L. van Hulst & Zoon............ƒ 1,60.

Salm, A., Financiële beschouwingen, in betrekking tot de afschaffing der heerendiensten en eene daardoor noodzakelijke herziening van het cultuurstelsel. Gr. 8o. Amsterdam. P.M. van der Made..............ƒ 0,25.

Schaakpartijen, De, van Giachino Greco. Gr. 8o. Nijm., Adolf Blomhert. ƒ 0,90.

Schaberg, J.P., De getelde dagen. Een geschenk voor Nederlandsche kinderen op het gouden gedenkfeest van de overwinning bij Waterloo. Post 8o. 's Gravenhage, A.v. Hoogstraten en Zn. ƒ 0,22½; 25 ex. ƒ 5, -; met de feestpl. ƒ 0,45; per 25 ex......................ƒ 10, -.

Schetsen, Aardrijkskundige, V. Post 8o. Amsterdam, E.S. Wikamp..ƒ 0,10.

Schipper, L., Nieuw dichtbund. voor kinder. Kl. 8o. Amsterd., L.F.J. Hassels. ƒ 0,25.

Slag, De, bij Waterloo, door F.S.Ch.E. Volks-uitgave. Post 8o. Assen, J. Hemmes......................ƒ 0,60.

Snellen, Dr. H., Bijdrage tot de geschiedenis der oogziekte heerschende in de rijksgestichten Veenhuizen en Ommerschans. Rapporten en correspondentie van den Inspeeteur der oogheelkundige dienst, van Junij 1860 tot 1 Januarij 1864. Gr. 8o. Utrecht, J. Greven...................ƒ 1, -.


{==36==} {>>pagina-aanduiding<<}

Spall, T. van, Stichtelijke overdenkingen tot onderhouding en verm. van Evangel. kennis, geloof, liefde en godzaligheid. Post 8o. Leiden, Schreuder & van Baak. ƒ 0,60.

Stahl, Dr. F.J., De politieke en kerkelijke partijen in Europa. Akademische voorlezingen. Uit het Duitsch door Dr. A. van der Linde. Gr. 8o. Dezelfde . ƒ 3,90.

Sterrenhemel, De, Post 8o. Amsterdam, Dezelfde........ƒ 0,10.

Stolk, Mr. Th. van, Het suiker-tractaat en zijne bestrijders. Gr. 8o. 's Gravenhage, Gebr. Belinfante................ƒ 0,80.

Strijd, De, der Utrechtsche hoogeschool tegen de geneeskundige wets-ontwerpen. Gr. 8o. Haarlem, F.J. Macdonald..............ƒ 0,60.

Swart, W., Geschiedenis des vaderlands. Een leesboek voor de-hoogste klasse der lagere scholen. Kl. 8o. Amsterdam, C.L. Brinkman........ƒ 0,45.

Veenstra, B., De volksschool voor het leven. Practische handleiding bij 't rekenen uit het hoofd. Kl 8o. Sneek, van Druten & Bleeker......ƒ 0,12½.

Veenstra, B., De kleine rekenaar. Practische handleiding bij 't eerste rekenonderwijs in de volksschool. Kl. 8o. Dezelfde...........ƒ 0,12½.

Veenstra, B., De getalleer. Praktisch rekenboekje bij het lager onderwijs. 5e stukje. Kl. 8o. Leeuwarden, G.T.N. Suringar...........ƒ 0,15.

Ven, Dr. E. van der, Een brief over middelbaar onderwijs, geschreven aan Dr. S.A. Naber. Gr. 8o. Haarlem, A.C. Kruseman..........ƒ 0,25.

Verlossing, De dubbele, van Nederland. November 1813, Junij 1815, door F.S.Ch.E., Post 8o. Assen, J. Hemmes............ƒ 0,15.

Vermeer Az., J., Het paaschfeest bezongen voor kinderen. 12o. (Met gelith. plaatje.) Zwolle, J.P. van Dijk..................ƒ 0,20.

Vlaggelied. Nat. feestzang, 18 Junij 1865. Post 8o. Nieuwe Niedorp, J. Groot. ƒ 0,05.

Wagenfeld, Dr. L., De bekwame veearts. Volledig handboek der genees- en verloskunde van het vee. Naar den 9en druk bewerkt door W.F. Steygerwalt. Post 8o. (Met uitsl. tabel en 9 uitsl. gegrav. platen.) Leiden, D. Noothoven van Goor. ƒ 2,90.

Waterloo herdacht. Post 8o. (2 bl. lithegr.) Alkmaar, Herm. Coster & Zn. ƒ 0,03.

Wils, H. Boursse, Een woord tot verdediging der nieuwe wetten op het geneeskundig staatstoezigt enz., tegen de grieven der Utrechtsche hoogeschool. Gr. 8o. Leiden, firma Jac. Hazenberg Corn.zoon.............ƒ 0,20.

Yonge, Miss, De vrienden van den doctor. Uit het Engelsch. 2 deelen. Gr. 8o. (Met gelith. titelvignet.) Amsterdam, W.H. Kirberger.......ƒ 6,25.

Zaalberg Pz., J.C. Paasch-evangelie. Toespraak gehouden op den eersten paaschmorgen. Post 8o. 's Gravenhage, H.C. Susan CHz........ƒ 0,30.

(Zijnen, Sibmacher), Stemmen voor waarh. en godsd. No. 1. Wat is waarheid? Kl. 8o. No. 2. De ‘onfeilbare’ schrift. Kl. 8o. Middelb., van Benthem & Jutting. Per numm. ƒ 0,02½.

Zwart, A.C. de, De kroon op Neêrlands vrijheid bevochten bij Quatre-Bras en Waterloo. 1815. Voor kinderen. 12o. (met gelith. en gekl. pl.) Amsterdam, H. de Hoogh. ƒ 0,25.



Ter beoordeeling ontvangene boeken.


Algemeen Woordenboek van het praktisch leven, afl. 8.

Bato, Tijdschrift voor Jongens, Afl. 6.

Bosboom Toussaint, Eene kroon voor Karel den Stouten.

Braddon, M.E., Henry Dunbar.

Cantor, Het geloof.

Dam, Mr. Y.D. van, De oogstkrans.

Famars Testas, H.J., Erustige en luimige Zangen.

Gigh, Mr. J. van, Beknopte handleiding voor de beoefening van het Nederlandsch handelsregt, 2e afl.

Hartsen, F.A., Aanteekeningen over Moraal.

Heusden, Mr C.J. van, Onsterfelijkheid.

Heusden, Mr C.J. van, Het leven.

Leeuw, L. de, Ben-Onie, 1e afl.

Miss Mulock, Lord Erliston en Alwijn's eerste vrouw.

Oven, Dr. A. van, Ons middelbaar onderwijs.

Pleyte, W., Set dans la barque du soleil.

Practisch Volksboek, Museum voor natunr, kunst en wetenschap, 7 afl.

Schultz Jacobi, J.C., Oud en Nieuw.

Stephanus en Paulus, drie toespraken, door H.W. Kalff.

Straatman, J.W., De stichting des Chrristendoms, afl. 4.

Verslag, en mededeelingen der Koninklijke Akademie van Wetenschappen. Afdeeling Natuurkunde, 1e dl. 1e stuk; Afdeeling Letterkunde 9e dl. 1e stuk.

Verzameling van woorden en gesprekken in het Hoogd. en Hollandsch door L. Obermüller.

Weber, Handboek der Algemeene Geschiedenis.



{==37==} {>>pagina-aanduiding<<}

Lijst van boeken en geschriften, 
van 15 junij-15 julij 1865 
in Nederland verschenen.


Deze lijst wordt in elk nommer vervolgd.


15 Junij 1815. Hulde aan Oranje en de Nederlandsche krijgsmakkers uit den tijd van Napoleon I. Twee liederen voor het Nederlandsche volk. Post 8o. Amsterdam, Johs. W. Braun..................ƒ 0,05.

Abdallah of het deïsme. Post 8o. Amsterdam, J. Noordendorp....ƒ 0, 0.

Aimard, Gustave, Steenhart. Naar het Fransch, door G. Jansen Jr. Gr. 8o. (Met titelvignet.) Amsterdam, Wed. D. Kunst............ƒ 2,60.

Allah, Prophetie van een schaapherder voor de jaren 1865 en 1866, benevens een geloofsformulier. Post 8o. Kampen, K. van Hulst.........ƒ 0,20.

Allan, A.J., Eerste, tweede en derde leesboekje met schrijfletters. Kl. 8o. Leiden, P. Engels. 1e en 2e stukie. à ƒ 0,08; 3e stukje.........ƒ 0,10.

Allebé, G.A.N., De ontwikkeling van het kind naar ligehaam en geest; handleiding voor moeders. 3e uigaaf. Post 8o. Amsterdam, Caarelsen & Co..ƒ 2,60.

Annales Academici. CIƆIƆCCCLXI-CIƆIƆCCCLXII. Gr. 4o. Lugduni-Batavorum, E.J. Brill. 1864..................ƒ 3,25.

Amstel, J.J.A. Ploos van, De wedergeboorte. Leerrede over Johannes III: 3. Gr 8o. Sneek, J. Campen...................ƒ 0,20.

Bacon, G.W., Abram Lincoln, geschetst in zijn leven en daden. Naar het Engelsch. Post 8o. Amsterdam, Jan Leendertz.............ƒ 0,75.

Bedenkingen tegen het bchoud van bescherming van Nederlands handel en nijverheid in Nederlandsch Indië. Gr. 8o. Amsterdam, Johannes Müller..ƒ 0,35.

Beets, Nicolaas, Aan mijne landgenooten op den 18en Juni 1865. Gr. 8o. Utrecht, Kemink & Zoon.....................ƒ 0,20.

Beets, P., Het morgenrood van den vrijheils-dag of de overgang van Enkhuizen van de Spaansche zijde tot den Prins van Oranje. 1570-1572. Historisch-dramatisch tafereel in drie afdeelingen. Voor rederijkers bewerkt. Post 8o. Nieuwe Niedorp, J. Groot.....................ƒ 0,70.

Begin, Het, van het einde of voorbereiding tot den veldslag bij Waterloo. Uit het Engelsch, door de schrijfster van Ruth en hare vriendinnen. 2 deelen in een band. Post 8o. Zaandam, P.N. Sombeek. In linnen..........ƒ 1,20.

Behandeling, De, en aanneming der geneeskundige wetsontwerpen door de tweede kamer der Staten-Generaal. Een anatomisch-physiologisch onderzoek door een getrouw lezer van het bijblad. Gr. 8o. Zwolle, W. Fzerman.....ƒ 1, -.

Belgie, met de reizen tot Parijs. Reisboek met reiskaart en plattegronden. 2e druk. Post 8o. Zutphen, P.B. Plantenga. In linnen..........ƒ 2,20.

Biernatzki, Karl, Ulivn of de zegepraal des christendoms. Uit het Hoogd. (door W.D. Statius Muller.) Eene gave voor alle vrienden en vriendinnen der zending. Kl. 8o. Brielle, J.J. Hofstede. ƒ 0,25; 25 ex. ƒ 5, -; 50. ex....ƒ 8,75.

Blot, F., In den hemel herkent met elkander. Troostbrieven. 2e uitgaaf. Uit het Fransch door F.A.P. Holland. Kerkelijk goedgekeurd. Post 8o. Utrecht, Wed. J.R. van Rossum. ƒ 0,50; in linnen.............ƒ 0,80.

Boero, Jos., Het leven van den gelukzaligen Petrus Canisius, priester uit de socie. teit van Jezus. (Uit het Italiaansch door een R.K. priester). 1e afl. Post 8o. 's Hertogenbosch, P.N. Verhoeven..............ƒ 0,05.

Böhm, Charles J.T., Wat zijn toch de zoogenaamde Irvingianen? Naar het Hoogd. Post 8o. Roterdam, E H. Tassemcijer............ƒ 0,25.

Bosboom, Toussaint, Mevr. A.L.G., Eene kroon voor Karel den Stonten. 2e herziene druk. Post 8o. (met gegrav. titelvignet.) Amsterdam, P.N. van Kampen. ƒ 1, -; in linnen.....................ƒ 1,50.

Bron, De nieuwste Europesche, van industrie en rijkdom. Post 8o. Kampen, K. van Hulst.....................ƒ 0,35.

Brugghen, Ch. Th. van der, Législation et jurisprudence des chemins de fer dans les Pays-bas. Gr. 8o. Amsterdam, J.H. Scheltema........ƒ 3,50.


{==38==} {>>pagina-aanduiding<<}

Bruyn, M. de, Het ziek- en sterfbed van Margaretha Christina de Bruijn, geb. te 's Gravenhage, den 4 Jan. 1857, en aldaar overleden den 5 Aug. 1864. Met een voorberigt van A.P.A. du Cloux, Kl. 8o. 's Gravenhage, J. van Golverdinge ƒ 0,10; 100 ex..........................ƒ 8, -.

Bunjan, Mr. Johan, Salomons tempel door het Euangelie-licht opgehelderd en vergeestelijkt, alsmede de schoonheid van Sion en de Heerlijkheid der Kerke J.C., over Jes. 56:7. Uit het Engelsch. Nieuwe onveranderde uitgave. Post 8o. Nijkerk, I.J. Malga..................ƒ 0,50.

Burger, Dr. C.P., Gronden der wiskundige aardrijskunde. Leiddraad bij het onderwijs in de cosmographie aan middelbare scholen. 2e herziene druk. Gr. 8o. (met fig. tuss hen den tekst.) Leiden, P. Engels.........ƒ 1,25.

Cabrini, F., De Zaturdag toegewijd aan Maria of overwegingen over de deugden en heerlijkheden van de allcrheiligs e maagd voor al de Zaturdagen des jaars. Uit het Italiaansch door een R.K. priester. Kl. 8o. 's Hertogenbosch, P.N. Verhoeven. ƒ 1, -.

Campe, J.H., Tafereelen uit het Noorden, voorgesteld in de noordelijke ontdekkingsreis van Jacob Heemskerk en Willem Barendsz. Een leesboek voor de scholen. 2e druk. Kl. 8o. Zntphen, A.E.C. van Someren.........ƒ 0,30.

Cantor, Het geloof. Open brief aan Jhr. F.A. Hartsen. Gr. 8o. Utrecht, (W.F. Dannenfelser)....................ƒ 0,40.

Chevalier, H. Emile, De laatste Trokezen. Naar de 6e Fransche uitgave. Gr. 8o. (Met titelvignet.) Amsterdam, Wed D. Kunst..........ƒ 2,60.

Christemeijer, J.B., Geschiedverhaal der merkwaardige levensredding van een Nederlandsch onder-officier der kavallerie, in den laten avond van 18 Junij 1815, op het slagveld van Waterloo, Post 8o. Utrecht, Kemink & Zoon...ƒ 0,25.

Danklied op den vijftigsten gedenkdag van den slag bij Waterloo. Amsterdam, H. de Hoogh......................ƒ 0,15.

Dumas, Alexander, verheffing en val. (Slot van ‘de schoolmeester.’) Naar het Fransch. 3 deelen Gr. 8o. Amsterdam, B. Eisendrath.......ƒ 7,50.

Duroy de Bruignac, Alb., De duivel en de tooverkunst onzer dagen. Praktische bemerkingen over het magnetisme, spiritisme en de tooverkunst. Uit het fransch door een R.C. priester. Post 8o. 's Hertogenbosch, P.N. Verhoeven...ƒ 1, -.

E(ekhoff), W., Friesche volksvreugde. Waarom vieren wij feest op den 18 Junij 1865. Kl. 8o. Leeuwarden, W. Eekhoff. ƒ 0,05; 25 ex. ƒ 1, -; 100 ex..ƒ 3, -.

Fijter Jr., J. de, Proeve eener kleine aardrijkskunde voor de volksschool. Gorinchem, C. Schook. 1864.................ƒ 0,12½.

Gids, De, en de reiskoets van Napoleon I, tijdens den veldslag van Waterloo. Naar het Eng., gedeeltelijk van Walter Scott. Post 8o. Utrecht, W.F. Dannenfelser. ƒ 0,25.

Goens, H. van, Handleiding tot de kennis van de zee-artillerie. Roy. 8o. (XXVI, 1216 en 4 bl. en XXXVIII gel. uitsl. pl) Rotterd., H. Nijgh. 1861-65. In linn. ƒ 23, -.

Grimm, Gebroeders, Volks-sprookjes. Geïllustreerd met fraaije gravures. (Uit het Hoogd.) 1e afl. Post 8o. Rotterdam, H. Nijgh. Pro 1e bundel of 4 afl...ƒ 1,80.

Groen van Prinsterer, Mr. G., Aan de kiezers. XIX. Een aanstaande veldtogt. Post 8o. 's Gravenhage, Gebr. van Cleef............ƒ 0,20.

Handboekje der spelling voor de leerlingen der lagere scholen. Ingericht overeenkomstig het stelsel van Dr. te Winkel. Kl. 8o. Amsterdam, W.H. Zeelt. ƒ 0,10.

Hartman, Dr. F., Handboek der algemeene pathologie, ten gebruike van artsen en studenten. Met in den tekst gedrukte houtsneden. Uit het Hoogd. overgezet door B.G. van der Hegge Zijnen. Gr. 8o. (Met houtgr. tusschen den tekst.) Utrecht, B. Dekema......................ƒ 6,90.

Hemel, De, eenige gedachten aangaande het eeuwige leven, de hoop, bij uitnemendheid van den Christen. Uitgegeven ten voordeele van een liefdewerk. Post 8o. 's Hertogenbosch, P.N. Verhoeven. 1864...........ƒ 1,25.

Hetterschy, D.C., Vijf wantafels voor ond en nieuw vaatwerk, naanwkeurig berekend en derzelver zamenstelling en gebruik op eene duidelijke wijze aangetoond. Post 8o. Gorinehem, J. Noorduyn & Zoon...........ƒ 0,20.

Heusden, Mr. C.J. van, Het leven naar de hedendaagsche wereld beschouwing. Post 8o. 's Hertogenbosch, W.C. van Heusden.........ƒ 0,40.

Honorius, Naschrift uit het dagboek van een wonderdokter. Gr. 8o. Rotterdam, Altmann & Roosenburg...................ƒ 0,40.

Jongsma, Mr. E., De paardenfokkerij in Friesland. Eene studie. Gr. 8o. Leeuwarden, G.T.N. Suringer...................ƒ 0,75.

Jorissen, E.J.P., De kerk, Rede tot bevestiging van Dr. H.W. Krijt, als hervormd predikant te Groningen. Post 8o. Groningen, J.B. Wolters..ƒ 0,30.


{==39==} {>>pagina-aanduiding<<}

Knaap, H. J., 1815-1865. Waterloo. Dichtregelen. Gr. 8o. Dordrecht, van der Schalk & van Dijl....................ƒ 0,20.

Knoop, W.J. Quatre-Bras en Waterloo. Volks-uitgave. Kl. 8o. Schiedam, H.A.M. Roelants.......................ƒ 0,40.

Koster, Dr. W., Brief aan Dr. H. Boursse Wils, over zijn woord ter verdediging der nieuwe wetten op het geneesk. staatstoez. enz. Gr. 8o. Utrecht, Kemink & Zn. ƒ 0,20.

Koster, Dr. W., De aard der oppositie tegen de medische wets-ontwerpen. Antwoord aan ‘Iemand die niet meê wil doen’ en anderen. Gr. 8o. Utrecht, Kemink & Zn. ƒ 0,20.

Leer opmerken! Een leesboekje voor de laagste klasse der volksschool. Kl. 8o. Venlo, de Wed. H.H. Uyttenbroeck................ƒ 0,10.

Leesbibliotheek voor Christelijke huisgezinnen. Jaarg. 1865. No. 1. L. Veuillot, De pelgrimstogten door Zwitserland, door J.P.H. Post 8o. (met gelith. plaat.) 's Hertogenbosch, P.N. Verhoeven. Per jaarg. van 8 deelen.....ƒ 3, -.

Leeuw, De. van Waterloo. Feestlied, Nederland opgedragen, ter vijftigjarige gedachtenis-viering van den slag bij Waterloo. Door een oud Amsterdammer, thans elders. Gr. 8o. (met 1 houtgravure.) Amsterdam, J.C.A. Janssen..ƒ 0,02.

Liebiy, Justus von, De scheikunde in hare toepassing op landbouw en physiologie. (uit het Hoogd.) bewerkt door C. Enklaar. 1e deel. Scheikundig proces van de voeding der planten. Gr. 8o. Zwolle, W.E.J. Tjeenk Willink....ƒ 4,50.

Lingen, W. van, Reeueil de mots et d'expressions familières, à l'usage de la classe la plus basse des écoles Francaises. 2e édition. (Herzien door D. Bomhoff Hzn.) Kl. 8o. Zutphen, A.E.C. van Someren............ƒ 0,30.

Los Gz., P., 1815-1865. Oranje en Nederland, in de vlakke velden van Waterloo. 12o. Dordrecht, P. Los Gz........,........ƒ 0,30.

Meijer, J.H., Résumé de l'histoire de la littérature française, depuis la formation de la langue jusquà nos jours. Illustré de nombreux exemples des célébrités littéraires, compilé expressément à l'usage des écoles moyennes supérieures, des gymnases, pensionnats, etc. Vol. I. Post 8o. Deventer, J. de Lange..ƒ 1,60.

Mulock, Miss, Lord Erlistoun en Alwyn's eerste vrouw. Twee verhalen. Uit het Engelsch. Gr. 8o. (met gelith. titelvignet). Amsterdam, P.N. van Kampen. ƒ 2,40.

Oranje-liedje bij gelegenheid van het herdenken van den slag bij Waterloo. 1815-18 Junij 1865. Gr. 8o. Kampen, J.M.J. v. Nes. ƒ 0,01; op oranje-pap. ƒ 0,02.

Pinksterboekje, Een, door H.L.K. 12o. Middelburg, K. van der Gijp. ƒ 0,05; 25 ex. ƒ 1,12½; 50 ex. ƒ 2, -; 100 ex.............ƒ 3,50.

Plaat van het Kampement te Fort de Kock en de Benting te Fort de Kock (hoofdplaats der Padangsche bovenlanden). (2 gelith. en gekl. platen, in fol.) (Amsterdam, J. Noordendorp.)................ƒ 6, -.

Portret van Dr. Junghuhn. (1 bl. lithogr. fol. met facs.) 's Gravenh., M. Nijhoff. ƒ 1, -.

Quatre-Bras. (Gedicht door J.B.) Gr. 8o. Amsterdam, Johs. W. Braun. ƒ 0,03.

Pressensé, Edmond de, Het land van 't Evangelie. Aanteekeningen eener reis in 't Oosten. Met eene kaart. Uit het Fransch met een woord aan den lezer van J.J.L. ten Kate. Post 8o. (met 1 gelith. kaart.) Amsterdam, D.B. Centen. ƒ 1,80.

Rationalisme en liberalisme, beschouwd in hunne beginselen en gevolgen en hunne verhouding tot de Katholieke kerk, door A.T.G. Post 8o. 's Hertogenbosch, P.N. Verhoeven..................., ƒ 1,25.

Râmâyânâ, A.G.W., Duizend gulden of het schepping-systeem van H. Weiss. Gr. 8o. Amsterdam, firma R.C. Meijer.............ƒ 0,25.

Samot, David J.A., De slag van Waterloo. 1815-1865. Post 8o. Rotterdam, W. Wenk.......................ƒ 0,25.

Schöttelndreiër, C.F., Onze Heiland in den hemel. Geschenk voor Zondagscholen. Kl. 8o. Nijkerk, G.F. Callenbach. ƒ 0,10; 25 ex........ƒ 2, -.

Smits, Ouden Heer, Derde vervolg op de brieven en uitboezemingen. Guldens-editie. 12mo. (8 en 228 bl.) Arnhem, D.A. Thieme..........ƒ 1, -.

Spönhoff, H., Vooruit maar! Feestliedje ter herdenking aan den strijd bij Quatre-Bras en Waterloo. Gr. 8o. Vlaardingen, J.F.C. Brückwilder. ƒ 0,03; 100 ex. ƒ 2.25.

Stamkart, Dr. J.A., De tachtigjarige oorlog met Spanje, 1568-1648. 1e blad. Gr. 8o. Amsterdam, D. Allart. Per deel van cirea 20 vel......ƒ 2, -.

Tegenstrijdigheden van het modern Paasch-evangelie, overgeleverd door Ds. J.C. Zaalberg, Pz., Gr. 8o. 's Gravenhage, M.J. Visser......ƒ 0,10.

Teljer, A.H., Een kort woord naar aanleiding van het adres des heeren Kapteijn, c.s. Gr. 8o. Utrecht, L.E. Bosch & Zoon..........ƒ 0,20.

Testas, H.J. de Famars, Ernstige en luimige zangen. 2e bundel. Post 8o. Utrecht, J.G. van Terveen & Zoon................ƒ 1,60.


{==40==} {>>pagina-aanduiding<<}

Veenendaal, L.L., Aardrijkskunde en chronologie van Nederland voor de hoogste afdeeling van de middelste klasse der lagere school. 2e druk. Kl. 8o. Amsterdam, A. Hoogenboom...................ƒ 0,03.

Verzameling van woorden en gesprekken in het Hoogduitsch en Hollandsch, ten gebruike van eerstbeginnenden. Met eene aanbeveling van L. Obermüller. Kl. 8o. Haarlem, Erven F. Bohn................ƒ 0,40.

Viola, Johann, Wiskundige sophismen of valsche besluiten in algebraïschen vorm. (Stelkunstige drogredenen.) Naar den tweeden druk uit het Hoogduitsch. Kl. 8o. Amsterdam, S. de Grebber................ƒ 0,25.

Waal, E. de, Aanteekeningen over koloniale onderwerpen. V. De kleine verpachte middelen op Java. (2e gedeelte.) Met eene statistische schets van de verpachte middelen der buitenbezittingen in Nederlandsch Indië. Gr. 8o. 's Gravenhage, Martinus Nijhoff. ƒ 1,25; 1e-5e stuk of 1e deel compleet.......,.ƒ 4,70.

Waterloo. God en Oranje maakt Nederland vrij. 1815-1865. (1 blad chromolithogr.) Dordrecht, P. Los Gz..................ƒ 0,25.

Waterloo. Lied voor Hollandsche jongens. Gr. 8o. Amsterdam, Joh W. Braun, ƒ 0,05; 50 ex. ƒ 2, -; 100 cx................ƒ 3, -.

Wet van den 28en Aug. 1851 (Staatsblad no. 125) regelende de onteigening ten algemeenen nutte. Met aanteekeningen uit de littcratuur, de praktijk en de regtspraak ontlcend, door Mr. J.G. de Witt Hamer. Gr. 8o. Schoonhoven, S.E. van Nooten....................ƒ 1,90.

Wet van 18 Sept. 1852, S 178, omtrent den waarborg en de belasting der gouden en zilveren werken, met aanteckeningen, ontleend aan de beraadslagingen bij de Staten-Generaal, de daarin bij de wet van 7 Mei 1859 gebragte wijzigingen en alphabetisch register, door L.F. Schuurman. 2e vermeerderde uitgave. Smal 8o. Zwolle, W.E.J. Tjeenk Willink..............ƒ 0,25.

Zwolle, van 13 Aug. 1853, S. 103, tot regeling van het lager onderwijs, met aanteekeningen en alphab. register, door L.N. Schuurman. 2e met voorschriften en uitspraken over de uitvoering vermeerderde uitgave. Smal 8o. Dezelfde..ƒ 0,25.

Winslow, Octarius, Het werk des Heiligen Geestes. Naar het Engelsch door A.M.C. van Asch van Wijck. Met een voorwoord van J.W. Felix. Post 8o. Utrecht, H. Melder. ƒ 1,50; in linnen................ƒ 1,80.

Woordenbock, Bijbeisch, voor het christelijk volk, uitgegeven door H. Zuller. Onder medewerking van onderscheidene Wurtembergsche godgeleerden. (Naar het Hoogd.) bearbeid door J.A. Schuurman Joh.zn. en J.P.G. Westhoff. 1e afl. A - Ark. Gr. 8o. 's Gravenhage, M.J. Visser.........ƒ 0,50.

Zollner, J. E, Leerredenen op alle zon- en feestdagen van het kerkelijk jaar. Uit het Duitsch vertaald door een R.K. priester. 1e deel. Post 8o. 's Hertogenbosch, P.N. Verhoeven. Compleet in 4 dln. Pro compleet........ƒ 8,75.



Ter beoordeeling ontvangene boeken.


Bentfort, F.G.R., Pokken.

Berghuis, S., Nederlandsche boomgaard 8e afl.

Bouman, H, De vormleer.

Bruin Kops, Mr. J.L. de, Bijblad van den Economist 3e afl.

Christemeijer, J.B., Herinnering u aan Quatre-Bras en Waterloo.

Christemeijer, J.B., Geschiedverhaal der merkwaardige levensbeschrijving van een Nedorlandsch Officier.

Christemeijer, J.B., Bij een avondbezoek op 18 Junij.

Crommelin, C.A., Beschouwingen over de grondbelasting.

Delft, en de aldaar gevestigde werkinrigting.

Moll, W., Kerk-historisch Jaarboekje.

Drielsma, Dr. A., Het stamelen en stotteren.

Eenige aanteekeningen omtrent Nederlandsch Indië.

Guldens editie, No. 49-55

Hains Gum, Charls, the french Delectus.

Hartsen, F.A., De roeping van den Theoloog in Nederland.

Heeckeren, J.A.F.L. Baron van, en T.N. van der Stok, Voltaire.

Hoeksema, Gleanings.

Hooijer, C., Nederlandsche Kerkordeningen.



{==41==} {>>pagina-aanduiding<<}

Lijst van boeken en geschriften, 
van 15 julij-15 aug. 1865 
in Nederland verschenen.


Deze lijst wordt in elk nommer vervolgd.


18 Junij 1815. Kl. 8o. 's Gravenhage, H.J. Gerritsen. ƒ 0,02; 100 ex...ƒ 1,50.

Aan de oude krijgsknechten van 1813-1865, in het jubeljaar 1865, bij de herinnering aan 16 en 18 Junij 1815. Gr. 8o. 's Gravenhage, Dezelfde ƒ 0,02; 50 ex. ƒ 0,85.

Aimard, G., De Lynch-wet. Naar de 7de Fransche uitgave door L.C. Cnopius. Gr. 8o. (Met titelvign.) Leiden, van den Heuvel & van Santen.....ƒ 3,25.

Album der natuur. Wetenschappelijk en alphabetisch zaak- en naamregister op het Album der natuur, 1852-1863, bewerkt door Paul Harting, onder toezigt van P. Harting. Roy. 8o. Groningen, Gebr. Hoitsema........ƒ 2,90.

Arnold, De blinde krijger van Waterloo. Dramatische schets in één bedrijf. Kl. 8o. Amsterdam, Gebr. Koster...............ƒ 0,50.

Arnoldus, Feestliedje bij de 50jarige gedachtenisviering van den slag bij Waterloo, 18 Junij 1865. Gr. 8o. Amsterdam, J.C.H. Jansen.......ƒ 0,01.

Banting, William, Open brief over de zwaarlijvigheid, gerigt aan het publiek. Uit het Engelsch door een geneeskundige. Gr. 8o. Amsterdam, D.B. Centen. ƒ 0,60.

Beer Poortugael, D.J. den, Aan de Belgen, bij de vijftigste verjaring van den slag van Waterloo. Gr. 8o. Kampen, K. van Hulst..........ƒ 0,20.

Beets, Nicolaas, Gods woord waarheid. Leerrede onlangs voor de gemeente gehouden. Post 8o. Zeist, J.W. Eversz..............ƒ 0,25.

Bekking, Anthony, De chr. kerkl. beschouwd. Gr. 8o. 's Gravenhage, P.J. Kraft. ƒ 0.35.

Belinfante's Goedkoope Spoorw.-lect. No. 1. Kl. 8o. 's Gravenhage, Gebr. Belinfante. ƒ 0,15.

Bemmelen, P. van, De bedenkingen van Mr. J.L. de Bruyn Kops, Hoogleeraar in de staathuishoudkunde te Delft, tegen de afschaffing der doodstraf bestreden. Post 8o. Alkmaar, P. Kluitman...............ƒ 0,60.

Bentfort, F.G.R., Pokken. Populaire beschouwingen. Post 8o. Amsterdam, K.H. Schadd.....................ƒ 0,75.

Bibra, E. von, De zwarte diamant. Zuid-Amerikaansche roman. Uit het Hoogd. 2 deelen. Gr. 8o (Met gelith. titelvignet.) Amsterdam, B. Eisendrath. 1866. ƒ 5, -.

Biets, G.J., Handleiding tot de kennis der verpligtingen van den voogd en toezienden voogd, van den curator en toezienden curator. Gr. 8o. Breda, J. Hermans & Zoon...................ƒ 1,25.

Boutan, A., en J.Ch. d'Almeida, Leerboek der natuurkunde en van hare voornaamste toepassingen. Vrij bewerkt naar het Fransch door Dr. J. Bosscha Jr. 1e afl. Gr. 8o. (Met houtgr. tusschen den tekst.) Leiden, A.W. Sythoff......ƒ 1,45.

Bourassé, J.J., Geschiedenis der allerheiligste maagd en moeder Gods Marie, volgens het H. Evangelie, de H. Vaders en de gedenkschriften der overlevering. Uit het Fransch. Met kerkel. goedkeur. Post 8o. Amsterdam, A.v.d. Hoeven. ƒ 1,50.

Bouwman, H., De vormleer in geregeld opeenvolgende opgaven en oefeningen voor de verschillende klassen der lagere school. 2e reeks. Kl. 8o. (met 27 houtsneêfiguren.) Groningen, J.B. Wolters............ƒ 0,20.

Braddon, M.E., Henry Dunbar. Uit het Engelsch. 2 deelen. Gr. 8o. (Met gelith. titelvignet.) Haarlem, Erven F. Bohn.............ƒ 5,80.

Brief aan een vriend over het Irvinglanisme of de zoogenaamde apostolische kerk. Gr. 8o. 's Gravenhage, M.J. Visser..............ƒ 0,20.

Brief Rondgaande, van den duivel aan zijne gezanten, consuls, consulaire-agenten en zaakgelastigden in de vijf werelddeelen. Post 8o. Rosendaal, J. Suykerbuyk. ƒ 0,20.

Broek, L. van den, De slag bij Waterloo. Gedicht voor Hollandsche jongens. Post 8o. Amsterdam, Gebr. Koster.................ƒ 0,10.

Brummeler. Wz., G. ten, Nederlandsche mnemotechnie of geheugenisleer, met kon. aanmoediging vereerd. 2e druk. Gr. 8o. 's Gravenhage, Gebr. Belinfante. ƒ 0,80.

Bunjan, Mr. Johannes, Verhandeling van de ware vreeze Gods, in 't Nederduitsch vertaald door P.v.d. Meersen. Nieuwe uitgave. Post 8o. Nijkerk, I.J. Malga. ƒ 0,50.


{==42==} {>>pagina-aanduiding<<}

Caracciolo, Verborgenheden der Napolitaansche kloosters. Gedenkschriften van Enrichetta Caracciolo, uit het geslacht der Prinsen van Forino, gewezen Benedictijner non. Uit het Italiaansch, door Servaas de Bruijn. 1e deel, Post 8o. Dordrecht, P.K. Braat. Pro 2 deelen compleet.............ƒ 2,90.

Chaignon, Het jubilé van 1865, Gemeenzame onderrigting. 1. Wat men weten moet van de aflaten en het jubilé. 2. Wat men doen moet gedurende het jubilé. Naar het Fransch. 12o. 's Bosch, G. Mosmans............ƒ 0,20.

Chantepie de la Saussaye, D., Jeruzalem's verlossing onder Hiskia. Een waarschuwend voorbeeld voor Nederland. Leerrede bij gelegenheid van den vijftigjarigen gedenkdag van de overwinning bij Waterloo. Gr. 8o. Rotterdam, M. Wijt en Zonen. ƒ 0,25.

Colani, T., Jezus Christus en het messias-geloof zijner dagen, vertaald door M.A. Perk. Gr. 8o. Dordrecht, P.K. Braat.............ƒ 2,50.

Crommelin, C.A., Beschouwingen over de grondbelasting. Gr. 8o. Amsterdam, Johannes Müller.....................ƒ 1, -.

Dagboek der operatiën en bewegingen van het 2e korps van het Koninklijk Nederlandsch leger, van af het begin des veldtogts van 1815 tot den 24 Junij, en van het 1e korps, van af den 25 Junij tot en met den 4. Aug. 1815 van kapitein van S., van den generaal kwartiermeester-staf, ingedeeld bij gemelde legerkorpsen. Gr. 8o. (uitsl. tabel.) Leiden, C. Kooyker...........ƒ 0,50.

Dale, A. van, Een lied der herinnering op den 50jarigen gedenkdag van den slag bij Waterloo. Gr. 8o. Oostburg, A.J. Bronswijk.........ƒ 0,15.

Delft en de aldaar gevestigde werkinrigt. Gr. 8o. Zutphen, A.E.C.v. Someren. ƒ 0.40.

Dingemans, B., Beknopte Hoogduitsche spraakkunst, met opstellen ter vertaling. Nieuwe uitgave. Post 8o. Zutphen, W.J. Thieme & Co.......ƒ 1,50.

Dijksterhuis, P., De roem van een evangeliedienaar. Feestrede, ter gelegenheid van zijne vijf-en-twintigjarige evangeliebediening. Gr. 8o. Kampen, S.v. Velzen Jr. ƒ 0,20.

(Doren, J.B.J. van,) Beknopte biographiën van de voornaamste bevelhebbers van het Anglo-Bataafsch- en Pruissisch leger, gedurende de veldslagen van Ligny, en 18en Junij 1815. Gr. 8o. Amsterdam, J.D. Sybrandi.......ƒ 0,30.

(Doren, J.B.J. van,) Stratégisch verhaal van de veldslagen tusschen het Fransche leger en dat der geallieerden, op 15, 16, 17 en 18 Junij 1815, op Mont-Saint-Jean. Met eene kaart van de slagorde der verschillende legerkorpsen voor den aanvang van den slag. Gr. 8o. (Met gelith. kaart.) Amsterdam, J.D. Sybrandi..ƒ 2, -.

Eertwegh, H.C. van den, De bevestiging van Neêrlands onafhankelijkheid herdacht. Post 8o. Venlo, Wed. H.H. Uytenbroeck...........ƒ 0,15.

Eigeman, Jakob, Twaalf leerredenen. Post 8o. Leiden, de Breuk en Smits. Bij inteek. ƒ 2, -; buit. inteek.................ƒ 2,25.

Gebeden van de Heilige Gertruda of de ware geest des gebeds, door Jezus Christus zelven geleerd aan de H. Gertruda en de H. Mechtilda, maagden der orde van den H. Benedictus. Op nieuw uit het Latijn vertaald door een R.C. priester. Hierbij zijn gevoegd een aantal schoone gebeden, tot Jezus, Maria en Jozef, alsmede eenige verschillende gebeden. Deze bijgevoegde gebeden zijn meestendeels met aflaten verrijkt. 12o. 's Hertogenbosch, P.N. Verhoeven..ƒ 0,50.

Gedenkblad-Waterloo, ter herinnering aan het vijftigjarig feest. Triomftogt gehouden te Amsterdam 19 Junij 1865. (1 blad lithogr. op steen geteekend door H. Dilcher.) Amsterdam, J.C. Schlömann.............ƒ 0,30.

Gedenkfeest, Een nationaal, gevierd binnen Leiden, 27 Junij 1865. Gr. 8o. Leiden, A.W. Sythoff..................ƒ 0,25.

Gelder, W. de, De voogdij volgens de Nederlandsche wet. Handleiding voor voogden, toeziende voogden, bewindvoerders, bloedverwanten en aangehuwden van onder voogdij staande minderjarigen. enz. Post 8o. Tiel, H.C.A. Campagne. ƒ 1,10.

Gezangen der Evangelische kerk. Naar het Hoogd. door Dr. R. Bennink Janssonius. Post 8o. Amsterdam, J. Brandt & Zoon. Haarlem, Joh. Enschedé & Zonen. Groningen, Erven R.J. Schierbeek en Erven Wed. M. van Heyningen Bosch. ƒ 2, -; in linnen..................ƒ 2,40.

Gispen, W.H., De Heere onze behouder. Leerrede over Ps. 20: 6-10. Op den vijftigjarigen gedenkdag der overwinning bij Waterloo. Gr. 8o. Kampen, S. van Velzen Jr. ƒ 0,20; 25 ex..................ƒ 4, -.

Griethuijsen, W.Th. van, Uit den vreemde. Schetsen. Post 8o. (Met gekl. platen.) Rotterdam, M. Wijt & Zonen................ƒ 2,50.

Grube, A.W., Schetsen en tafereelen uit het rijk der Natuur. Uit het Hoogd. door A.W. van Campen, zijnde No. XXV van de goedkoope bibliotheek van van Druten en Bleeker te Sneek, ƒ 1,40; in linnen............ƒ 1,80.


{==43==} {>>pagina-aanduiding<<}

Gunning Jr., J.H., Mededeelingen aan de Hervormde gemeente te 's Gravenhage. VI. De kwade trouw der mod. verkondiging. Gr. 8o. 's Gravenhage, M.J. Visser. ƒ 0,05.

Gunn, Ch.H., The French delectus: a selection of materials for translation-exercises. Kl. 8o. Amsterdam, W.H. Kirberger.............ƒ 0,90.

Hackländer, F.W., Donkere oogenblikken. Uit het Hoogd. 3 deelen. Gr. 8o. (Met gelith. titelv.) Haarlem, Erven Loosjes............ƒ 7,50.

Hall, H.C. van, Grondbeginselen der wetenschappelijke landhuishoudkunde. Uitgegeven door tusschenkomst der Nederlandsche maatschappij ter bevordering van nijverheid. Gr. 8o. Haarlem, Dezelfde.............ƒ 3,60.

Hartsen, F.A., Aanteekeningen over moraal. 1e stukje. Inleiding tot de moraal. Het geweten. Post 8o. Zalt-Bommel, Joh. Noman & Zoon.......ƒ 0,80.

Hartsen, F.A., De roeping van den theoloog in Nederland. Antwoord aan Cantor. Post 8o. Zalt-Bommel, Johan Noman & Zoon..........ƒ 0,60.

Hartog, J., Gods weldadigheid over een volk, en haar eisch. Utrecht, J.H. Siddré. Niet in den handel...................ƒ 0,30.

Hasebroek, J.P., Het jubelfeest van de overwinning van Waterloo dankbaar gevierd. Feestrede, op den 18eu Junij 1865. Amsterdam, D.B. Centen..ƒ 0,30.

Heeckeren, J.A.F.L. Baron van, en T.N. van der Stok, Voltaire, de dichterlijke maar partijdige bestrijder der godsdienstige vervolgzucht. Iets over en uit de Henriade. Post 8o. Zutphen, W.J. Thieme & Co...........ƒ 0,90.

Heiberg, Johann Ludwig, Een ziel na den dood. Eene komedie. In de oorspronkelijke vaersmaat vertaald (uit het Deensch) door A.J. ten Brink. Post 8o. Utrecht, L.E. Bosch & Zoon...................ƒ 0,60.

Helge, J.E., Natuurkunde voor de Nederlandsche scholen, 1e stukje. Post 8o. Amsterdam, J.H. Gebhard & Co................ƒ 0,40.

Hiele, P. van, Proeve ter verbinding van het rekenen uit het hoofd en het cijferen; (ten dienste van aankomende onderwijzenden.) Post 8o. Breda, J. Hermans & Zn. ƒ 0,60.

Horn, W.O. von, Simon, de Braziliaansche negerslaaf. (Uit het Hoogd.) Post 8o. Amsterdam, J.D. Sybrandi. In linnen............ƒ 1, -.

Huberts, Dr. W.J.A., Geschiedenis des vaderlands. Met platen naar oorspronkelijke teekeningen van J.C. Leich. 1e afl. Roy. 8o. Tiel, H.C.A. Campagne. ƒ 0,60.

Hugo, Victor, William Shakespeare. Naar het Fransch. Gr. 8o. Utrecht, L.E. Bosch & Zoon.....................ƒ 4,50.

Hunt, Dr. J., Het stamelen en stotteren, beschouwd uit een genees-, geschied- en opvoedkundig oogpunt. Naar 't Engelsch door Dr. A. Drielsma. Post 8o. Amsterdam, K.H. Schadd...................ƒ 1,90.

Jaarboekje van de regterlijke magt in het Koningrijk der Nederlanden voor 1865. Te zamen gesteld onder toezigt van Mr. C.C.E. d'Engelbronner. 26e jaar. Post 8o. Gorinchem, A. van der Mast...............ƒ 1,50.

Jaarboekje kerk-historisch, uitgegeven door de vereeniging tot de beoefening van de geschiedenis der christelijke kerk in Nederland, onder leiding van W. Moll. Nieuwe reeks. 2e jaarg. 1865. Post 8o. Schoonhoven, S.E. van Nooten. ƒ 0,90.

Jansen, J.F., De val van den geweldige. Leesboek voor de jeugd. Post 8o. Leeuwarden, Hugo Suringar................ƒ 0,25.

Jong, J. de, 18 Junij 1865. Vijftigjarige gedenkdag van den slag bij Waterloo. Gr. 8o. Leiden, Schreuder & van Baak.............ƒ .

Jorissen, Mzn., W.J., De heer is een krijgsheld: Heer is zijn naam! Toespraak op den 18. Junij 1865. Gr. 8o. Utrecht, Kemink & Zoon.......ƒ 0,15.

Junijliedjes betrekkelijk de veldslag bij Waterloo. 1815-1865. Kl. 8o. Franeker, T. Telenga......................ƒ 0,10.

Kaart van het Koningrijk der Nederlanden op een schaal van 1,425000. Naar de beste bronnen bewerkt onder toezigt van Dr. J. Dornseiffen. Amsterdam, Seyffardt's boekhandel. In koker ƒ 2, -; op linnen ƒ 3, -; op linnen met rollen en vernist. ƒ 4,50.

Kapteyn, Dr. P.H., Oplossing der vraagstukken, voorkomende in de: Oefeningen ter tocpassing van de beginselen der meetkunst van G.J. Kapteyn. Post 8o. Barneveld, P. Andreae Menger...............ƒ 2,10.

Kate, J.J.L. ten, Toespraak ter gelegenheid van de vijftigste verjaring van den slag van Waterloo. Gr. 8o. Amsterdam, D.B. Centen.......ƒ 0,30.

Ketteler, W.E. van, Het vraagstuk der arbeiders en het christendom. Naar het Hoogd. Post 8o. Leiden, J.W. van Leeuwen..........ƒ 0,60.

Kingma, F. Yntes, Het leeren lezen door het schrijven naar de aanschouwelijke uitspraak. 2e verbeterde druk. Kl. 8o. (Met houtgrav. en 1 bl. lithogr.) Verkrijgbaar aan de inrigting. (Amsterdam, J. Noordendorp).........ƒ 0,40.


{==44==} {>>pagina-aanduiding<<}

Kleederdragten en typen der bewoners van Nederland. Post 8o. Amsterdam, P.G. van Lom.....................ƒ 2,50.

Kock, Paul de, De vrouwen, het spel en de wijn. Uit het Fransch door F.C. van Ewijk. Gr. 8o. (Met gelith. titelvignet.) Amsterdam, B. Eisendrath. 1866. ƒ 2,50.

Koops, H.M. Altink, Alphabetische klapper op de voornaamste thans vigerende wetten, koninklijke besluiten, provinciale besluiten en circulaires, hoofdzakelijk ten dienste der gemeentebesturen, speciaal in de provincie Zuid-Holland. Bijgehouden tot ult. December 1864. Post 8o. 's Gravenhage, Gebr. Belinfante..ƒ 0,50.

(Kopp, Dr.) Romeinsche antiquiteiten. Ter voorbereiding van het hooger onderwijs bewerkt door Mr. J.A. Schneither. 2e druk, herzien door Dr. A.H.G.P. van den Es. Post 8o. Groningen, J.B. Wolters...........ƒ 1,60.

Körner, Th., De bloemen, familiestukje in één bedrijf. Naar het Hoogd. Vrij vertaald door E.A.L.J. Kl. 8o. Leiden, T. Hooiberg & Zoon....ƒ 0,20.

Krajenbrink, J.A., Nota over de oorzaken der toenemende schaarschte en de hooge prijzen der rijst, alsmede over de middelen tot herstel. Uitgegeven door de Nederlandsch-Indische maatschappij van nijverheid en landbouw. Gr. 8o. Batavia, W. Ogilvie. ('s Gravenhage, Martinus Nijhoff)...........ƒ 1, -.

Kuijper, J., Veertien wandelingen op het gebied der algemeene aardrijksbeschrijving. Een leesboek voor de scholen. Kl. 8o. Amsterdam, C.F. Stemler...ƒ 0,30.

Laurillard, Dr. E., Toespraak ter gelegenheid van de vijftigste verjaring van den slag van Waterloo. Amsterdam, D.B. Centen.........ƒ 0,30.

Leekedichtjens van ouden datum. Verzen en rijmen van Nederlandsche dichters, verzameld door A.A. Deenik MLz. Kl. 8o. Dockum, S.R. Schaafsma. ƒ 0,90.

Leeuw, L. de, Ben Onie. Tafereelen uit het dagboek van een tot het christendom bekeerden Israëliet. 1e afl. Gr. 8o. Utrecht, J. Angelier. Compl. in 10 afl. ƒ 0,25.

Leven, Het, en zalig afsterven van Gerrit van Doesburg, overleden te Alkmaar, in den ouderdom van 10 jaren en ruim 5 maanden, den 11den Dec. 1849. 6e druk. Kl. 8o. 's Gravenhage, J. van Golverdinge.........ƒ 0,20.

Lied, Een, van een Oranjeman voor Oranjemannen. Op 18 Junij 1865. Gr. 8o. Amsterdam, D. Allart..................ƒ 0,10.

Lied, Een, voor elk die zingen wil op het jubilé van Waterloo en Quatre-Bras. Gr. 8o. Amsterdam, Dezelfde................ƒ 0,01.

Lied, Een, voor Nederlandsche jongens op het jubelfeest van Waterloo, 18 Junij 1865. Gr. 8o. Dezelfde.................., ƒ 0,01.

Liguorio, A.M. de, Gebeden tot de heilige Theresia, met verschillende aandachtsoefeningen vermeerderd. (Vertaald.) 12o. 's Hertogenbosch, P.N. Verhoeven. ƒ 0,40.

Lit, R.R., Rekenkunstige voorstellen over de verschillende inhoudsberekeningen. 1e stukje. Lijnen en vlakken. Post 8o. Deventer, Jac. van der Meer...ƒ 0,40.

Lit, R.R., Antwoorden. Post 8o. Dezelfde............ƒ 0,15.

Lijst, Alphabetische, der hoogst aangeslagenen in de Rijks-directe helastingen in de verschillende provinciën over 1865. Gr. 8o. ('s Gravenhage, van Weelden & Mingelen.)....................ƒ 0,20.

Maatjes, A.B., Deutsche Chrestomathie. Eine Auswahl von Proben deutscher Prosa und Poesie des XIX Jahrhunderts mit biographischen und andern Erläuterungen. Post 8o. Amsterdam, J.H. Gebhard & Co........ƒ 0,90.

Magielse, A., Middel van stroomafleiding, tot ontzet der aangevallen oevers in Zeeland. Gr. 8o. Middelburg, J.C. en W. Altorffer........ƒ 0,30.

Manen, Dr. W.C. van, De echtheid van Paulus' brieven aan de Thessalonicensen onderzocht. H. De tweede brief. Gr. 8o. Utrecht, L.E. Bosch & Zoon. ƒ 0,90.

Mannen, De, van Waterloo. (1 bl. lithogr. gr. fol.) Amsterdam, J.D. Brouwer. ƒ 1, -.

Martelaren, De, van Gorcum. Een beknopt verhaal van het lijden der XIX nabij den Briel ter dood gebrachte geloofshelden. (1575.) 12o. Amsterdam, C.L. van Langenhuysen.....................ƒ 0,12½.

Meijeringh, G.G., Toepassing op de vier hoofdregels in gehcele getallen. 2e verbeterde druk. Kl. 8o. Assen, van Gorcum & Comp.........ƒ 0,15.

Memorie handelende over het ontwerp van wet tot vaststelling der tarieven van in-, uit- en doorvoer in Nederlandsch Indië, gerigt aan de regering door de Nederlandsch-Indische Maatschappij van nijverheid en landbouw. Gr. 8o. Batavia, W. Ogilvie. ('s Gravenhage, Martinus Nijhoff.).........ƒ 1, -.

Merkwaardigheden der natuur. Door den schrijver van: Dingen die niet iedereen weet. Grootendeels uit het Engelsch. Haarlem, Erven F. Bohn..ƒ 1,25.

Meys, P.C.J., Waterloo. Lierisch-dramatisch gedicht in twee afdeelingen. (Voor rederijkers.) Post 8o. Meppel, H. ten Brink...........ƒ 0,50.


{==45==} {>>pagina-aanduiding<<}

Moeder, De, met hare zeven zonen. Eene vreeselijke martelaarsgeschiedenis uit den tijd der Makkabeën. Kl. 8o. Zuid-Beijerland, L. Rijsdijk......ƒ 0,20.

Molema, E., Feestliedjes op Waterloo. Kl. 8o. Groningen, F. Folkers..ƒ 0,05.

Muurling, Dr. W., De vrijheid der kerk. Open brief aan Dr. J.J. Doedes. Gr. 8o. Groningen, R.J. Schierbeek................ƒ 0,50.

Muurling, W., Resultaten van onderzoek en ervaring. Jezus Christus. Het Evangelie. Het christendom. De evangeliebediening. Gr. 8o. Groningen, J.B. Wolters. ƒ 1, -.

Musée Teyler à Harlem. Catalogue de la bibliothèque. 1865. (Par D. Lubach.) Gr. 8o. Harlem, les héritiers Loosjes.............ƒ 2, -.

Naamregister der Hervormde predikanten in het koningrijk der Nederlanden en deszelfs Oost- en West-Indische bezittingen, met aanwijzing hunner vroegere en tegenwoordige standplaatsen, benevens de namen der candidaten. (Zamengesteld door J.F.C. Leers.) Post 8o. 's Gravenhage, Erven Thierry & Mensing. Bij int. ƒ 1, -.

Nacht, De, voor den dag van den slag. (Droom.) (1 blad lithogr.) Amsterdam, Jan D. Brouwer..................ƒ 0,15.

Nieuwenhuis, A.J., Praktische meetkunst, ingericht om lust voor de meetkunde op te wekken. 2e gedeelte. (Berekeningen betrekkelijk lichamen.) (Uitgegeven door J.A. Hansen.) Post 8o. (Met fig. tusschen den tekst.) Arnhem, D.A. Thieme. ƒ 0,40.

Nuijens, Dr. W.J.F., Geschiedenis der Nederlandsche beroerten in de XVIe eeuw. I. Geschiedenis van den oorsprong en het begin der Nederlandsche beroerten. 1559-1567. 1e deel. Gr. 8o. Amsterdam, C.L. van Langenhuysen..ƒ 2,25.

Oijen, G.A. Vorsterman van, Over de deelbaarheid der geheele getallen. Kl. 8o. Schoonhoven, S.E. van Nooten...............ƒ 0,45.

Ontboezeming door en voor rekening van een' Leidschen weesburger. 1815-1865. Gr. 8o. Leiden, Schreuder & van Baak............ƒ 0,01.

Optogt, Gecostumeerde, gehouden door de leden van het Leidsche studenten-corps den 6en Junij 1865, ter viering van den 290sten verjaardag der Leidsche hoogeschool. Langw. 4to. (Met gelith. platen lang 16 Ned. ellen gekleurd.) Leiden, Jac. Hazenberg Cz. In linnen portefeuille...........ƒ 9,75.

Oranje's grootheid herdacht op het jubelfeest van Quatre-Bras en Waterloo. Gr. 8o. Amsterdam, D. Allart...............ƒ 0,01.

Oven, Dr. A. van, Ons middelbaar onderwijs. Een woord naar aanleiding van Dr. Naber's brochure: Middelbaar onderwijs en paedagog. Gr. 8o. Dordrecht, P.K. Braat.....................ƒ 0,30.

Pantekoek, F.C.A., Toespraak voor het garnizoen, gehouden op den vijftigjarigen gedenkdag van de overw. bij Waterloo. Gr. 8o. Amsterdam, D.B. Centen. ƒ 0,30.

Pantekoek, F.C.A., Twijfelmoedig, doch niet mismoedig. Opwekkend woord, gesproken te Rotterdam, den 19. Julij 1865, ter gelegenheid der algemeene vergadering van het Nederl.-zendelinggenootsch. Gr. 8o. Amsterdam, D.B. Centen. ƒ 0,30.

Pharmacopoea Neerlandica, Supplement op de, of bereiding en beproeving van geneesmiddelen, niet in de pharmacopoea Neerlandica opgenomen. Uitgegeven door het departement ‘Rotterdam’ der Nederlandsche Maatschappij ‘ter bevordering der pharmacie.’ Gr. 8o. 's Gravenhage, Gebr. van Cleef........ƒ 1,75.

Philpot, J.C., Tiende zestal leerredenen. Uit het Engelsch door J. Nieuwland. No. 1 en 2. Gr. 8o. Sneek, J. Campen. Per no...........ƒ 0,08.

Pierson, Dr. A., Geschiedenis van het Katholicisme tot op het concilie van Trente. 1e afl. Roy. 8o. (Met 1 gelith. plaat.) Haarlem, A.C. Kruseman...ƒ 0,60.

Piper, Ferdinand, Dante en zijn theologie. Uit het Hoogd. Post 8o. Dordrecht, P.K. Braat......................ƒ 0,75.

Plegtigheden en gebeden bij de zeven wijdingen der geestelijken. 3e druk. Kl. 8o. Utrecht. Wed. J.R. van Rossum............ƒ 0,25.

Poelman, Dr. A.L., De kracht van Jezus' verschijning. Gr. 8o. Groningen, J.B. Wolters.....................ƒ 1,90.

Proeve van een Purmerender Waterloo-Ct. Fol. Purmerende, J. Schuitemaker. ƒ 0,20.

Programma der feesten, bij gelegenheid der viering van het 290jarig bestaan der Leidsche hoogeschool. Gr. 8o. Leiden, Jac. Hazenberg Cz.....ƒ 0,10.

Programma van de maskerade, te houden door de leden van het Leidsche studentencorps, op Dingsdag den 6 Junij 1815. Gr. 8o. Leiden, Dezelfde. ƒ 0,10.

Programma van den gecostumeerden optogt, te houden bij gelegenheid van het XIXe Nederl. landhuishoudkundig congres te Assen, op Woensdag den 28 Junij 1865. Gr. 8vo. Assen, Erven D.H. van der Scheer........ƒ 0,25.

Redeliffe, J., Abraham Lincoln. Geschiedkundige roman. 1e deel. De ridders van den gulden cirkel. 1 afl. Gr. 8o. Rotterdam, H. Nijgh.......ƒ 0,20.


{==46==} {>>pagina-aanduiding<<}

Reilingh, Dz., W., Het christendom de godsdienst der zending bij uitnemendheid, Post 8o. Dockum, S.R. Schaafsma..............ƒ 0,30.

Rekenen, Beredeneerd, Een rekenboekje voor de lagere scholen, dienstig voor het klassik. rekenen op het bord. 1e stukje. Kl. 8o. Schoonhoven, S.E.v. Nooten ƒ 0,17½

Revius, J., Nog een woord over het monopolie der geneeskunst, aan de Eerste Kamer der Staten-Generaal aangeboden. Gr. 8o. Amsterdam, J.H. Tielkemeijer. ƒ 0,20.

Rhijn, L.J. van, De geregtelijke doodstraf. Uit christelijk oogpunt beschouwd. Post 8o. Amsterdam, H. Höveker..............ƒ 0,25.

Ringer, Eduard, Pro patria. Leerzang. Post 8o. Groningen, M. Smit. ƒ 0,25.

Rochedieu, E., Les disciples d'Emmaüs. Sermon. Gr. 8vo. La Haye, H.J. Gerritsen. ƒ 0,40.

Scheltema, C.S. Adama van, 18 Junij 1865. Gr. 8o. Amsterdam, P.M. van der Made. ƒ 0,07½; 25 ex. ƒ 1,50; 50 ex. ƒ 2,50; 100 ex.........ƒ 4,25.

Scheltema, C.S. Adama van, De stem van St. Helena. Getuigenis van Napoleon aangaande den Christus. Post 8o. Dezelfde...........ƒ 0,10.

Schooljongen, De stervende, uitgegeven door de Vereeniging ter verspreiding van godsd. blaadjes. 12o. Utrecht, Kemink & Zn. ƒ 0,12½; 25 ex. 2,75; 50 ex. ƒ 4,50.

Schotel, Dr. G.D.J., De burg van Leijden. Feestgave aan de HH. Studenten der Leijdsche Hoogeschool. Gr. 8o. Leiden, E.J. Brill........ƒ 0,75.

Schröder, A., De bruid van den arme. Naar het Hoogd. 3 deelen. Gr. 8o. (Met gelith. titelvignet.) Amsterdam, B. Eisendrath..........ƒ 7,50.

Schultz Jacobi, J.C., Oud en nieuw uit de geschiedeni sder Nederlandsch-Luthersche kerk. Post 8o. Rotterdam, W.L. Stoeller...........ƒ 1,60.

Schwarz, Marie Sophie, Een behaagzieke vrouw. Naar het Hoogd. Gr. 8o. (Met titelvignet.) Amsterdam, Wed. D. Kunst............ƒ 2,40.

Schweiger, Dr. C., Voorlezingen over het gebruik van den oogspiegel. (Uit het Hoogd.) door G.A.J. Baum Jr. Met door den schrijver aangegeven wijzigingen en verbeteringen en eene voorrede van Prof. Donders. Gr. 8o. (Met houtgravuren tusschen den tekst en 3 gelith. platen.) Breda, G.G. de Voogt.......ƒ 2,50.

Simons, G.J., Afscheidsrede gehouden te Wolvega, op Zondag den 14en Mei 1865. Gr. 8o. Oosterwolde, G.S. de Tempe.............ƒ 0,30.

Slag, De, bij Waterloo. Eene feestuitgave voor Nederland, voor het jaar 1865. Gr. 8o. Arnhem, P.A. de Jong...............ƒ 0,60.

Spiesz, Dr. F., Latijnsche vertaaloefeningen voor eerstbeginnenden. Naar den 14en druk uit het Hoogd. voor Nederlandsche scholen bewerkt door Dr. L.P. Ouwersloot. 1e cursus. Post 8o. Sneek, van Druten en Bleeker......ƒ 0,75.

Staalboek, Het, Verzameling van uitgezochte verhalen en anecdotes, verzameld door Cornelis. Post 8o. Gorinchem, C. Schook.........ƒ 0,25.

Storm op strand, of praktische wenken voor zeelieden bij het besturen van opene vaartuigen in branding of holle zee en het slepen van reddingbooten. Eene beschrijving met afbeelding van een draagbaar sloepkompas, benevens een leiddraad tot het redden en bijbrengen van drenkelingen. Naar het Engelsch door W. Sluyternan van Loo. Post 8o. (Met eene houtgrav.) Amsterdam, C.F. Stemler. ƒ 0,30.

Straatman, J.W., De stichting des Christendoms door Jezus van Nazareth, in hare hoofdtrekken geschetst. No. 5. Het keerpunt in het leven van Jezus. Post 8o. Groningen, L. van Giffen. Bij inteek. ƒ 0,25; afzond........ƒ 0,40.

Stuart, M. Cohen, Een bezoek in Paalstad. Eene volkslezing. Kl. 8o. Rotterdam, P.C. Hoog......................ƒ 0,40.

Swildens, J.H., Leesboek over eenige belangrijke en wetenswaardige zaken. Voor de hoogste kl. der lagere school. Kl. 8o. Amsterdam, G.v. Tyen en Zonen. ƒ 0,40.

Swildens, J.H., Aanleiding tot het verkrijgen van algemeene en onmisbare kennis. Een leesb. voor de middelste kl. der lagere school. 2e dr. Kl. 8o. Dezelfde. ƒ 0,20.

Taalgids voor reizigers, tot het voeren van gesprekken in de Hollandsche, Fransche, Duitsche en Engelsche talen. Naar de beste bronnen, hoofdzakelijk naar Baedeker's Manuel, voor Nederlanders bewerkt. Post 8o. Zutphen, P.B. Plantenga. In linn. ƒ 2,20.

Tarief, Nieuw, van in-, uit- en doorvoer voor Nederlandsch Indië. (Ook in 't Engelsch en Fransch.) Post 8o. Rotterdam H. Nijgh........ƒ 0,30.

Te Deum laudamus. Eene proza-vertaling van het ‘Te Deum laudamus;’ op de oorspronkelijke melodie gebragt met korte historische aanteekeningen. Post 8o. 's Gravenhage, M.J. Visser................ƒ 0,20.

Tellegen, Mr. B.D.H., De wet Eene toespr. Gr. 8o. Groningen, J.B. Wolters. ƒ 0,25.

Ternooy Apél, K.F., Toespraak naar 2 Kron. XV: 12, gehouden in de voormiddaggodsdienstoefening van 18 Junij 1865, in de Noorderkerk te Amsterdam. Gr. 8o. Amsterdam, Ipenbuur & van Seldam.............ƒ 0,30.


{==47==} {>>pagina-aanduiding<<}

Tetroode, A.J. van, Waterloo. Feestlied der vijftigjarige gedachtenisviering van 16-18 Junij 1815. Amsterdam, 's Gravenhage. Herziene 3e uitgaaf. Roy. 8o. 's Gravenhage, A.J. van Tetroode.............ƒ 0,05.

Tuuk, H.N. van der, De heeren R., Koorders en Cohen Stuart, naar aanleiding van hun schrijven over den Min. van Kol. en de heeren Veth, Roorda en Engelmann in de ‘Javabode’ beantwoord. Gr. 8o. Amsterdam, Loman & Verster..ƒ 0,30.

Valk, M. en D., Wis- en natuurkundige vraagstukken en opgaven, opgegeven op vergelijkende examens en examens in de wiskunde, van 1856 tot 1864. Post 8o. (19 bl. antwoorden.) Deventer, J. Brinkgreve..........ƒ 0,40.

(Veen, Az., J.v.d.,) Welkomstgroet aan de bezoekers van Drenthe. Post 8o. Assen, Erven D.H. van der Scheer.............ƒ 0,10.

Veenendaal Jz., E.J., De Heer was met ons! Geschenk voor de Nederlandsche jeugd, ter herinnering aan de Junijdagen van 1815. Voor school en huis. Post 8o. (Met gelith. plaatje.) Arnhem, J.W. & C.F. Swaan. ƒ 0,40; 25 ex. à 0,35; 50 ex. à ƒ 0,30; 100 ex. à................ƒ 0,25.

Veenendaal Jz., L.L., 1813-1815. De gebeurtenissen van 1813-1815, herinnerd aan de kinderen van Nederland. Kl. 8o. Amsterdam, A. Hoogenboom...ƒ 0,15.

Velzen, Dr. S K. Thoden van, Hebben de artikelen des algemeenen christelijken geloofs voor de zaak des christendoms uitgediend? Post 8o. Rotterdam, D.J.P. Storm Lotz......................ƒ 0,50.

Velzen, Dr. S K. Thoden van, De opstanding van Jezus Christus, eene eeuwige gedenkwaardige gebeurtenis, naar 2 Timotheus II: 8. 2e druk. Gr. 8o. 's Gravenhage, M.J. Visser..................ƒ 0,40.

Vereeniging, Nederlandsche, tot afschaffing van sterken drank. 21e jaarverslag. 1864. Gr. 8o. Amsterdam, H.W. Mooij............ƒ 0,30.

Vermeer, Az., J., Onze dankbaarheid. Zondag 18 Junij 1815 herdacht op Zondag 18 Junij 1865. Post 8o. Kampen, S. van Velzen Jr. ƒ 0,20; 25 ex...ƒ 4, -.

Verslag van de vergadering der confessioneele vereeniging, gehouden te Utrecht den 27 April 1865 door leeraren en leden der Nederlandsche Hervormde kerk. Gr. 8o. Utrecht, Kemink & Zoon..............ƒ 0,40.

Verzameling van belangrijke stukken, van Paus Pius IX, uitgegeven gedurende zijne 19jarige pontificale regering, in Latijnsche tekst, gedrukt naar de keulsche uitgave. Gr. 8o. Arnhem, P.A. de Jong...........ƒ 0,60.

Verzameling van wetten, besluiten en voorschriften, betreffende het gevangeniswezen over 1864. Roy 8o. ('s Gravenhage, van Weelden & Mingelen)..ƒ 0,50.

Verzameling Register over de jaren 1860-1864. Roy. 8o. Dezelfde..ƒ 0.50.

Vloten, Dr. J. van, Beknopte geschiedenis der Nederlandsche letteren; een leer- en handboek voor hoogere burger- en andere scholen, en alle verdere belangstellenden. Post 8o. Tiel, H.C.A. Campagne............ƒ 3,40.

Vloten, Dr. J. van, De levensbode. Tijdschrift op onbepaalde tijden. I. Post 8o. Zutphen, W.J. Thieme & Co................ƒ 1,50.

Voorstelling, Allegorische, ter herinnering aan den slag van Waterloo. Met dichterlijk bijschrift van S.J. van den Bergh. (1 blad lithogr. fol.) 's Gravenhage, F.J. de Zwaan. ƒ 0,15; op carton................ƒ 0,50.

Volksliedje op den feestdag van 18 Junij 1815-1865. Uitgegeven geheel ten voordeele van het fonds voor de gewapende dienst in de Nederlanden. Gr. 8o. 's Gravenhage, M.J. Visser. ƒ 0,02; 25 ex. ƒ 0,40; 50 ex......ƒ 0,50.

Vraag, De,: Waarom leggen verscheidene predikanten der moderne rigting hunne bediening neder? Beantwoord door eenige der beroemdste godgeleerden van die rigting. Post 8o. Groningen, A.L. Scholtens..........ƒ 0.30.

Walterop, W. van. De Heilige martelaren van Gorcum, geschiedkundige beschrijving. 12o. 's Hertogenbosch, G. Mosmans..............ƒ 0,15.

Wennekendonk, J.G., Preken over het lijden en sterven van onzen Heer Jezus Christus. 2e zestal. Gethsemane. De beschuldiging. Kerkelijk goedgekeurd. Gr. 8o. Utrecht, Wed. J.R. van Rossum..............ƒ 1, -.

Werthweyn, P., De omwenteling van 1813. Historisch-dramatisch-allegorische voorstelling in drie afdeelingen. Gr. 8o. Amsterdam, M. Smit & W. Färber. ƒ 0,60.

Wet op het binnenlandsch gedistilleerd van 20 Junij 1862 (Staatsblad no. 62) en verdere wetten op dat middel, verkort en toegelicht door C.W.J. Croes. Kl. 8o. 's Hertogenbosch, G.H. van der Schuyt............ƒ 0,50.

Wet en tarief van regten op den in-, uit- en doorvoer in Nederlandsch Indie, van koopmansgoederen, manufacturen, dranken enz. voor 1866-1872. Gr. 8o. Amsterdam, C.F. Stemler..................ƒ 0,30.


{==48==} {>>pagina-aanduiding<<}

Wet van den 3en Junij 1865, houdende goedkeuring van het verdrag betreffende de suikerbelasting tusschen Nederland, Belgie, Frankrijk en Engeland, (Stbl. no. 62) en wet van den 2en Junij 1865. houdende bepalingen omtrent den accijns op de suiker (Stbl. no. 63). Gr. 8o. Amsterdam, Blikman en Sartorius. ƒ , .

Wetten, Geneeskundige, van den 1 Junij 1865. Met de daarover vooral in de 2e Kamer der Staten-Generaal gewisselde stukken en gehouden beraadslagingen uitgegeven onder toezigt van R.J. Opwyrda. 1e afl. Gr. 8o. Nijmegen, H.C.A. Thieme......................ƒ 0,87½.

Wetgeving, De geneeskundige, in 1865 tot stand gebragt door Mr. J.R. Thorbecke, verklaard, toegelicht en opgehelderd door Dr. L.H. Verwey onder medewerking van een regtsgeleerde. 1e stukje. Gr. 8o. Rotterdam, H. Nijgh..ƒ 0,30.

Wildschut, D.H., Proeve van herziening der Evangelische gezangen, bij de christelijke gemeenten der Nederlandsche Hervormde kerk in gebruik. Post 8o. Amsterdam, J. Brandt & Zoon; Haarlem, Joh. Enschedé & Zonen; Groningen, Erven R.J. Schierbeek, en Erven Wed. M. van Heyningen Bosch.......ƒ 2,75.

Wijck, Jhr. van der, Openbare brief aan Dr. W. Scheffer. Gr. 8o. Groningen, J.B. Wolters.....................ƒ 0,25.

Wijnmalen, T.C.L., Pascal als bestrijder der Jezuiten en verdediger des christentendom. Roy. 8o. Utrecht, W.F. Dannenfelser.........ƒ 2, -.

Zeelts rekenboekjes. 1e reeks. 1e honderdtal door W.G. Meulevelt. Kl. 8o. 2e reeks. 1e honderdtal. Kl. 8o. Amsterdam, W.H. Zeelt. Per no.......ƒ 0,07.

Zegen, De, Gods door Waterloo. Gemoedelijke opmerkingen van A.Z. (Medegedeeld door Multatuli.) Gr. 8o. Amsterdam, R.C. Meijer......ƒ 0,10.

Zigeler, A.G., Neêrlands verlossing herdacht. Amsterdam, H. de Hoogh..ƒ 0,20.



Ter beoordeeling ontvangene boeken.


Agatha, Eva Strooveld.

Algemeen Woordenboek van het Practisch leven, 12e afl.

Beima, De Aarde voor den Zondvloed, afl. 1 en 2.

Brunings, P.F., Een Rendez-vous.

Brunings, P.F., De verloren Zoon.

De Economist, Junij en Julij.

Griethuijzen, W.Th. van, Schetsen uit den vreemde.

Gustave Aimard, De Vrijkogel.

Hartsen, F.A., Het hoog belang.

Hartsen, F.A., Aanteekeningen over Moraal.

Helge, J.E., Schetsen van Natuurverschijnselen.

Hoogvliet, W., Een woord.

Hoogvliet, W., Twee Testament-quaestiën.

Koetsveld, C.E. van, Toespraken.

Leeuw, L. de, Ben-Onie. 2e afl.

Lennep, Mr. J. van, Neerlands legenden.

Lenting, Mr. L. Ed., Vaderlandsche geschiedenis.

Maronier, J.H., Bibliotheek van Moderne Theologie, VI, 5.

Maronier, J.H., Bibliotheek voor moderne theologie, 6e deel, 3e en 4e afl.

Mededeelingen van de vereeniging ter beoefening der geschiedenis van 's Gravenhage, I. en II. 1e afl.

Mededeelingen van het Nederlandsch Zendelinggenootschap.

Merkwaardigheden der Natuur.

Mühlbach, L., De laatste levensdagen van Catharina II.

Mühlbach, L., De Groote Keurvorst, 2e ged. dl. 1 en 2.

Muurling, Resultaten van onderzoek en ervaring.

Neêrlands kansel, No. 6.

Neêrlands Plantentuin, 5e en 6 afl.

Poelman, Kracht der verschijning.

Praetisch volksboek, Museum voor Natuur, Kunst en Wetenschap. 8e afl.

Pressensé, E. de, Het Land van 't Evangelie.

Rijn, L.J. van, De geregtelijke doodstraf.

Rijnenberg, L., Shakespeare.



{==49==} {>>pagina-aanduiding<<}

Lijst van boeken en geschriften, 
van 15 aug-15 sept. 1865 
in Nederland verschenen.


Deze lijst wordt in elk nommer vervolgd.


Aardrijkskunde, Kleine, van Friesland. Kl. 8o. Dragten, A. Plantinus Jz. 1864. ƒ 0,07½, 25 ex...................ƒ 1,25.

Allihn, Dr. F.H.Th., De grondbeginselen der algemeene ethica, benevens eene verhandeling over de verhouding der godsdienst tot de zedelijkheid. Naar het Hoogd., verkort uitgegeven door Mr. A.J. Sandberg. Gr. 8o. Utrecht, Kemink & Zoon.....................ƒ 2, -.

Almanak, Bouwkundige, voor het jaar 1865, door P.D. Scheffelaar. 16e jaarg. Post 8o. (Met uitsl. gelith. plaat.) Gorinchem, A. van der Mast. In linnen. ƒ 1, -.

Baarschers, H., De kinderen van den buitenman; een schoolboekje, bevattende korte lessen over landhuishouding. Kl. 8o. (Met houtgrav. tusschen den tekst.) Zwolle, W.E.J. Tjeenk Willink.................ƒ 0,20.

Banning, H.A., Cécile. Eenige bladzijden uit het boek der revolutie. Post 8o. Amsterdam, C.L. van Langenhuyzen..............ƒ 1,10.

Becking, W.A., Het is de Heer! Leerrede naar Joh. 21:7. m.g. Gr. 8o. Sneek, J. Campen.......................ƒ 0,20.

Beets, Nicolaas, De wandel met God. Leerrede gehouden den Zondag na het overlijden van den eerwaarden Samuel Gerhard Jorissen, Emeritus predikant te Utrecht. Gr. 8o. Utrecht, J. Bijleveld................ƒ 0,20.

Bleibtreu, L.C., Theoretisch en practisch volkshuishoudkundig rekenboek. (Uit het Hoogd.) door G. van Milligen en L.B. Fikkert. 1e afl. Rotterdam, H. Nijgh. ƒ 1,40.

Bösken, J.H., en N. Beets, Toespraken gehouden bij het graf van den WelEerw. Zeer Geleerden S.G. Jorissen, Emer. pred., overleden 27 Juli 1865. Post 8o. Utrecht, J. Bijleveld...................ƒ 0,10.

Bruna, G., Kort begrip van de waarheid, die in Christus is; ten dienste van hen, die zich bereiden tot het afleggen der christelijke geloofsbelijdenis in de Hervormde kerk. 4e verbeterde druk. Kl. 8o. Rotterdam, Verbruggen & van Duym. ƒ 0,12½.

Bunjan, Joh., Eens christen reize naar de eeuwigheid. Met ophelderende aanmerkingen van L. de Beveren. 2e goedk. dr. 1e afl. Kl. 8o. Utrecht, J.J.H. Kemmer. ƒ 0,25.

Canisius, De zalige Petrus, priester der societeit van Jezus. Eene levensschets, vermeerderd met belangrijke familie-aanteekeningen. Post 8o. Amsterdam, C.L. van Langenhuyzen....................ƒ 0,75.

Chrestomathie, Nederlandsche, of bloemlezing uit de werken van voorname Nederlandsche prozaschrijvers en dichters, ten behoeve van meergevorderde leerlingen, door T. Knuivers. Kl. 8o. Amsterdam, Schalekamp, van de Grampel en Bakker.....................ƒ 0,30.

Dale, A. van, Een lied ter herinnering op den 50jarigen gedenkdag van den slag bij Waterloo. Gr. 8o. Oostburg, A.J. Bronswijk.........ƒ 0,15.

Dihle, A., Opstellen ter vertaling in het Grieksch, bewerkt door Dr. A. Ekker. 1e afd. Gr. 8o. Utrecht, W.F. Dannenfelser...........ƒ 1,50.

Enschedé, A.J., Archief der stad Haarlem. 1e aflevering. Gr. 8o. Haarlem, A.C. Kruseman....................ƒ 0,50.

Félix, J.W., Christus en zijne kerk afgebeeld in de schaduwen van het Oude Testament. Post 8o. Heeg, H. Bokma ƒ 0,50; in linnen......ƒ 0,80.

Geelhoed, W.O., Zonderlinge levensloop van den Drentschen schoolmeester W.O. Geelhoed. Post 8o. Assen, J. Hemmes.............ƒ 0,90.

Groot, P. Hofstede de, Het christendom de bron der vrijheid. Godsdienstige herdenking van de overwinning bij Waterloo. Gr. 8o. Groningen, A.L. Scholtens. ƒ 0,25.

Gunning, Dr. J.W., Een eisch van het natuuronderzoek toegelicht uit de geschiedenis der scheikunde. Inwijdingsrede, bij de aanvaarding van het hoogleeraarsambt in de schei- en artsenijbereidkunde aan het Athenaeum Illustre te Amsterdam, den 3en April 1865 gehouden. Gr. 8o. Utrecht en Amsterdam, C. van der Post Jr. en C.G. van der Post..................ƒ 0,50.


{==50==} {>>pagina-aanduiding<<}

Gunning, Jr. J.H., Gordel en wijnkruik. Jeremia 13:1-17. Nieuwe omgewerkte uitgave. Post 8o. Utrecht, Kemink & Zoon...........ƒ 0,90.

Haar, Dr. B. ter, De St. Paulus rots. 5e druk. Guldens-editie. Poëzie. No. 1. Post 8o. Arnhem, D.A. Thieme..............ƒ 1, -.

Hartevelt, D., Herinneringen uit Algiers. Guldens-editie. No. 56. Post 8o. (Met 5 gelith. platen.) Arnhem, Dezelfde.............ƒ 1, -.

Hammacher, H.G., Nog iets over de calamiteuse polders. Gr. 8o. Oostburg, A.J. Bronswijk....................ƒ 0,20.

Harting, P., Notices zoologiques, anatomiques et histiologiques, sur l'orthragoriscus ozodura; suivies de considérations sur l'ostéogénèse des teléostrins en général. Publiées par l'Académie Royale des sciences à Amsterdam, Gr. 4to. (Met 8 gelith. platen.) Amsterdam, C.G. van der Post............ƒ 2,10.

Houdt aan in het gebed! Gebedenboekje. Het Hoogd. gevolgd door W.F. Barbiers. Nieuwe uitgave. 12o. Utrecht, C. van der Post Jr.........ƒ 0,50.

Karmarsch, Carl, De eerste winst in elk bedrijf. Voorlezing over economie in werkplaatsen. (Uit het Hoogd.) Gr. 8o. Arnhem, J. Voltelen......ƒ 0,25.

Kolff, A. van der, Geschiedenis der Israëlieten voor scholen en huisgezinnen. Kl. 8o. Amsterdam, D.B. Centen.................ƒ 0,30.

Krantenlêsen, It, fen boer Pîbe, bilústere thruch sîn lîtsfeint. Up rim brocht thruch Jentje Sytema. Kl. 8o. Easterwolde, G.S. de Tempe.....ƒ 0,20.

Kreling, W., Beginselen der meetkunde. Post 8o. (Met houtsneefig. tusschen den tekst.) Groningen, J.B. Wolters...............ƒ 1,25.

Kuenen, A., Historisch-kritisch onderzoek van de boeken des ouden verbonds. Gr. 8o. Leiden, P. Engels ƒ 5,25; 3. dln. compleet..........ƒ 15,15.

Lambers, J.A.P. Ris. Getuigenissen en roepstemmen. Zestal leerredenen. No. 1. Tot hiertoe heeft ons de Hecre geholpen. 1 Sam. VII:12b. (Met het oog op den 50en jaardag van Waterloo.) Gr. 8o. Rotterdam, G.B. Poeschman. Bij int. ƒ 0,12½; afzond.....................ƒ 0,15.

Leerredenen, Tweetal, - Bevestigings-leerrede door W.H.J. Baart de la Faille en intree-leerrede door H. Leeumans. Gr. 8o. Heeg, H. Bokma....ƒ 0,30.

Lehmann, L., Inwijdingsrede over de trapswijze ontwikkeling der verloskunde, als zelfstandige wetenschap voornamelijk in Nederland. Gehouden den 2en Nov. 1864. Gr. 8o. Amsterdam, C.G. van der Post...........ƒ 0,75.

Liefde, J. de, Zestal leerredenen. No. 2. De geschiedenis van het geloof van Rachab, over Jozua VI:25a. Post 8o. J.J.H. Kemmer. Per vel van 16 bl...ƒ 0,12½.

(Marle, Mr. C. van,) De ongelukkige krijgstogt tegen de Sarmaten, Tartaren, Scythen enz. Moskou bij het feest van Waterloo herdacht. Gr. 8o. Utrecht, C. van der Post Jr....................ƒ 0,20.

Meppen, K.N., Feest en kerkliederen. Kl. 8o. Leyden, de Breuk & Smits. ƒ 0,60.

Multatuli, Japanse gesprekken. Herdruk. Gr. 8o. Amsterdam, R.C. Meyer. ƒ 0,40.

Multatuli, Wijs mij de plaats waar ik gezaaid heb! 3e druk. Gr. 8o. Dezelfde ƒ 0,45.

(Napoleon III), Geschiedenis van Julius Caesar. (Uit het Fransch) vertaald met goedkeuring van den schrijver (door Lod. Muller.) 1e deel. Gr. 8o. Utrecht, L.E. Bosch & Zoon.....................ƒ 4,50.

Oosterzee, J.J. van, Een psalm der bevrijding. Leerrede op het halve eeuwfeest van Waterloo. Gr. 8o. Rotterdam, Verbruggen & van Duym....ƒ 0,30.

Oosterzee, J.J. van, Het Paasch-evangelie. Leerrede. Gr. 8o. Dezelfde. ƒ 0,30.

Portret van Eeltje Hiddes Halbertsma, Med. Doctor, geb. te Grouw, 8 Oct. 1797 en aldaar overleden 22 Maart 1858. (1 blad lithogr. in fol.) Leeuwarden, W. Eekhoff. ƒ 1, -; op groot papier...............ƒ 1,50.

Portret van T.R. Dijkstra. (1 blad lithogr. in fol.) Dezelfde....ƒ 1, -.

Rarey, J.S., Het geheim om paarden te temmen. Uit het Engelsch vertaald en met zeer vele aanteekeningen vermeerderd door D.C. Steyn Parvé. 2e druk. Post 8o. Utrecht, C. van der Post Jr.............ƒ 1,25.

Rau, Mr. S.J.E., Dicht- en zedekundige studiën. Post 8o. Utrecht, Kemink & Zoon.....................ƒ 0,90.

Reintje de Vos. Het oorspronkelijke vrij naverteld door J.E. Hartmann. Naar het Hoogd. door S.J. van den Bergh. Met 37 staalgravuren naar oorspronkelijke teekeningen van H. Leutemann. Afl. 1-8. Post 8o. Utrecht, C. van der Post Jr. Per afl........................ƒ 0,32½.

Rekenboek, Nieuw practisch, voor de lagere scholen. 6e stukje. Winst- en verlies-, gezelschaps- en rabatrekening, korting voor kontante betaling, provisie- en effecten-rekening. Kl. 8o. Meppel, H. ten Brink.........ƒ 0,15.


{==51==} {>>pagina-aanduiding<<}

Rekenboek, 7e stukje. Menging- en ruiling-rekening, ketting-regel, zamengestelde evenredigheden en gemengde voorstellen. Kl. 8o. Dezelfde...ƒ 0,15.

Roorda van Eysinga, S.E.W., Mijne verbanning. De officiëele waarheid. Gr. 8o. 's Gravenhage, Gebr. J. en H. van Langenhuysen........ƒ 0,75.

Rutgers van der Loef, Dr. A., Feestrede bij de plegtige viering van het halve-eeuwfeest der militaire Willemsorde, uitgesproken te Leiden, in de St. Pieterskerk, den 27 Junij 1865. 3e druk. Gr. 8o. Leiden, D.J. Couvée en D. Noothoven van Goor.....................ƒ 0,25.

Ruys, J.J., De zaligheid der zachtmoedigen. Leerrede over Mattheus V:5. Post 8o. Utrecht, J.J.H. Kemmer.................ƒ 0,25.

Sarsena of de volmaakte bouwmeester, behelzende den oorsprong en de inrigting der Vrijmetselaars-orde, beschreven en medegedeeld door eenen broeder vrijmetselaar. 3e druk, naar het Hoogd. Kl. 8o. Rotterdam, P.M. Bazendijk..ƒ 1,80.

Schaik, C. van, Vader Machiel, een Drentsche novelle. Post 8o. Amsterdam, Hendrik Vleck......................ƒ 1,50.

Scheffelaar, D.P. van Weezel, Toepasselijke vraagstukken op de natuur- en werktuigkunde. Post 8o. (Met gelith. uitsl. plaat met 25 figuren.) Gorinchem, G.C. van der Mast....................ƒ 0,50.

Schetsen en beelden door de oude Richard. Uitgegeven ten voordeele der oprigting eener bewaarschool in de gemeente Spaarndam. Met een woord van aanbeveling door B. ter Haar Romeny. Post 8o. Haarlem, J.F. van Dobben. ƒ 1,20; in linnen.......................ƒ 1,50.

Sterfbed, Een, Uit het Frausch met een voorwoord van Dr. A. Capadose. Kl. 8o. Amsterdam, H. Höveker. ƒ 0,15; 25 ex.............ƒ 3, -.

Stromeyer, Louis, De uitwendige beleedigingen en heelkundige zieken van het hoofd. (Uit het Hoogd.) in het Nederduitsch overgebragt. 2e gedeelte. Gr. 8o. Utrecht, C. van der Post Jr. 2e ged. compl..............ƒ 3,60.

Swaving, Dr. C., De oorzaken en gevolgen der ongezondheid van eenige gevangenissen en hospitalen op Java, met een plan van het terrein en de gebouwen aan de ‘Waterplaats’ te Batavia en tabellen. Gr. 8o. (17 bl. tabellen en gelith. uitsl. kaart.) Delft, J. Waltman Jr................ƒ 3,50.

Tafel, Korte tijdrekenkundige, der vaderlandsche geschiedenis voor de hoogere klassen van lagere en de lagere van de middelbare scholen. Kl. 8o. 's Gravenhage, Erven Thierry & Mensing.................ƒ 0,10.

Verhaal van den moord bij het huis der Heide in de gemeente Norg, gepleegd op den persoon van Johannes Arnoldus Stieber, door de kolonisten J.W.A. de Mooy en J.K. van Schenck, op den 24en Febr. 1865. Naar echte bescheiden medegedeeld door Mr......s. Kl. 8o. C. van Gorcum Braaksma...ƒ , .

Verslag aan den Koning over de openbare werken in het jaar 1864. Gr. 4o. 's Gravenhage, van Weelden en Mingelen...........ƒ 1,50.

Volkslied, bij gelegenheid van de plegtige onthulling van den gedenknaald aan het strand te Scheveningen. 24 Aug. 1865. Gr. 8o. 's Hage, L.F.J. Eichler. ƒ 0,03.

Waarnemingen, Meteorologische, in Nederland en zijne bezittingen, en afwijkingen van temperatuur en barometerstand op vele plaatsen in Europa. Uitgegeven door het Koninklijk Meteorologisch Iustituut. 1864. Langw. 4o. Utrecht, Kemink & Zoon.....................ƒ 5, -.

Wallace, A.R., Over de physische geographie van den Indischen archipel. Voordracht den 8en Juni 1863 gehouden voor de Royal geographical society te Londen, uit het ‘Journal’ dier maatschappij vertaald en door eenige aanteekeningen opgehelderd door P.J. Veth. Roy. 8o. Zalt-Bommel, Joh. Noman & Zn. ƒ 0,50.

Wet van 29 Julij 1851 (Stbl. No. 85), regelende de zamenstelling, inrigting en bevoegdheid der gemeentebesturen. Met de wijzigingen der wet van den 7. Julij 1865 (Stbl. No. 79). Post 8o. Schiedam, H.A.M. Roelants.......ƒ 0,20.

Winkel, Dr. L.A. te, De grondbeginselen der Nederlandsche spelling. Regeling der spelling voor het woordenboek der Nederlandsche taal. Van wege de Redactie bewerkt. 2e druk. Roy. 8o. Leiden, D. Noothoven van Goor.....ƒ 2,75.

Wiseman, Kardinaal, Leerredenen over onzen Heer Jezus Christus en over zijne heilige moeder. Met toestemming van zijne eminentie uit het Eng. vertaald door een R.K. priester. 1e deel. Gr. 8o. Leiden, J.W. van Leeuwen. Bij inteek. ƒ 1,50; buiten inteek..................ƒ 1,80.

Woorden en zamenspraken in de Hollandsche, Fransche, Duitsche en Engelsche talen. Leiddraad voor degenen, welke die talen grondig en gemakkelijk willen leeren spreken en schrijven. Post 8o. Zutphen, P.B. Plantenga...ƒ 1,2


{==52==} {>>pagina-aanduiding<<}

Worp, J., Tweede zangboekje. Verzameling van oefeningen en liedjes, in geleidelijke volgorde voor het zangonderwijs in de lagere school. Post 8o. Groningen, J.B. Wolters......................ƒ 0,30.

Worp, J., Wenken voor den onderwijzer bij het gebruik van het 2e zangboekje. Post 8o. Dezelfde....................ƒ 0,15.



Ter beoordeeling ontvangene boeken.


Dickens, Onze wederzijdsche Vriend, 1. dl.

Grube, A.W., Schetsen en Tafereelen uit het Rijk der Natuur.

Grube, A.W., Schetsen en Tafereelen uit de Geschiedenis der Middeleeuwen.

Grube, A.W., Schetsen en Tafereelen uit de Geschiedenis van den nieuwen tijd.

Joncker, J.A., Tafereelen der Noord-Nederlandsche Geschiedenis, 2 dln.

Jongh, Mr. E.T. de, en Mr. A. Oudemans, Handboek voor den Kantonregter en den Ambtenaar.

Jorissen, Th., Bijdragen tot de Geschiedenis der omwenteling van 1813, 2e stuk.

Jorissen, Th., Schets der algemeene Geschiedenis.

Jorissen, E.J.P., Vlucht of volharding.

Kannegiesser, Algemeene Geschiedenis, 2 dln.

Klidens, G.A. van, Handboek der Aardrijkskunde.

Knuivers, T., Leerboek van de Geschiedenis des Vaderlands.

Logchem, J. van, 1500 gemengde oefeningen.

Maronier, J.A., Bibliotheek van Moderne Theologie, 7e deel, 1e afl.

Moerkerken, P.H. van, Lessing's Nathan der Weise.

Nijhoff, Mr. Is. As., Bijdragen voor Vaderlandsche Geschiedenis en Oudheidkunde. Practisch Volksboek, Museum voor Natuur Kunst en Wetenschap, afl. 8, 9 en 10.

Pütz, Grondbeginselen der Aardrijkskunde, 2 dln.

Schipper, L., Nieuw Dichtbundeltje voor Kinderen.

Schneither, Mr. J.A., Romeinsche antiquiteiten.

Smid, A., Uit verleden en heden.

Smildens, J.H., Leesboek.

Smildens, J.H., Aanleiding.

Snijders, Dr. C.J., Leer der gezondheid, 9e afl.

Spiesz, Latijnsche Vertaaloefeningen. Therapeutisch woordenboek, 10e afl.

Thoden van Velzen, Dr. S.K., Een woord voor onzen tijd.

Verslagen en Mededeelingen der Koninklijke Akademie van Wetenschappen. Afd. Natuurkunde. Tweede reeks. 1e dl. 2e stuk. - Afd. Letterkunde. 9e dl. 2e stuk.

Vries, B.L., Allereerste gronden der Cijferkunst.

Westerman, Nederl. Tijdschrift voor de practische beoefening der Ned. Taal, 2e afl.

Westerman, Bato, Tijdschrift voor Jongens, afl. 7.

Wijnmalen, P.C.L., Pascal.

Wijnne, Dr. J.A., Geschiedenis van het Vaderland, 1e deel.

Worp, J., Tweede Zangboekje.

Worp, J., Wenken bij het gebruik van het tweede Zangboekje.

Zeegers, L.Th., Praktische oefeningen.



{==53==} {>>pagina-aanduiding<<}

Lijst van boeken en geschriften, 
van 15 sept.-15 oct. 1865 
in Nederland verschenen.


Deze lijst wordt in elk nommer vervolgd.


Abelly, Lodewijk, Leven van den H. Vincentius-a-Paulo, stichter en eerste overste van de congregatie der missie en van de dochters van liefdadigheid. Uit het Fransch vertaald door N.A. Janssen, 3 deelen. Gr. 8o. 's Hertogenbosch, G. Mosmans......................ƒ 6, -.

Agatha, Eva Strooveld. Photographiën. Post 8o. (Met gelith. titelvignet.) Leiden, van den Heuvel & van Santen ƒ 1,90; in linnen.........ƒ 2,60.

Ahn, Dr. F., Handboek der Fransche conversatietaal, door L. Rijnenberg. Kl. 8o. Kampen, K. van Hulst...................ƒ 0,55.

Aimard, G., De Mexikaansche nachten. Naar de derde Fransche uitgave. Post 8o. (Met gelith. titelvign.) Leiden, v.d. Heuvel & van Santen. ƒ 1,90: in linnen ƒ 2,60.

Aimard, G., De Salteadores. Naar het Fransch door L.C. Cnopius. Post 8o. (Met 8 gelith. platen.) Leiden, van den Heuvel & van Santen....ƒ 1,90.

Augustinus, Aurelius, De biecht voor God van een groot man, of de bekentenissen van Aurelius Augustinus. Nieuwe uitgave. 12o. Amsterdam, W.H. Kirberger. ƒ 0,40.

Batenburg Jr., D. van, Gids op eene reis van en naar Java, met een koopvaardijschip; bevattende tevens: behalve het bezienswaardigste wat men op die reis aantreft, alles wat voor den reiziger nuttig en noodig is te weten. Post 8o. (Met gelith. kaart.) Utrecht, J.G. Broese.............ƒ 1,10.

Baxter, M., Lodewijk Napoleon, de voorspelde overste der wereld, en toekomende persoonlijke antichrist. Bevattende een onderzoek van de stellingen van G.S. Faber, Edward Irving, E. Bickersteth, T. Birks, C. Maitland, enz. (Met 9 tafelen en 2 kaarten.) Naar het Eng. 1e afl. Post 8o. Compl. in 16 afl. Utrecht, H. Melder. ƒ 0,10.

Beets, Nicolaas, Laat ons het goede doende niet vertragen. Redevoering uitgesproken te Zeist in de kerk der Evangelische Broedergemeente, den 27. Juli 1865. Gr. 8o. Zeist, J.W. Eversz.................ƒ 0,25.

Belastingen, Directe, in- en uitgaande regten en accijnsen. Vervolg op de alphabetische tafel, betreffende de verzameling van wetten, besluiten enz., voorafgegaan door eenige dienstige opgaven. 1865. Gr. 8o. (Nijmegen, H. ten Hoet.). ƒ 1,75.

Bello, Ph., Handleiding voor de algebra. 2e st. Post 8o. Groningen, J.B. Huber. ƒ 1,20.

Bergrede, De, Afzonderlijke uitgave uit de bijbelverklaring, bewerkt naar Lange's Bibelwerk. Gr. 8o. Zuid-Beijerland, L. Rijsdijk.........ƒ 1,25.

Blume, Dr. W.H., Troost en vermaning in voorva len uit het christelijk leven. Naar het Hoogd. met eene voorrede van F.M. Looman. Post 8o. Rotterdam, G.B. Poeschmann....................ƒ 1, -.

Bohl J. Gz., Mr. Joan, Beschikkingen ten behoeve der armen. Eene aanteekening op art. 925 B.W. Gr. 8o. Rotterdam, G.W. van Belle.......ƒ 0,75.

Boon, K., 1815. Herinnering aan Waterloo. Dramatische schets in drie tafereelen, voor rederijkers. Post 8o. Nieuwe Niedorp, J. Groot.........ƒ 0,80.

Brehm, Dr. A.E., Het leven der vogels. (Uit het Hoogd.) voor den Nederlandschen lezer bewerkt. 1e stuk. Gr. 8o. (Met 2 chromolith. en 3 gelith. platen.) Compl. in 2 stukken. Haarlem, A.C. Kruseman...........ƒ 2,90.

Brief, Open, van den algemeenen kerkeraad der Hervormde gemeente te Utrecht aan de algemeene kerkeraden der Hervormde gemeenten in Nederland. Gr. 8o. Utrecht, Kemink en Zoon..................ƒ 0,10.

Brieven uit Lilliput. I. Over militaire geneeskunde; eene bijdrage ten bewijze hoe de inrigting van de militaire geneeskundige dienst in Nederland volmaakt en in Lilliput een lorreboel is. Gr. 8o. Amsterdam, R.C. Meijer.....ƒ , .

Brieven en andere bescheiden rakende het beleg van Alkmaar in 1573, naar de oorspronkelijke stukken uitgegeven door Dr. J.J. de Gelder. Gr. 8o. (Met 2 bl. facsimilés van handteekeningen.) Alkmaar, Herm. Coster & Zoon..ƒ 1,50.

Bronkhorst, J., Tweede verzameling van vragen en opgaven over de beginselen der cijferkunst van H. Strootman, ten behoeve van hulponderwijzers en kweekelingen. Kl. 8o. Vlaardingen, J.F.C. Brückwilder...........ƒ 0,20.


{==54==} {>>pagina-aanduiding<<}

Brunings, P.F., De verloren zoon. Historische novelle. Post 8o. (Met gelith. titelvignet.) Leiden, van den Heuvel & van Santen ƒ 1,90, in linnen. ƒ 2,60.

Brunings, P.F., Een rendez-vous. Post 8o. Kampen, K. van Hulst..ƒ 0,80.

Bruyn, A.J. de, Handleiding tot het praktisch hoefbeslag, inzonderheid ingerigt ten dienste der bereden korpsen. Uitgegeven met voorkennis van het Departement van Oorlog. Gr. 8o. (Met houtgrav. tusschen den tekst.) Utrecht, Kemink & Zn. ƒ 1,50.

Buchan, Dr. William, Huisselijk geneesboek. Naar het Engels Gr. 8o. Rotterdam, Burghout & Bergé....................ƒ 1,40.

Buchan, Dr. William, Begin, voortgang en genezing der geheime ziekten. Gr. 8o. Dezelfde.......................ƒ 0,35.

Buyn, Mr. L.A.P.F., Grondeigendom op Java. Gr. 8o. Breda, Broese & Co. ƒ 0,50.

Burg, E.A. van der, Scheikundige mededeelingen betreffende kina-alkaloïden en stikstofbepaling. Gr. 8o. Rotterdam, H. Nijgh..........ƒ 0,90.

Caracciolo, E., Verborgenheden der Napolitaansche kloosters. Uit het Italiaansch door Servaas de Bruin. 2e dl. Post 8o. Dordrecht, P.K. Braat. 2 dln. compl. ƒ 2,90.

Cobden's, Nederige navolgers in Indie. Een beschamend woord voor alle bestrijders der liberale koloniale politiek. Gr. 8o. 's Gravenhage, H.C. Susan CHzn. ƒ 0,30.

Diephuis, Mr. G., Handboek voor het Nederlandsch handelsregt. 1. deel. Gr. 8o. Groningen, J.B. Wolters. Compleet in 3 deelen.........ƒ 3,60.

Doolhof, Het geestelijk. Gr. 4o. Zuid-Beijerland, L. Rijsdijk. ƒ 0,20; in gouddr. ƒ 0,25.

Dorper, B. de, Twee broeders. Blijspel in ecu bedrijf. Post 8o. Nieuwe Niedorp, J. Groot.......................ƒ 0,45.

Eger, J.C. en J.D. Belmer, Handleiding tot het regtlijnig teekenen, bevattende meetkunstige constructiën, projectiën en bouworden. Gr. 8o. Atlas. 4to. (48 gelith. platen.) Sneek, van Druten en Bleeker............ƒ 4,50.

Eigendomsregt, Het letterkundig, in Nederland. Wetten, traktaten, regtspraak, benevens de wetgeving op de drukpers in Nederland en Nederlandsch Indie. Gr. 8o. 's Gravenhage, Gebr. Belinfante............ƒ 2,75.

Eites, P.J., Schets der geschiedenis van ons vaderland Een leesboek voor de hoogste klasse van openbare scholen en ten dienste van kweekelingen. Kl. 8o. Meppel, H. ten Brink..................ƒ 0,35.

Emden, Mr. E.L. van, De regtspraak en administratieve beslissingen op de Ned. staatswetten, besluiten enz. van 1850 tot Julij 1865, met ophelderingen, ontleend aan de geschiedenis der wetgeving de litteratuur enz. en met verdere aanteekeningen. 1e deel. (1e vervolg op deel I der Regtspraak van Mr. D. Léon.) Gr. 8o. 's Gravenhage, Gebr. Belinfante...............ƒ 8. -.

Entingh, A.S., De Heidelbergsche Katechismus in 52 leerredenen. 1e afl. Gr. 8o. Amsterdam, P. Groenendijk................ƒ 0.30.

Eshuys, H., De gymnastiek, theoretisch en practisch beschreven ten dienste van aankomende onderwijzers. Post 8o. (16 gelith. platen met ruim 300 fig.) Rotterdam, Altmann en Roosenburg. Bij inteek. ƒ 3,75; buiten inteek......ƒ 3,90.

Fellenberg, C., Blik op de teekenen des tijds. Uit het Hoogd. door L. van Erpecum. Kl. 8o. Zwolle, J.P. van Dijk...............ƒ 0,20.

Fledderus, L.J., Tekstenboekje of verzameling van bijbelplaatsen, ten gebruike op catechisatiën en zondagscholen. Kl. 8o. Meppel, H. ten Brink....ƒ 0,20.

Förster, Dr. August, Beknopte pathologische anatomie; door H.L. Verspijck. Post 8o. Tiel, H.C.A. Campagne.............ƒ 1,30.

Gebeden van de Heilige Gertruda. 12mo. 's Hertogenbosch, G. Mosmans. ƒ 0,50.

Gedenknaald te Scheveningen. Korte beschrijving en overdragts-oorkonde. Gr. 8o. 's Gravenhage, H.L. Smits.................ƒ 0,10.

Geer, Dr. L. de, Toespraak over Prediker XII: la. Opgedragen aan het Nederl. jongelingsverbond. Post 8o. Zeist, J.W. Eversz.........ƒ 0,25.

Geer, Dr. L. de, Twaalf tafereelen uit het leven van David. 1e afl. Zwolle, J.P. van Dijk. Pro 4 afl. compl.................ƒ 1,50.

Geest, de, de geest, de geest! Kl. 8o. Amsterdam, G. van Peursum ƒ 0,02; 100 ex. ƒ 1,25.

Geist, P.H., Leerboek der aardrijkskunde, ten dienste van het middelb. onderwijs. 1e deel. Nederland en zijne kolon. Post 8o. Schoonhoven, S.E.v. Nooten. ƒ 0,60.

Gelder, Dr. J.J. de, Natuurkennis. Handleiding bij normaallessen voor hulponderwijzers en onderwijzers-kweekelingen, tevens geschikt tot zelfonderrigt. Post 8o. (Met 1 uitsl. gelith. plaat.) Alkmaar, P. Kluitman........ƒ 1,50.

Gemeente, Eene Luthersche, of de dageraad der hereeniging na den nacht van scheiding. Historische blik op het verledene, het tegenwoordige en de toekomst. Gr. 8o. Amsterdam, Joh. W. Braun..............ƒ 0,40.


{==55==} {>>pagina-aanduiding<<}

Gori, M.W.O., Het leven van den soldaat. Voorlezingen over militaire gezondheidsleer. Post 8o. Utrecht, Kemink en Zoon..........ƒ 1.25.

Graaff, M.H. de, Geschiedkundige en wetenschappelijke beschouwingen over de veepest. Gr. 8o. Breda, Broese & Co..............ƒ 0,30.

Grafschrift ter ontcijfering aangeboden. Met de ontcijfering. Post 8o. Zuid-Beijerland. L. Rijsdijk....................ƒ 0,10.

Gresnich, E.B.A.M., Reden waarom zoo vele studiën op het gebied der vreemde talen mislukken. Gr. 8o. Amsterdam, J.H. & G. van Heteren....ƒ 0,30.

Groen van Prinsterer, Aan de kiezers. XX. Schoolwet-agitatie en religiestrijd. Post 8o. 's Gravenhage, Gebr. van Cleef...............ƒ 0,25.

Grube, A.W., Schetsen en tafereelen uit de geschiedenis van den nieuwen tijd. Naar den 7en druk uit het Hoogd. door P. van Os. 2e deel. Post 8o. Sneek, van Druten en Bleeker. ƒ 1,10; 2 deelen compleet ƒ 2,80; in linnen...ƒ 3,60.

Guldens-editie. Levensvormen. Verzamelde schetsen van J.P. de Keyser. Post 8o. Arnhem, D.A. Thieme..................ƒ 1, -.

Haar, Bz., B. ter, Jezus' zegevierende strijd tegen de verzoeking. Rede naar Hebr. IV: 15b, voorafgegaan door een enkel woord over het protest van een der Nijmeegsche ouderlingen. Post 8o. Nijmegen, H.C.A. Thieme........ƒ 0,30.

Handleiding, Beknopte, voor de theorie der muziek, zoo voor zelfoefening als ten dienste der scholen. Post 8o. (Met 2 uitsl. bl. notendruk.) Zwolle, van Hoogstraten en Gorter....................ƒ 0,70.

Handleiding, voor de jubilémaand 1865, door een R.K. Priester. 12o. Groningen, W.R. Casparie....................ƒ , .

Heb God lief! Zedelijke verhalen voor de jeugd door W. Bouwmeester, P. Duys, Erica, J. Chr. Gewin e.a. Post. 8o. (Met 3 gelith. platen.) Schoonhoven, S.E. van Nooten.........................ƒ 0,75.

Helge, J.E., Schetsen van natuurverschijnselen. Uitgegeven van wege het Nederl. onderwijzers-genootschap. 1e stukje. Kl. 8o. (Met houtgr. tusschen den tekst.) Amsterdam, C.L. Brinkman.................ƒ 0,20.

Hentschel, E., Handleiding voor het rekenen uit het hoofd en hetcijferen. Naar het Hoogd. door R.R. Rijkeps. Post 8o. Groningen, A.L. Scholtens..ƒ 1,25.

Hetterschy, D.C., Zestigtal modellen processen-verbaal van bekeuring, op overtredingen der thans vigeerende rijks-belastingwetten. Gr. 8o. Gorinchem, J. Noorduyn en Zoon......................ƒ 1,35.

Heukelum, G.W. van, Van sunte Cristoffels beelden. Roy. 8o. (gelith. titel, en 5 gelith. en photogr. platen.) Utrecht, gedrukt bij P.W. van de Weijer. (Wed. J.R. van Rossum.)......................ƒ 3,90.

Heije, J.P., Al de volksdichten. 2 deelen. Post 8o. (Met staal- en houtgravuren.) Amsterdam, P.N. van Kampen. In linnen...........ƒ 4,80.

Hissink, L.A., Deuxième livre de lecture et de traduction, destiné spécialemen taux elasses intermédiaires des institutions de la Néerlande. Post 8o. Rotterdam, Hendrik Altmann.....................ƒ 0,30.

Hoe ouder hoe gekker. Oorspronkelijke roman. Door den schrijver van ‘de familie Snijenburg of het schijnspel des levens.’ Gr. 8o. (Met titelvignet.) 's Gravenhage, J.M. van 't Haaff...................ƒ 3,50.

Hoppe, Dr. C., Kort overzigt van de leer der percussie en auscultatie en hare beteekenis voor de diagnostiek. Gevolgd naar het Hoogd. door Dr. A. Drielsma. Post 8o. Utrecht, C. van der Post Jr.................ƒ 1,25.

Hugenpoth tot den Berenclaauw, Mr. J.B. Baron, Inleiding tot waarheid in staatsbeleid. Post 8o. Utrecht, Kemink en Zoon...........ƒ 1, -.

Husen, R., Eerste beginselen der Nederlandsche taalkunde voor lagere scholen. Ingericht geheel overeenkomstig de spelling van het woordenboek der Nederlandsche taal door Dr. M. de Vries en Dr. L.A. te Winkel. Kl. 8o. Kampen, G.Ph. Zalsman......................ƒ 0,20.

Hyrtl, Jos., Handboek der praktische ontleedkunst, als leiddraad bij de anatomische oefeningen en tot het vervaardigen van praeparaten. Naar het Hoogduitsch door Prof. J.A. Boogaard en Dr. T. Zaaijer. Roy. 8o. Schiedam, H.A.M. Roelants.....................ƒ 7,60.

Ibn-el-Athiri Chronicon quod perfectissimum inscribitur. Vol. VII. Anncs H. 228-294 continens, ad fidem codicum Parisinorum et Berolinensis ed C.J. Tornberg. Gr. 8o. Lugduni-Batavorum, E.J. Brill........ƒ 5,25.

In tijds ontdekt. Blijspel in twee bedrijven, voor rederijkers. Post. 8o. Gorinchem, J. Noorduyn en Zoon..................ƒ 0,60.


{==56==} {>>pagina-aanduiding<<}

Is het dan zonde naar de kermis te gaan? Gr. 8o. Amsterdam, G. van Peursum, ƒ 0,01; 100 ex......................ƒ 0,80.

Jaarboek van de Koninklijke Akademie van wetenschappen, gevestigd te Amsterdam, voor 1864. Roy. 8o. (Met plaat.) Amsterdam, C.G. van der Post. ƒ 1,40.

Jaeger, M.W., De bataillonsschool aanschouwelijk voorgesteld. Langw. 4o. (Gelith. platen met verklaring.) Leiden firma van den Heuvel & van Santen. In carton.......................ƒ 3,50.

Jager Chielsz., T. de, Danktoon van een ouden Scheveninger, die den Stadhouder zag heengaan. 1795-1865. Een woord bij gelegenheid der onthulling van de gedenknaald aan het strand te Scheveningen, 24 Augustus 1865. Gr. 8o. 's Gravenhege, M.J. Visser...................ƒ 0,10.

Jansen, J.W., Vollständiger Cursus der Hochdeutschen Schrift in einem Hefte. In vielen Vorschriften, von den ersten Anfangen elementarisch fortschreitend bis zu kleinern und grössern Aufsätzen. Für den Schul- und Privatgebrauch in Niederland. Kl. 4o. Amsterdam, C.L. Brinkman...........ƒ 0,75.

Jorissen, E.J.P., Vlucht of volharding. De moderne theologie en hare volgelingen van het standpunt der Nederlandsch-Hervormde kerk. 1e stukje. Post 8o. Gronin. gen, J.B. Wolters. Compl. in 3 stukjes...........ƒ 0,30.

Jorissen, Theod., Schets der algemeene geschiedenis. Ten dienste van het middelbaar onderwijs. Post 8o. (Met uitsl. tabel.) Haarlem, Erven F. Bohn...ƒ 1,50.

Jorissen, Theod., Bijdragen tot de geschiedenis der omwenteling van 1813. 2e stuk. Gr. 8o. Groningen, J.B. Wolters..............ƒ 1,25.

Kaiser, F., Verslag van den staat der sterrewacht te Leiden en van de aldaar volbragte werkzaamheden. Gr. 8o. Amsterdam, J.C.A. Sulpke....ƒ 0,25.

Kemper, Jhr. Mr. J. de Bosch, Handleiding tot de kennis van het Nederlandsche staatsregt en staatsbest. Verkorte uitgave. Post 8o. Amsterdam, Joh. Müller. ƒ 1, -.

Kerbert, J.J., Handleiding tot de kennis der artsenijstoffen. Algemeene geneesmiddelleer. Gr. 8o. Amsterdam, J.H. Gebhard & Co.........ƒ 2,40.

Kermis, De. Kl. 8o. Amsterdam, G. van Peursum, ƒ 0,01; 100 ex..ƒ 0,60.

Kermis, Weder, (door H.W.) Kl. 8o. Dezelfde. ƒ 0,02; 100 ex.....ƒ 1,25.

Klassieken, Nederlandsche, uitgegeven en met aanteekeningen voorzien door Dr. Eelco Verwijs. III. Huygen's Costelick mal en voorhout. Post 8o. (Met gelith. plaat.) Leeuwarden, Hugo Suringar.............ƒ 1,10.

Kleutgen, Jos., Ars dicendi priscorum potissimum praeceptis et exemplis illustrata. Ed. 4a, Neerlandica altera. Post 8o. Silvae-Ducis, excudebat H. Bogaerts, succ. P.N. Verhoeven....................ƒ 1,75.

Klinkert, P., Hoeveel is het? Rekenkundige opgaven voor de hoogste klasse eener lagere school en voor onderwijzers-kweekel. Kl. 8o. Purmerende, L.G. Post. ƒ 0,20.

Kluit, Mr. W.P. Sautyn, De Amsterdamsche beurs in 1763 en 1773. Eene bijdrage tot de geschiedenis van den handel. Gr. 8o. Amsterdam, W.H. Zeelt.......................ƒ 1,60.

Knuivers, T., Leerboek van de geschiedenis des vaderlands, bestemd tot zelfoefening en ten gebruike bij het onderwijs. Post 8o. Groningen, L. van Giffen. ƒ 1,25.

Kollner, Het moderne Christusbeeld. Naar het Hoogd. Post 8o. Groningen, P. Noordhoff.......................ƒ 0,25.

Kraan, D.E., De snakerijen van Samuel Kiewiet. Blijspel in 3 bedrijven. Naar het Fransch van Molières' ‘les fourberies de Scapin’ voor rederijkers bewerkt. Post 8o. Schagen, P.J.G. Diderich................ƒ 0,75.

Kuyper, J., Atlas van Nederland en de overzeesche bezittingen. Op koper gegraveerd door van Baarsel en Tuyn, D. Veelwaard en J.C. Zurcher. Steengravure en druk van Tresling en Co. 1e afl. (Kaart van Noord-Holland en Utrecht.) Compleet in 16 bladen. Leeuwarden, Hugo Suringar. Per kaart bij inteek. ƒ 1, -; afzonderlijk ƒ 1,25; in étui als reiskaart................ƒ 1,50.

Laan, P.J.R., De tweede komst van Christus, de rots der eeuwen. Een woord des tijds. Post 8o. Amsterdam, H. de Hoogh..........ƒ 0,60.

Lebert, Dr. Hermann. Handboek der algemeene pathologie en therapie. Uit het Hoogd. door K.J. van Duyl. 1e gedeelte. Gr. 8o. Utrecht, Kemink & Zn. ƒ 1,90.

Lectuur voor de kinderkamer, door W. Bouwmeester, N.A. van Charante, P. Duys e.a. Post 8o. (Met 3 gelith. pl.) Schoonhoven, S.E. van Nooten. ƒ 0.75.

Lessing, G.E., Nathan der Weise. Ein dramatisches Gedicht, herausgegeben van P.H.v. Moerkerken. Post 8o. Sneek, v. Druten en Bleeker. ƒ 1,60; in linn. ƒ 2, -.

Libertas, Antwoord op den brief over de militaire geneeskunde in Lilliput. Gr. 8o. Utrecht, S.J. de Graaff...................ƒ 0,25.


{==57==} {>>pagina-aanduiding<<}

Lit, R.R., Rekenkunstige voorstellen over de verschillende inhouds-berekeningen, 2de stukje. Ligchamen. Post 8o. Deventer, Jac. van der Meer....ƒ 0,50.

Lit, R.R., Antwoorden op 't voorgaande. Post 8o. Dezelfde.....ƒ 0,20.

Lobstein, J.F., Twaalf levensvragen voor den gemoedelijken christen. (Uit het Hoogd.) Post 8o. Zwolle, J.P. van Dijk............ƒ 0,60.

Lohe, Dr. van, Wat wij doen en wat wij laten moeten, om ons voor de cholera te vrijwaren. Gr. 8o. Amsterdam, C. van Helden..........ƒ 0,10.

Luthardt, Chr. Ernst, De openb. van God in Christus, door de hedendaagsche wetenschap bevestigd. Vertaald door J. Busch Keizer. Gr. 8o. Groningen, P. Noordhoff. ƒ 2,90.

Mai, Bruno, Homburg in en buiten de speelzaal. Post 8o. (Met gelith. titelvign.) Nijmegen, H.C.A. Thieme.................ƒ 1,25.

Martin, Frederick, Banken en Bankiers. Naar het Engelsch door Mr. J.J. Bergsma. Post 8o. Amsterdam, P.N. van Kampen...........ƒ 1,90.

Masman, H. Uden, De hut op de heide. Eene novelle. Gr. 8o. Groningen, P. Noordhoff.......................ƒ 1,50.

Mehler, Dr. E., Grieksch Woordenb. voor schoolgebruik. 2 dln. Roy. 8o. Schoonhoven, S.E. van Nooten. In linnen................ƒ 9,60.

Meppen, K.N., Beknopte geschiedenis van het Christelijk gezangboek bij de Evangelisch-Luthersche gemeenten in Nederland in gebruik. Post 8o. 's Gravenhage, M.J. Visser......................ƒ 0,60.

Multatuli, Herdrukken. Gr. 8o. Amsterdam, R.C. Meijer.......ƒ 1,60.

Multatuli, Verspreide stukken. Overgenomen uit de herdrukken. Gr. 8o. Dezelfde. ƒ 1, -.

Nadar's gevaarlijke togt. Kl. 8o. Amsterdam, F.P. Visser......ƒ 0,10.

Nahuys, Maurin, Etat de la question de l'uniformité des monaies, des poids et des mesures. Traité économique et statistique. Gr. 8o. Utrecht, L.E. Bosch en Zoon. ƒ 0,70.

Nog een woord aan diegenen, die voorgenomen hebben kermis te houden. Post 8o. Amsterdam, G. van Peursum ƒ 0,01; 100 ex..........ƒ 0,80.

Nosse, J.J., De werkelijkheid van een Nederlandsch-Indischen droom. Gr. 8o. 's Gravenhage, H.C. Susan C.Hz...............ƒ 0,60.

Oosterzee, H.M.C. van, De synode der Nederlandsche hervormde kerk en de leervrijheid. Volledige verzameling van officieele bescheiden deswegens uit de synodale handelingen 1816-1864. Gr. 8o. Schiedam, H.A.M. Roelants. Leiden, S.C. van Doesburgh......................ƒ 2,90.

Oosterzee, J.J. van, Geen ander evangelie. Leerrede over Hand. IV:12a. Gr. 8o. Rotterdam, Verbruggen en van Duym............ƒ 0,30.

Overzigt, Kort, van het oud provinciaal archief van Gelderland. Uitgegeven op last van Gedeputeerde Staten. Gr. 8o. Arnhem, Is. An. Nijhoff en Zoon...ƒ 0,70.

Parker, Theod., Bloemlezing uit zijne nagelaten werken. (Uit het Engelsch) met eene voorrede van J.H. Maronier. 1e afl. Gr. 8o. Leiden, T. Hooiberg & Zn. ƒ 0,60.

Philpot, J.C., I. Zamenspraak over de vraag: Wat is het dat eene ziel zalig maakt? en II Antwoord op die gewigtige vraag. Waarin de leer onzer dagen in hare velerlei gedaanten, en daartegenover die van de vrije, souvereine genade in het klaarste licht wordt geplaatst. Post 8o. Kampen, G.Ph. Zalsman. ƒ 0,50.

Programmata voor de examens, volgens de wet op het lager onderwijs van 13 Aug. 1857. Gr. 8o. Haarlem, Erven, F. Bohn........ƒ 0,06.

Rapport ter zake van de leervrijheid in de Nederlandsche Hervormde kerk, uitgebragt door eene commissie van de Algemeene Synode, ter zitting van 24 Julij 1865. Gr. 8o. 's Gravenhage, A. van Hoogstraten en Zoon.....ƒ 0,25.

Rauwenhoff, Dr. L.W.E., Geschiedenis van het Protestantisme. 1e gedeelte. Van de hervorming tot aan den Munterschen vrede. Roy. 8o. (Met 3 gelith. platen.) Comlp. in 3 dln. Haarlem, A.C. Kruseman..........ƒ 3,10.

Reeger, Mr. W.A., Over den volkenregtelijken regel ‘Schip is territoir.’ Gr. 8o. Groningen, J.B. Huber.................ƒ 2, -.

Reclam, Carl, Beknopte gezondheidsleer voor scholen en huisgezinnen. Naar het Hoogd. Gr. 8o. Gorinchem, G.C. van der Mast.........ƒ 0,30.

Reis-bibliotheek. No. 1. Edmond About, Oom en Neef. Charles Dickens, Eene levensverzekering. Kl. 8o. Amsterdam, Wed. D. Kunst.........ƒ 0,25.

Repititieboek voor aankomende onderwijzers en inrigtingen van onderwijs. Naar het Handbuch für Schüler von Berthelt, Jäkel en Petermann, door A.A. Holst. Post 8o. Amsterdam, ten Brink en de Vries. ƒ 1,90; in linnen....ƒ 2,30.

Reynoso Alvaro, Verhandeling over de cultuur van suikerriet. Vertaald uit het Spaansch door Servaas de Bruin. 1e afl. Gr. 8o. Compleet in circa 6 afl. Rotterdam, H. Nijgh....................ƒ 1, -.


{==58==} {>>pagina-aanduiding<<}

Révoil, Bénédict Henry, De engel der prairiën. (Uit het Fransch) met een voorberigt van P.J. Andriessen. Post 8o. (Met gelith. titelvignet.) Amsterdam. Jan Leendertz. ƒ 1,60; in linnen..................ƒ 1,90.

Rijnenberg, L., Shakspeare. Naar authentieke bronnen en eigene navorschingen. Bijdrage tot de kennis der Eng. litteratuur, ten dienste ook van hen, die zich tot het Engelsch examen voor het middelbaar onderwijs voorbereiden. Post 8o. Kampen, K. van Hulst...................ƒ 0,25.

Roorda van Eysinga, S.E.W., De ‘liberalen’ en mijne verbanning. Gr. 8o. Amsterdam, J.C. Schlömann..................ƒ 0,75.

Roussel, N., Leidsman op den weg der waarheid. Kleine geschriften, ter uitbreiding van zuivere bijbelkennis en christenzin. Nieuwe uitgave. Post 8o. Zwolle, J.P. van Dijk......................ƒ 0,60.

Ruhranus, A., De doodstraf in Nederland. De doodstraf moet zoo spoedig mogelijk uit het algemeene Nederlandsche strafregt verdwijnen. 1e gedeelte. Objectien tegen die stelling en refutatiën. Gr. 8o. 's Gravenhage, Gebr. Belinfante...ƒ 0,70.

Sandberg, Mr. J.A., Open brief aan den Hoogleeraar Mr. C.W. Opzoomer. Post 8o. Zeist, J.W. Eversz...................ƒ 0,10.

Schaub, Dr. F., Beginselen der sterrekunde. Handleiding bij het onderwijs in de cosmographie aan hoogere burgerscholen en in de stuurmanskunst. Naar het Hoogd. door J. van Loghem. 2e uitgave met fig. in den tekst. Post 8o. Amsterdam, C.L. Schleyer en Zoon..................ƒ 0,25.

Schiller, F. von, Oom en neef, of de verwarring. Blijspel in drie bedrijven. Vrij naar het Hoogduitsch bewerkt voor rederijkers, door Ferdinand. Post 8o. Gorinchem, G.C. van der Mast...................ƒ 0,75.

Schmiedl, Dr. A., Sansinnim, stichtelijke overdenkingen over de vijf boeken Mozes, uit het Hoogduitsch vertaald door M.M. Cohen Jr. 1e afl. Gr. 8o. Assen, C. van Gorcum Braaksma. Pro compleet bij inteek. ƒ 1,60; buiten inteek...ƒ 2, -.

Schuuring, H.P., Uit den ouden tijd. Tweetal nov. 12o. Deventer, J. de Lange. ƒ 1, -.

Schwarz, Marie Sophie, De straffe Gods. Een verhaal. Naar het Zweedsch door J.J.A. Goeverneur. Post 8o. Groningen, P. Noordhoff.......ƒ 1,90.

Schwarz, Marie Sophie, De kinderen van den arbeid. Een verhaal. Naar het Zweedsch door J.J.A. Goeverneur. 2 dln. Post 8o. Dezelfde........ƒ 3, -.

Scudder, John., Teerkost op reis over de Jordaan. Uit het Eng. vertaald. Met eene voorrede van Adr. de Bruijne Jz. 12o. Goes, S.J. de Jonge.....ƒ 0,50.

Slapeloosheid, hare oorzaken en hare genezing, of de kunst om zich zonder verdoovende middelen eenen rustigen en verkwikkenden slaap te verschaffen. Kampen, G.Ph. Zalsman...................ƒ 0,25.

Smytegelt, Bern., De bedroefde christen vertroost, in eene predikatie over Openb. XXII:6b; en twee belijdenis-predikatiën over Spreuk. II:1-5 en Spreuk. III: 13-18. Nooit voorheen gedrukt. Kl. 4o. Dordrecht, van der Schalk en van Dijl. Duitsche letter.....................ƒ 0,40.

Springer, H., Handleiding tot onderwijs en zelfoefening in de eerste beginselen van het regtlijnig-, bouwkunstig- en werktuigkunstig teekenen. 1e afl. gr. folio. (Gelith. plaat 1-5). Compl. in 6 afl. Amsterdam, C.L. Brinkman.....ƒ 0,75.

Stem, Eene, op de Kermis. (Door H.W.) Gr. 8o. Amsterdam, G. van Peursum, ƒ 0,01; 100 ex......................ƒ 0.80.

Straatman, J.W., De stichting des christendoms door Jezus van Nazareth, in hare hoofdtrekken geschetst. No. 6. Jezus als Messias. No. 7. De intogt in Jeruzalem. Post 8o. Groningen, L. van Giffen. Bij inteck. ƒ à 0,25; afzond. à..ƒ 0,40.

Susan, S., Deutsche Handelscorrespondenz. Uebungsbuch für die dritte Klasse der höhern Bürgerschulen. Post 8o. Harlem, Erven F. Bohn......ƒ 0,85.

Swinderen, Jhr. Mr. O.Q. van, Over het begrip van diefstal. Gr. 8o. Groningen, J.B. Huber.....................ƒ 1,50.

Tesselhoff, S., Mededeeling omtrent de werking eener machine. welke, op een toetseninstrument toegepast, zelve onmiddelijk het gespeelde in schrift brengt. Post 8o. (met 2 uitsl. gelith. bl. muzijk.) Utrecht, H. Rahr.......ƒ 0,50.

Tetroode, A.J. van, Scheveningen, 24 Augustus 1865. Post 8o. 's Gravenhage, A.J. van Tetroode....................ƒ 0,01.

Thackeray, W.M., De vier Georges. Voorlezingen. (Uit het Eng.) Post 8o. Steenwijk, G. Hovens Gréve..................ƒ 1,25.

Thuyn de Ligny, A.D., De overwinning is des Heeren. Toespraak over Spreuken 21:31, bij gelegenheid van het vijftigjarig gedenkfeest van de overwinning bij Waterloo. Gr. 8o. Sneek, F. Holtkamp en Zoon..........ƒ 0,20.


{==59==} {>>pagina-aanduiding<<}

Tilanus, Dr. J.W.R., Beschrijving der schilderijen, afkomstig van het Chirurgijnsgild te Amsterdam. Met eenige historische aanteekeningen omtrent het gild. Gr. 8o. Amsterdam, Frederik Muller.................ƒ 0,50.

Tischendorf, Const., Wanneer werden onze Evangeliën vervaardigd? Uit het Hoogd. door P. Hofstede de Groot. Gr. 8o. Groningen, P. Noordhoff....ƒ 1, -.

Toespraak van Z.K.H. Prins Frederik der Nederlanden als Voorzitter der Hoofdcommissie tot oprigting van een Nationaal gedenkteeken voor Nov. 1813, enz. bij gelegenheid der onthulling van de gedenknaald in het zeeduin bij Scheveningen op Donderdag 24 Aug. 1865. Beantwoord namens de gemeente van 's Gravenhage door Mr. H. Bar. Collot d'Escury. Gr. 8o. 's Gravenhage, H.L. Smits. ƒ 0,20.

Toorenenbergen, Alb. van, De martelaren van Gorcum. Eene bladzijde uit de geschiedenis van den tachtigjarigen oorlog opengeslagen. Post 8o. Utrecht, C. van der Post Jr.......................ƒ 0,50.

Trappen, Dr. J.E. van der, Vijf honderd vragen en antwoorden, op christelijk godsdienstig gebied. Gr. 8o. Maassluis, P. Poortman Kz.......ƒ 5, -.

Troostwoorden bij den dood onzer jonge kinderen. Post 8o. Zuid-Beijerland, L. Rijsdijk....................ƒ 0,15.

Valks, J.A., Het werkwoord en zijne vervoeging in de Fransche taal. Kl. 8o. Amsterdam, B.P. van Cittert................ƒ 0,17½.

Veenstra, B., Denkoefeningen: keur van rekenkunstige voorstellen voor leer- en kweekelingen. 2 st. Kl. 8o. Sneek, van Druten en Bleeker.....ƒ 0,50.

Veenstra, B., Spiegel voor de jeugd. Kleine verhalen voor de kinderwereld, ter aankweeking van goede gezindheden. Kl. 8o. Dockum, S.R. Schaafsma. ƒ 0,20.

Velden, Jz., C. van der, Raad en bestuur. Een twintigtal voorbeelden uit de Heilige schrift, ter navolging of waarschuwing aan de jeugd voorgesteld. Kl. 8o. Kampen, G.Ph. Zalsman..................ƒ 0,20.

Verbeeldingskracht, De, blijspel in twee bedrijven door een werkend lid der rederijkerskamer. Post 8o. Nieuwe Niedorp, J. Groot........ƒ 0,30.

Verdam, G.J., Handboek der spherische trigonometrie, ten gebruike bij hooger en bij middelbaar onderwijs 1e gedeclte. Gr. 8o. (Met 3 gelith. platen.) Leiden, Gebr. van der Hoek. Pro compleet..............ƒ 4,75.

Verenet, George, Pierre 1e Grand en Hollande et à Zaandam, dans 1es années 1697 et 1717. Ouvrage puisé à des sources authentiques, et dédié (en 1863) à Sa Majesté la Reine-Mère. Post 8o. (Met gelith. portr. en plaat.) Utrecht, J.G. Broese. ƒ 2,50.

Verslag aan den Koning over den toestand der telegrafen in Nederland. 1864. Gr. 4o. 's Gravenhage, van Weelden & Mingelen.........ƒ 0,50.

Verslagen en mededeelingen der Kon. Akademie van wetenschappen. Afd. Natuurkunde. 2e reeks. 1e deel. 2e stuk. Gr. 8o. (Met gelith. kaart en 2 platen.) Amsterdam, C.G. van der Post................ƒ 1,20.

Vestdijk, S., Architeetuur der gymnastiek, tevens dienende tot leiddraad bij de inrigting van zwemscholen, schermscholen, volksfeesten, kinderspoelplaatsen aan bewaarscholen enz. Naar de beste bronnen bewerkt. 1e afl. Amsterdam, K.H. Schadd......................ƒ 0,50.

Vesta, Album voor fraaije letteren en schoone kunsten. 2e jaarg. 1e afl. Roy. 8o. (12 afl. à 32 pl. en 1 plaat.) Zwolle, van Hoogstraten en Gorter. Per jaarg. ƒ 6, -.

Viëtor, Mr. J. Fresemann, De kracht van buitenlandsche vonnissen. Gr. 8o. Groningen, J.B. Huber.................ƒ 2, -.

Vries, B.L., Allereerste gronden der cijferkunst, voor de leerlingen der lagere school. Kl. 8o. Nieuwediep, J.C. de Buisonjé..........ƒ 0,75.

Waarzegger, De onfeilbare, of het nieuwste en beste rad van avontuur. Kl. 8o. (Vragen hierbij 8 bl.) Schagen, P.J.G. Diderich........ƒ 0,35.

Wagner, H., Ontdekkingsreizen in de woonkamer. Naar het Hoogd. door J.F. Jansen. Kl. 8o. (Met houtgr. tusschen den tekst.) Leeuwarden, Hugo Suringar ƒ 0,25.

Wagner, Dr. W., Hellas. Het land en volk der oude Grieken. Uit het Hoogd. door Dr. J.C. van Deventer. Roy. 8o. (Met 222 afbeeldingen, uitsl. platen en kaart.) Leiden, D. Noothoven van Goor..............ƒ 3,80.

Walker, G., De Amerikaansche schuld en de middelen om dezelve te voldoen. In het Nederduitsch vertaald. Gr. 8o. Tiel, H.C.A. Campagne....ƒ 0,40.

Wandalisme. Een waarschuwend woord tot allen wien de vaderlandsche kunst onverschillig is, door Chr. Gr. 8o. Leiden, T. Hooiberg en Zoon.....ƒ 0,25.

Wetboek van burgerlijke regtsvordering. Ontwerp en memorie van toelichting. Boek I-III. Uitgegeven onder toezigt van Mr. A.A. de Pinto. Roy. 8o. 's Gravenhage, Gebr. Belinfante....................ƒ 3, -


{==60==} {>>pagina-aanduiding<<}

Wetgeving, De, van Karel den Groote tegenover de rigting der moderne staatkunde. Gr. 8o. Amsterdam, A. van der Hoeven.........ƒ 0,15.

Wimmer, G.A., Wat is de bijbel? Gods woord of een fabelboek. Voor het christelijk volk beantwoord. Uit het Hoogd. Kl. 8o. Rotterdam, D. de Koning. 1864 ƒ 0,25.

Winslow, Mary, De hemel geopend. Eene bloemlezing uit de brieven van vrouwe Mary Winslow. Uitgegeven door haren zoon Octavius Winslow. Naar het Engelsch door Tryfosa. Post 8o. Amsterdam, W.H. Kirberger.......ƒ 1,50.

Wijnne, Dr. J.A., Geschiedenis van het vaderland. 1e deel. Post 8o. Groningen, J.B. Wolters. Compl. in 2 dln...............ƒ 1,60.

Woord, Een gemoedelijk en waarschuwend, aan mijne landgenooten, door een geneesheer. Gr. 8o. Amsterdam, C. van Helden.........ƒ 0,10.

Worp, J., De zingende kinderwereld. Kinderliedjes voor een of twee stemmen met piano-begeleiding. Woorden van J.J.A. Goeverneur. Langw. 4o. Groningen, J.B. Wolters.....................ƒ 0,65.

Yonge, Miss, Violette of de Schoonzuster. Uit het Engelsch. 2e druk. 4 deelen. Post 8o. (Met gelith. titelvignet.) Amsterdam, P.N. van Kampen. ƒ 4, -; in 2 linnen banden.....................ƒ 5, -.

Young, A., Het spookhuis en zijne bewoners. Uit het Engelsch door Servaas de Bruin, Gr. 8o. (Met gelith. titelvign.) Leiden, D. Noothoven v. Goor..ƒ 3,60.

Zandt, D.J., De oliekoop of homoöpaat. Kluchtspel in één bedrijf. Post 8o. Nieuwe Niedorp, J. Groot...................ƒ 0,30.

Zandt, D.J., De drie vrienden. Blijspel in twee bedrijven. Post 8o. Dezelfde. ƒ 0,60.

Ziegler, Carl, De leer der bouwstoffen voor beoefenaren der bouwkunst, den handwerksman en schoolgebruik. Naar het Hoogd. door P.D. Scheffelaar. Post 8o. Gorinchem, G.C. van der Mast............ƒ 0,80.

Zimmerman, Dr. Rob., Het hoog belang en het doel van de wijsbegeerte. Uit het Duitsch en van ophelderende aanteekeningen voorzien door F.A. Hartsen. Post 8o. Zalt-Bommel, Joh. Noman en Zoon...........ƒ 1,50.

Zonnestraaltjes, door den schrijver van ‘Hoe men een zonnestraal vangen kan.’ Vrij naar het Eng. Gr. 8o. (Met gelith. titelvign.) Arnhem, D.A. Thieme. ƒ 2,75.

Zubli, Ambrosius Justus, Nederland verlost. Anno 1813. In drie zangen. (Fragment van den derden zang.) Gr. 8o. 's Gravenhage, H.L. Smits.....ƒ 0,10.

Zschokke, H., Ziet opwaarts! Een christelijk huisboek. Uit het Hoogd. door A. Winkler Prins. Post 8o. Sneek, van Druten en Bleeker. ƒ 1,20; in linnen. ƒ 1,50.



Ter beoordeeling ontvangene boeken.


Al de Volksdichten van J.P. Heije.

Ameshoff, M.A. en W. Muurling, Bijdragen tot bevorder. van het christelijk leven, 1. en 2. stuk.

Bello, Ph., Handleiding voor de Algebra.

Berghuis, S., De Nederlandsche Boomgaard. afl. 10.

Bloek, Dr. W.H.J., Latijnsche vormleer.

Bloemlezing uit de nagelaten werken van Thood. Parker.

Braddon, M.E., De doctorsvrouw.

Brummeler Wz., G. ten, Nederl. Mnemotechnie of Geheugenis-leer.

Brunings, P.T., Een Klaverblaadje.

Bulwer, B., Wat zal hij er meê doen?

Capelle, Dr. F. van, Elementaire Grieksche Etymologie.

Chr., Wandalisme.

De Economist, afl. October.

De zelfopenbaring Gods in den Menschelijken Geest.

Dickens, Charles, Onze wederzijdsche vriend. dl. 2.

Gouw, J. ter, Wandelingen door Amsterdam in de 17. eeuw.

Jansen, J.W., Volständiger cursus der Hochdeutschen Schrift.

Koetsveld, C.E. van, Toespraken. 7 en 8.

Maronier, J.H., Bibliotheek van Moderne Theologie. deel 7, afl. 2.

Meijboom, Dr. L.S.P., Het geloof aan Jezus opstanding uit de dooden.

Oort, Dr. H., Het menschenoffer in Israël.



{==61==} {>>pagina-aanduiding<<}

Lijst van boeken en geschriften, 
van 15 oct. - 15 nov. 1865 
in Nederland verschenen.


Deze lijst wordt in elk nommer vervolgd.


Ahn, Dr. F., Fransch-Hollandsche zamenspraken voor jongedames-instituten (naar het Hoogd.), bewerkt door L. Rijnenberg. Kl. 8o. Kampen, K. van Hulst. ƒ 0,45.

Ainsworth, W. Harrison, Geld en crediet, of John Law in Frankrijk. Naar het Eng- 2 deelen. Gr. 8o. (Met titelvignet.) Amsterdam, J.D. Sybrandi...ƒ 6,50.

al-Beladsori, Imamo Ahmed ibn Jahja ibn Djabir, Liber expugnationis regionum, quem e codici Leidensi et codici Musei Brittannici edidit M.J. de Goeje. Pars altera. Gr. 4o. Lugduni-Batavorum, E.J. Brill.......ƒ 6, -.

Alers, J.A., De runderpest, beschreven naar haren aard, oorsprong en verspreiding, benevens hare geneeswijze. Smal 8o. ƒ 0,25; 50 ex. ƒ 10, -; ƒ 100 ex. ƒ 17,50.

Almanak, Bijbelsche, voor het jaar 1866. 12o. Amsterdam, W. Willems. In linnen. ƒ 0,10; 100 ex. voor de leden............ƒ 6,40.

Antwoord der vrijmetselaren te Lyon op de jongste allocutie des Pausen tegen de vrijmetselarij. Uit het Fransch door J.H. Smit Kruisinga. Gr. 8o. Utrecht, Post Uiterweer & Co.................ƒ 0,25.

Apel, K.F. Ternooy, Wij zijn Gods medearbeiders. Toespraak ter inleiding van de 13e algemeene vergadering der Evangelische maatschappij, gehouden in de groote kerk te Dordrecht, den 12en September 1865. Gr. 8o. Amsterdam, Ipenbuur & van Seldam...................ƒ 0,30.

Baart de la Faille, W.H.J., Voor den regterstoel van Christus. Godsdienstige rede, uitgesproken op den 14. Julij 1865 te Ferwerd in Friesland. Gr. 8o. Amsterdam, H. de Hoogh..............ƒ 0.25.

Badenfeld, Eduard Freiherrn von, De edele passie voor het jagen. Uit het Hoogd. Gr. 8o. 's Gravenhage, F.J. de Zwaan............ƒ 0,25.

Beets, P., Vergelding Historisch-Dramatisch tafereel uit de laatste helft der 17e eeuw. In vier afdeelingen, voor rederijkers bewerkt. Post 8o. Nieuwe Niedorp, J. Groot.......................ƒ 1, -.

Bedenkingen, Eenige, tegen de cultuurwet. Gr. 8o. 's Gravenhage, J.M. van 't Haaff........................ƒ 0,25.

Bemmelen, P. van, De bijbel en de doodstraf. Ds. L.J. van Rhijn bestreden. Kl. 8o. Alkmaar, P. Kluitman.................ƒ 0,90.

Beschouwingen over het rapport der algemeene synode van het jaar 1865. Gr. 8o. 's Gravenhage, H.J. Gerritsen............ƒ 0,15.

Beschrijving der Chinesche en Japansche zeeën en golf van Siam. Uit het Eng. door J.H. Blekkingh Jr. Gr. 8o. Amsterdam, Henry Koster. In linnen. ƒ 12,75.

Bibliotheek voor christelijke theologie en letterkunde. Verzameld door A.W. Bronsveld en H.V. Hogerzeil. 1e deel. 1e afl. Post 8o. Rotterdam, E.H. Tassemeijer. Bij inteek. ƒ 0,55; afzonderlijk............ƒ 0,87½.

Bibliotheek, Godgeleerde, of reeks van wetenschappelijk-theologische werken uit het buitenland. 9e jaargang. Gr. 8o. Utrecht, Kemink en Zoon....ƒ 5, -.

Inhoud: E. de Pressensé. Geschiedenis van de drie eerste eeuwen der christelijke kerk. Uit het Fransch vertaald door K.G.F.W. Ham. 2e deel, 2e stuk, 2e afl. Gr. 8o. (bl. 225-456)

K. von Raumer, Palestina. Naar den 4en, vermeerderden en verbeterden druk uit het Hoogd. vertaald door Dr. D. Koorders. 2e afl. Gr. 8o. (bl. 225-630.)

Dr. A.L. Richter, Het katholieke en evangelische kerkrecht. Naar de 6e uitgave van Dr. R.W. Dove te Tübingen. Uitvoerig bijgewerkt door Alb. van Toorenenbergen. 1e deel, 1e afl. Gr. 8o. (bl. 1-160).

Dr. C. Palmer, Pastoraal-theologie. Vrij bewerkt voor de Protest. kerk in Nederland door J.J. van Hille. 1e afl. Gr. 8o. (bl. 1-160.)

Boeser, A.L., Nieuw rekenboek voor de lagere scholen. 1e en 2e stukje. Kl. 8o. Weesp, G.G. Brugman. Per stukje.............ƒ 0,15.


{==62==} {>>pagina-aanduiding<<}

Borstius, Jac., Het lange haar, volgens 1 Kor. XI: 14. Gr. 8o. Stads-Kanaal, G. Eerelman....................ƒ 0,20.

Bouman, H., Commentarius perpetuus in Jacobi epistolam, post mortem auctoris editus. Gr. 8o. Trajecti ad Rhenum, apud Kemink et filium.....ƒ 2,50.

Braddon, M.E., De doktersvrouw. Uit het Engelsch. Gr. 8o. (Met titelvignet.) Haarlem, Erven F. Bohn.................ƒ 3,80.

Brill, Dr. W.G., Over het valsche spiritualisme der latere tijden. Toespraak gehouden den 20 Sept. 1865, ter opening zijner lessen. Gr. 8o. Leiden, E.J. Brill. ƒ 0,30.

Brink, Dr. R.C. Bakhuizen van den, Isaäc 1e Maire. Eene voorlezing. Gr. 8o. Amsterdam, P.N. van Kampen................ƒ 0,65.

Brouwer, H., Objectieve grond of regt van bestaan der christelijke kerk. Naar aanleiding van: Dr. A. Pierson, Aan zijne laatste gemeente. Gr. 8o. Zwolle, W.E.J. Tjeenk Willink....................ƒ 0,50.

Brunings, P.F., Een klaverblaadje. Post 8o. Kampen, K. van Hulst..ƒ 1,50.

Calvijn, Johannes, Institutie, of onderwijzing in de christelijke godsdienst. Uit het Latijn, naar de laatste uitgave in Mei 1864, door de Prof. G. Bouw, E. Cunitz en E. Reuss. 1e deel. (Compl. in 2 dln.) Gr. 8o. Kampen, Ph. Zalsman. ƒ 3,90.

Campen, Dr. A.W. van, Kijkjes in het leven van een dorpspredikant. 1e deel. Post 8o. Amsterdam, J.D. Sybrandi. Pro 2 deelen compl......ƒ 4, -.

Capadose, Mr. Is., De hoop der uitredding, of eenige opmerkingen over de tijden van den antichrist. Post 8o. Rotterdam, E.H. Tassemeijer.....ƒ 0,25.

Casembroot, Jhr. F. de, De Medusa in de wateren van Japan, in 1863 en 1864. Gr. 8o. 's Gravenhage, Gebr. van Cleef............ƒ 2, -.

Champneijs, W. Weldon, Het hemelsch Jeruzalem en zijne burgers. Populair in verhalen en beelden voorgesteld. Uit het Engelsch door Christiaan. Post 8o. Stads-Kanaal, G. Eerelman..................ƒ 0,50.

Christiaan, De verwoesting van Jeruzalem. Post 8o. Stads-Kanaal G Eerelman. ƒ 0,10.

Croiset, G.E.C., In en over de Alpen. Schetsen - indrukken. Gr. 8o. (Met platen.) Rotterdam, H. Nijgh....................ƒ 3,80.

Cultuurwet, De, zamenspraak in het jaar 1868, tusschen een resident, een suikerfabriekant en een Javaan. Gr 8o. 's Gravenhage, J.M. van 't Haaff..ƒ 0,25.

Cumming, John., De aartsvaders. Afl. 1 en 2. Post 8o. (Met platen.) (Compl. in 12 afl.) Amsterdam, H. de Hoogh. Per afl.......,...ƒ 0,30.

Davis, Jos. Barnard, On synostotic crania among aboriginal race of man. Published by the Dutch society of sciences of Haarlem. Gr. 4o. (Met tabel en platen.) Haarlem, Erven Loosjes....................ƒ 3,60.

De vermakelijke spraakkunst. Opgehelderd door een aantal leerzame en opwekkende houtsneden, geteekend door E.L Verveer. Post 8o. Amsterdam, Gebr. Binger. ƒ 1,80.

Deetman, P., Tweede zestal leerredenen. Gr. 8o. Utrecht J.J. Kemmer. ƒ 0,90.

Denis, F., en V. Chauvin, Kapitein Vaud-Adams op het eiland Pitcairn en de vier Russische matrozen van Spitsbergen. Naar het Fransch door S.J. van den Bergh. Post 8o. Leiden, D. Noothoven van Goor...........ƒ 0,45.

Devotie tot den H. Nicolaus van Tolentino, patroon tegen de veeziekte. 12o. 's Bosch, G. Mosmans..................ƒ 0,02.

Diest, P. van, Bangka, beschreven in reistogten. Met twee geologische kaarten en 2 afbeeldingen tusschen den tekst. Gr. 8o. Amsterdam, C.F. Stemler..ƒ 1,75.

Doedes, J.I., De gelijktijdige eerbiediging van de welbegrepen vrijheid der theologie en der kerk. Rede uitgesproken voor de studenten in de godgeleerdheid aan de Utrechtsche hoogeschool, in Sept. 1865. Gr. 8o. Utrecht, Kemmk en Zn. ƒ 0,25.

Dramatische gedichten van S.J. van den Bergh, A.J. de Bull, J.M.F. Dercksen, W.J. Hofdijk en Mr. J. van Lennep. Guldens-editie. Poëzy. No. 2. Post 8o. Arnhem, D.A. Thieme...............ƒ 1, -.

Duijl, K.J. van en S.P. van Weezel, Handleiding ter opleiding van hospitaalsoldaten. Post 8o. (Met 6 in hout gegr. platen.) Utrecht, J.J.H. Kemmer. ƒ 0,80.

Ebers, Georg, Eene Aegyptische koningsdochter. Historische roman (uit het Hoogd.) door H.C. Rogge en C.H. Pleijte. 3. deelen. Post 8o. Amsterdam, Y. Rogge. ƒ 5,75.

Een ieder zijn eigen advocaat. Noodzakelijk handboekje voor allen, die hunne regten en verpligtingen willen leeren kennen omtrent het afgeven, accepteren, endosseren, enz. 3e verb. druk. 12o. Utrecht, C. van der Post Jr.....ƒ 0,50.

En zij begonnen zich allen eendragtelijk te verontschuldigen. Lukas XIV: 18. 12mo. Zutphen, P.B. Plantenga..................ƒ 0,40.

Evenblij, J., Behoed- en geneesmiddelen tegen verscheidene ziekten van het rundvee. Medegedeeld aan de maatschappij ter bevordering van den landbouw. Post 8o. Amsterdam, Jan Leendertz.................ƒ 0,40.


{==63==} {>>pagina-aanduiding<<}

Focquenbroch, De doctor, naar aanleiding van ‘de dichter Focquenbroch’ van J. Krabbendam Rz. Blijspel in 5 afdeelingen voor rederijkers bewerkt door een lid der rederijkerskamer ‘de grashalm’ te Berkhout. Post 8o. Nieuwe Niedorp, J. Groot.......................ƒ 0,60.

Groen van Prinsterer, Mr., Studiën en Schetsen ter schoolwetherziening. Gr. 8o. 's Gravenhage, Gebr. van Cleef...............ƒ 1,50.

Gunning Jr., J.H., De heilige doop. Eene stem tot de christelijke gemeente in Nederland. Post 8o. Rotterdam, E.H. Tassemeijer. Bij int. ƒ 0,20; buiten int. ƒ 0,25.

Gijp, K. van der, Wat moet er meer gedaan worden? Een woord aan J.J. de Kanter. Ter lezing aan modernen en orthodoxen. Post 8o. Middelburg, K. van der Gijp.......................ƒ 0,15.

Hagiosimandre, Tentoonstelling van schilder- en andere werken van levende kunstenaars, te Amsterdam in 1865. Gr. 8o. Amsterdam, R.C. Meijer...ƒ 0,10.

Hammond, E.P., De lieve kleinen in de kudde. Naar het Engelsch uitgegeven door de Vereeniging ter verspreiding van godsdienstige blaadjes. 12o. Utrecht, Kemink, en Zoon. ƒ 0,25; 25 ex. à..................ƒ 0,20.

Harte, J.H., Handboek van bouwkundige voorwerpen. Modelboek voor architecten enz. Herzien, door D.F. Scheffelaar. 2e jaarg. No. 1. 4to. Gorinchem, G.C. van der Mast. Per jaarg....................ƒ 2,90.

Hartsen, F.A., Vragen en opmerkingen betreffende het hooger onderwijs. Post 8o. Amsterdam Jan Leendertz.................ƒ 0,25.

Hartsen, F.A., Gedachten over opvoedkunde. Post 8o. Aldaar.....ƒ 0,50.

Hartsen, F.A., De ziel vóór de waarneming. Eene bijdrage tot de leer van de aangeboren begrippen. Gevolgd door een ernstig woord aan Mr. C.W. Opzoomer, Dr. A. Pierson en Jhr. B.H.C.K. van der Wijck. Post 8o. Zalt-Bommel, Joh. Noman en Zoon....................ƒ 1, -.

Hartsen, F.A., Het transeendentaal idealisme de sleutel tot de stelsels van Dr. D. Chantepie (de) la Saussaye, Prof. S. Hoekstra, Prof. C.W. Opzoomer, Dr. A. Pierson, en vele andere schrijvers van vroeger en later tijd. Post 8o. Dezelfde. ƒ 0.80.

Hennig, Dr. Carl, Leerboek der ziekten van het kind in zijne verschillende trappen van ontwikkeling. Naar het Hoogd. door Dr. C.P. ter Kuile. Roy. 8o. (Met platen.) Tiel, H.C.A. Campagne...............ƒ 6, -.

Hetterschij, D.C., Statistiek en hydrostatiek, toegepast op balancen, unsters, bascules. Post 8o. Purmerende, J. Schuitemaker..........ƒ 0,75.

Hoe wordt de koffij-kultuur in de Soenda-landen op Java productiever gemaakt voor het gouvernement? Beantwoord door een kontroleur bij de landelijke inkomsten en kultures. Gr. 8o. Utrecht, J.G. van Terveen & Zoon.....ƒ 0,20.

Hofdijk, W.J., Een echo uit 1573. (Gedicht.) Roy. 8o. Utrecht, L.E. Bosch en Zoon.......................ƒ 0,80.

Hofdijk, W.J., Vóór 300 jaren. Historische herinnering. 1e afl. Roy. 8o. Met gekleurde plaat. Utrecht, Kemink en Zoon. Compleet in circa 30 afl...ƒ 1,25.

Hofdijk, W.J., Geschiedenis des Nederlandschen volks. 1e afl. (Compl. in 20 afl.) Gr. 8o. (Met kaart.) Amsterdam, C. van Helden.........ƒ 0,45.

Horn, W.O. von, Het leven van Michiel Adriaansz. de Ruyter, luitenant-admiraal van Holland en West-Friesland. Naar het Hoogd. bewerkt door S.J. Andriessen. Post 8o. (Met 4 platen.) Leiden, van den Heuvell en van Santen, ƒ 0,75; in linnen.........................ƒ 1, -.

Huyenholtz, P.H., Zouden de wonderverhalen in de evangeliën ook legenden zijn? Post 8o. Rotterdam, Verbruggen & van Duijm..........ƒ 1,25.

Iets over de overbrugg. van het nieuwe kanaal. Gr. 8o. Amsterdam, G.L. Funke. ƒ 0,25.

Jaarboekje voor kerk, school en zending in Nederland, voor het jaar 1866. 1e jaargang. Post 8o. Kampen, G.Ph. Zalsman.........ƒ 0,30.

Jacobi, Mattathias, De Chasmoneër. Dramatisch gedicht voor rederijkers. Post 8o. Amsterdam, Y. Rogge....................ƒ 0,50.

Janné, A.J., Eenige bladzijden over de runderpest. Gr. 8o. Utrecht, Kemink & Zoon........................ƒ 0,40.

Jousset, Dr., De hypodermatische injectiën en hare toepassing door G. Hioolen en C.H. Eshuys. Met een voorwoord van Dr. M. Polano. 1e afl. (Compl. in 4 afl.) Gr. 8o. Rotterdam, H. Nijgh....................ƒ 0.50.

Köhler, Friedrich, Gasverlichting Beknopte handleiding voor verbruikers van gas. Vrij naar het Hoogd. door H.J.G. Mijnssen. (Met hontsneêfiguren.) Post 8o. Utrecht, W.F. Dannenfelser...............ƒ 0.90.

Kolff, A. van der, Nederland met Luxemburg en zijne overzeesche bezittingen. Een aardrijkskundig schoolboekje. Kl. 8o. Gorinchem, J. Noorduyn en Zoon. ƒ 0,15.


{==64==} {>>pagina-aanduiding<<}

Kompas, Het, voor huis- en schoolonderrigt. 4o. Amsterdam, A. Hoogenboom. Op carton geplakt....................ƒ 0,30.

Kool van Kasteel, B.M., Allereerst Fransch lees- en lesboekje. Post 8o. Rotterdam, W.L. Stoeller. 1866...................ƒ 0,50.

Koolhaas, Dr. C.P. Pous, De waterleiding te 's Gravenhage. Gr. 8o. 's Gravenhage, Martinus Nijhoff....................ƒ 0,30.

Koorders, D., Over den heer H.N. van der Tuuk en zijne jongste geschriften. Gr. 8o. Amsterdam, J. Noordendorp..............ƒ 1, -.

Krom, P., Beoefenend rekenboek, bijzonder ingerigt voor meisjes. Hoofdregelen en derzelver toepassing. 1e stukje. Gehecle getallen. 2 Gedeelten. 2e stukje. Tiendeelige breuken. 2 gedeelten. Kl. 8o. Amsterdam, C.L. Brinkman.....ƒ 0,40.

Kuijper, J., Gemeente atlas. Friesland. 1e afl., Utrecht. 1e afl., Zuid-Holland. 1e afl., Noordbrabant. 1e afl., Noord-Holland. 1e afl. Langw. 4o. Leeuwarden, Hugo Suringar. Per afl...................ƒ 1,05.

Kwartierstaten, Genealogische, van Nederlandsche geslachten. Uitgegeven onder medewerking van Jhr. W.F.G.L. van der Dussen, Jhr. Mr. W. Engelen van Pijlsweert, M.A. van der Kloot, Mr. M.C.H. Ridder Pauw van Wieldrecht, M.P. Smissaert, Jhr. J.W. van Sijpesteijn, Jhr. C.A. van Sijpesteijn en anderen. 9e afl. Gr. 4o. (3 gelith. platen met wapens van Jhr. J.A.G. Ploos van Amstel, Jhr. P.H.A. Martini Buijs, Mr. J.A. Grothe.) 's Gravenhage, C.v. Doorn en Zn. ƒ 0,75.

Lang, G. de, Bijdrage tot de kennis van de sterfte, geboorten en andere bijzonderderheden, betreffende den gezondheidstoestand der gemeente Hellevoetsluis. Gedurende het tijdvak van 1814-1863. Gr. 8o. Hellevoetsluis, G.H. van Steeden.......................ƒ 1, -.

Laurillard, Dr. E., Twaalf leerredenen. No. 1. Leerrede naar Gen. III: 4, 6, 8, 11-13, 17-19. Een oude geschiedenis, maar altijd weêr nieuw. Gr. 8o. Amsterdam, D.B. Centen. Pro compleet..............ƒ 2,50.

Leesmuseum, Het nieuwe. Gr. 8o. Zaandam, P.N. Sombeek. Per jaarg. ƒ 1,90.

Lennep, Mr. J. van, Geschiedenis van het vaderland voor lagere scholen. Met de spelling van het woordenboek der Nederlandsche taal in overeenstemming gebracht, door J.A. van Dijk. Kl. 8o. Leiden A.W. Sijthoff........ƒ 0.40.

Leven, Het, van Richard Cobden, den Apostel van vrijen handel. Uit het Engelsch door E.C. Mackay. Post 8o. Amsterdam K.H. Schadd.......ƒ 2.50.

Linde, Dr. A. van der, Het Nijmeegsch protest. Een strijdschrift tegen de moderne theologie. Voorafgegaan door een woord van F.D. Sneltjes. Gr. 8o. Utrecht, J.J.H. Kemmer......................ƒ 0,30.

Loysen, J.E. Steenbakker Morilyon, Wie heeft gelijk? Eene vraag na de lezing van: Wat moet er niet gedaan worden? Een woord aan de orthodoxen. Kl. 8o. Middelburg, K. van der Gijp.................ƒ 0,04.

Luctor et emergo. Iets tegen het nog iets over de calamiteuse polders van H.G. Hammacher. Gr. 8o, Oostburg, A.J. Bronswijk.........ƒ 0,25.

Maandschrift voor Christelijke opvoeding in school en huis. 5e jaarg. 1e afl. Gr. 8o. Amsterdam, H. de Hoogh..............ƒ 2,70.

Margadant, G.H., Een leesboek voor kinderen die iets willen leeren. Kl. 8o. 's Gravenhage, M.J. Visser................ƒ 0,40.

Marmier, X., De erfgenaam. Uit het het Fransch. Gr. 8o. Rotterdam, G.W. van Belle.......................ƒ 2, -.

Meulen, T.G. van der, Winterjoune Wille I. Hwet minhear al haere moast, do er baes frege om jild to lien. Petear fen mînhear fen prealen en baes metsje. Kl. 8o. Leauerd, A.W.G. van Otterloo..............ƒ 0,30.

Mossel, G.P.J., Manoeuvres met zeil- en stoomschepen. Gedeeltelijk naar ‘de scheepsbesturing’ van J.P.L. Groeneijk. Gr. 8o. (Met platen.) Amsterdam, Wed. G. Hulst van Keulen...................ƒ 4,50.

Mulder, G.J., Studium generale. Eene rede bij de opening zijner lessen aan de hoogeschool te Utrecht, 1865. Gr. 8o. Rotterdam, H.A. Kramers...ƒ 0,40.

Multatuli, Bloemlezing. Post 8o. Amsterdam, R.C. Meyer......ƒ 2,75.

Murdock, Juda, of jaloezy en wraakzucht. Uit het Eng. vertaald door Servaas de Bruin. Gr. 8o. (Met titelvignet.) Amsterdam, M. Schooneveld & Zoon. ƒ 3,25.

Neurdenburg, J.C., Het schoolonderwijs in de Minahasse. Een woord naar aanleiding van de gesprekken onlangs in het Indische genootschap over het Inlandsch onderwijs gevoerd. Post 8o. Rotterdam, M. Wijt en Zonen.......ƒ 0,20.

Nieuwhuis, H., Gerard Groote, een schoolman uit de vijftiende eeuw, voor christelijke onderwijzers van den tegenwoordigen tijd geschetst. Post 8o. Stads-kanaal, G. Eerelman......................ƒ 0,20.


{==65==} {>>pagina-aanduiding<<}

Nosse, J.J., De kultuurwet. Gr. 8o. 's Gravenhage, H.C. Susan C. H.zn. ƒ 0,40.

Omnibus, De, Jaarboek aan de algemeene belangen gewijd. Kl. 4o. Amsterdam, R.C. Meijer. Per jaarg...................ƒ 6, -.

Onderwijs, Middelbaar, en de hoofdstad. Een ernstig woord van een Amsterdammer aan zijne medeburgers. Gr. 8o. Amsterdam, Loman en Verster..ƒ 0.25.

Ontwerp van wet tot vaststelling van gronden, waarop ondernemingen van landbouw en nijverheid in Nederlandsch Indië kunnen worden gevestigd. Kl. fol. Rotterdam, H. Nijgh...................ƒ 1,25.

Ook de dieren kunnen ons leeren. Een leesboek voor de middelste klasse der lagere school. Kl. 8o. Utrecht, J.H. Siddré.............ƒ 0,30.

Oosterzee, J.J. van, Zullen wij nog theologie studeeren of niet? Toespraak bij de hervatting der Academische werkzaamheden in September 1865. Gr. 8o. Utrecht, Kemink & Zoon....................ƒ 0,30.

Opschriften op de graven der geliefden. Kl. 8o. 's Gravenhage, M.J. Visser. ƒ 0,40.

Opzoomer, Mr. C.W., Het burgerlijk wetboek verklaard. 1e deel. Gr. 8o. Amsterdam, J.H. Gebhard & Co....................ƒ 2,80.

Opzoomer, Mr. C.W., Oud of nieuw? Redevoering ter opening der Akademische lessen uitgesproken. Gr. 8o. Amsterdam, J.H. Gebhard & Co.....ƒ 0,40.

Pfannenschmidt-Burow, J., De opvoeding en verzorging van het kind, en de opleiding van het meisje. Naar het Hoogd. Post 8o. Amsterdam, C. van Helden. ƒ 1,25.

Pierson, Dr. A., Aan zijne laatste gemeente. Post 8o. Arnhem, D A. Thieme. ƒ 0,40.

Pindari Carmina Olympia. Cum annotatione critica, interpretatione Latina et commentario, edidit Albertus de Jongh. Gr. 8o. Trajecti ad Rhenum, apud Kemink et filium........................ƒ 5, -.

Programmata voor de examens ter verkrijging van acten van bekwaamheid voor het geven van lager onderwijs, zoo als die gewijzigd zijn bij Koninklijk besluit van 18 Aug. 1865, No. 168. Gr. 8o. Assen, van Gorcum & Co..ƒ 0,10.

Propertii, S. Aurelii, Libri IV elegia XI. Recensuit et illustravit P. Hofman Peerlkamp. Edidit et praefatus est J.C.G. Boot. Gr. 8o. Amstelodami, C.G. van der Post.....................ƒ 0,75.

Ravestein, W.J. van, Aan Mathilda. Een woord over het wenschelijke der uitbreiding van den vrouwel. werkkring. Post 8o. Amsterdam, H.J.v. Kesteren. ƒ 0,30.

Rauwenhoff, Dr. L.W.E., De faculteit der godgeleerdheid aan de Nederlandsche hoogescholen. Toespraak bij den aanvang der Academische lessen in September 1865. Gr. 8o. Leiden, S.C. van Doesburgh...........ƒ 0,35.

Regels voor de spelling der Nederlandsche taal, naar de grondbeginselen der Nederlandsche spelling van wege de redactie van het woordenboek der Nederlandsche taal. Kl. 8o. Rotterdam, D J.P. Storm Lotz.........ƒ 0,12½.

Regering, onzigtbare, of de geheimen der jongste Poolsche revolutie. Naar het Hoogd. 3 deelen. Gr. 8o. (Met platen.) Amsterdam, Wed. D. Kunst. ƒ 4,80.

(Rogge, H.C.), Atlas ten gebruike bij het onderwijs in de geographie van Nederland, aan hoogere burgerscholen. Langw. 4to. Leiden, T. Hooiberg & Zoon. ƒ 0,40; per kaart.......................ƒ 0,05.

Roorda van Eysinga, S.E.W., De zelfopenbaring Gods in den menschelijken geest. Gr. 8o. Leiden, S.C. van Doesburgh.............ƒ 1,30.

Roorda van Eysinga, S.E.W., Een mysterie. Eerste adres aan de Tweede Kamer. Gr. 8o. Amsterdam, J.C. Schlömann.............ƒ 0,35.

(Roozemeyer, J.H.L.) Overzicht der Bijbelsche geschiedenis ten dienste van hen, die belijdenis des geloofs wenschen af te leggen. Kl. 8o. Leiden, J.H. Zitman......................ƒ 0,15.

Rotterdam, Arn., Zions roem en sterkte, ofte verklaaring van de zeeven en dertig artikelen der Nederlandsche geloofsbelijdenis. 1e deel 1e afl. (Compl. in circa 12 afl.) Post 8o. Kampen, S. van Velzen, Jr...........ƒ 0,25.

Ruysch, A., De oom uit Oost-Indië of de drie gekroonde artisjokken. Oorspronkelijk blijspel met zang, in twee bedrijven. Post 8o. Vlissingen, F.H. Schiffer. ƒ 0,90.

Sander, J.C., Oefeningen en opgaven ten gebruike bij de gronden der rekenkunst, in verband met het gewoon lager onderwijs Post 8o. Schoonhoven, S.E. van Nooten........................ƒ 0,45.

Schmid, C, De nachtegaal. Verhalen voor de jeugd. (Uit het Hoogd.) Post 8o. (Met gekl. plaatjes.) Leiden, A.W. Sythoff.............ƒ 0,50.

Schmid, C, De twee broeders. Verhalen voor de jeugd. (Uit het Hoogd.) Post 8o. (Met plaatje.) Dezelfde..................ƒ 0,50.

Schmid, C, Het verloren kind. Verhalen voor de jeugd. (Uit het Hoogd.) Post 8o. (Met gekl. plaatjes.) Dezelfde................ƒ 0,50.


{==66==} {>>pagina-aanduiding<<}

Scholten, J.H., Herdenking mijner vijf en twintigjarige ambtsbediening. Toespraak, gehouden bij de opening der Academische lessen den 26. September 1865. Gr. 8o. Leiden, P. Engels. Niet in den handel............ƒ,.

Scholten, J.H., Geloofsbelijdenis. Leerrede over Joh. VI: 66-69. Gehouden na de herdenking zijner vijf-en-twintigjarige ambtsbediening. Gr. 8o. Dezelfde. ƒ 0,25.

Schrader, E. Eene gemakkelijke handleiding, om over de catechismus-predikatiën te catechizeren. 1z deel. Post 8o. Groningen, P. Beijer. Pro 2 dln. compl. ƒ 2, -

Schwartz, M.S., De hartstogten. Een verhaal. Naar het Zweedsch. Gr. 8o. Haarlem, Erven Loosjes......................ƒ 2,25.

Schwartz, M.S., De emancipatie-woede. Een verhaal. Uit het Zweedsch. Gr. 8o. Dezelfde........................ƒ 2,75.

Schwartz, M.S., Emy. Uit het Zweedsch. 3 deelen. Gr. 8o.(Met titelvignet.) Amsterdam, B. Eisendrath 1866................ƒ 7,50.

Sibmacher Zijnen, Stemmen voor waarheid en godsdienst. No. 5. Een christen te zijn! Kl. 8o. Middelburg, van Benthem & Jutting..........ƒ 0,02½.

Sickenga, Mr. F.N., Beginselen van handels- en algemeen burgerlijk regt. Handboek voornamelijk ten gebruike bij het middelbaar onderwijs. Gr. 8o. 's Gravenhage, Gebr. Belinfante..................ƒ 1,80.

Sluiter, W., Het vernederd Nederland, of: Klagt over Neêrlands zonden, gestraft met sterfte onder het rundvee. Post 8o. Nijkerk, P.F. Callenbach. ƒ 0,06; 50 ex. ƒ 2,50; 100 ex......................ƒ 3,75.

Smits Pz., F. W., Banden geslaakt en banden gelegd of afscheidsleerrede in de gemeente Baarn en Eembrugge en intreê-leerrede in de gemeente van Hellevoetsluis. Gr. 8o. Hellevoetsluis, H.G. van Steeden...........ƒ 0,40.

Snellen van Vollenhoven, S.C., Essai d'une faune entomologique de l'archipel Indo-Néerlandais. 2e monographie: famille des piérides. Gr. 4o. (Met 7 gelith. en gekl. platen) La Haye, Martinus Nijhoff.............ƒ 8,50.

Snoek, A. van der, Theorie der rekenkunde voor de lagere school. Kl. 8o. Schiedam, H.A.M. Roelants...................ƒ 0,30.

Spoorweg-maatschappij, De St. Paul- en Pacific-, in Minnesota. (Vereenigde Staten van Noord-Amerika.) Hare belangrijkheid en vooruitzigten. Gr. 8o. Amsterdam, Weytingh & Brave.................ƒ 0,25.

Straatman, J W., De stichting des christendoms door Jezus van Nazareth, in hare hoofdtrekken geschetst. No. 8. De tempelreiniging. Post 8o. Groningen, L. van Giffen. Bij inteek. ƒ 0,25; buiten inteek.............ƒ 0,40.

Streckfuss, Ad., De geschiedenis der wereld aan het volk verhaald. Naar het Hoogd. bewerkt door B. ter Haar Bz. 1e afl. (Compl. in 4 afl.) Gr. 8o. Leiden, van den Heuvel & van Santen.................ƒ 0,25.

Terdy, Hermann von, De gereformeerden in Bohemen en Moravie. Uit het Hoogd. door H. von Heumen. Gr. 8o. Utrecht, J.J.H. Kemmer......ƒ 0,30.

Testament, Le nouveau, de notre Seigneur Jézus-Christ Post 8o. Dordrecht, Blussé & van Braam...................ƒ , .

Tinarlo, Frans, Knutselwerk. Post 8o. Leeuwarden, G.T.N. Suringar..ƒ 1,80.

Toekomst, De, der Nederlandsche koffijmarkt. Eene stem uit den handel. Gr 8o. Amsterdam, P.N. van Kampen...............ƒ 0,30.

Tricht, J.P.O. van, Dr. J.K. van den Broek herdacht in het Natuurkundig genootschap: tot Nut en Vergenoegen te Arnhem, den 1. Augustus 1865. Gr. 8o. (Met portr.) Arnhem H.A. Tjeenk Willink...........ƒ 0,30.

Valeton, J.J.P., De zucht naar waarheid is de voorwaarde der wetenschap. Toespraak bij de opening der Akademische lessen gehouden. Gr. 8o. Groningen, G.J. Reits......................ƒ 0,20.

Verscheidenheid van gaven, dezelfde geest. Serie van preekbundels van ouderscheiden Nederlandsche leeraars 1e bundel. Zestal leerredenen door Dr. N. Beets. Post 8o. Zeist, J.W. Eversz. ƒ 1,25; in linnen..........ƒ 1,60.

Verslag van het verhandelde op het XXste Nederlandsch landhuishoudkundig congres, gehouden te Assen, den 26-30 Junij 1865. Gr. 8o. A ssen, van Gorcum, & Co......................ƒ 1,60.

Verslag van den landbouw in Nederland, over 1863. Opgemaakt op last van den Min. van Binnenl. Zaken. Gr 8o. 's Gravenhage, van Weelden & Mingelen ƒ 1, -.

Verwoert, H., De burgerlijke stand naar volgorde van het burgerlijk wetboek Na diens overlijden uitgegeven door Mr. Nairac. Roy. 8o. Utrecht, W.F. Dannenfelser.......................ƒ 4,25.

Vingerhoed, De, blijspel in twee bedrijven. Vrij naar het Fransch. Post 8o. Zutphen, W.J. Thieme & Co................ƒ 0,50.


{==67==} {>>pagina-aanduiding<<}

Volksgeneesheer, De, raadgevingen en waarschuwingen bij gewone ongesteldheden en ligte wonden, benevens wenken ter bewaring en bevordering der gezondheid. 2e druk. Post 8o. Utrecht, C. van der Post Jr. 1866.....ƒ 0,60.

Vragen op het anorganisch gedeelte van het scheikundig leerboek van Dr. J.W. Gunning, door W.C.R. Post 8o. Schoonhoven, S.E. van Nooten..ƒ 0,45.

Vries, Dr. M. de, Mededeelingen en opmerkingen betreffende het Nederlandsche woordenboek in de vergadering van het 8e Ned. letterkundig congres te Rotterdam, den 12. Sept. 1865 voorgedragen. 's Gravenhage, Leiden, Arnhem, Martinus Nijhoff, A.W. Sijthoff, D.A. Thieme...............ƒ 0,40.

Waal, E. de, Aanteekeningen over koloniale onderwerpen. VI. Koloniale opmerkingen over het Nederlandsche spellingstelsel. De wet van 23 April 1864 tot regeling van de wijze van beheer en verantwoording der geldmiddelen van Nederlandsch Indie. Gr. 8o. 's Gravenhage, Martinus Nijhoff.........ƒ 1,25.

Wagenaar, H.C., Theorie ten behoeve van allen, die zich toewijden aan de dienst der spoorwegen. Post 8o. 's Gravenhage, M.M. Couvée. ƒ 3,25; in linnen. ƒ 3,75.

West-Java-koffij-cultuur-maatschappij, De, beoordeeld door een oud koopman. Gr. 8o. Amsterdam, J. Noordendorp................ƒ 0,35.

Wetherell, Eliz., Daisy Randolph. Naar het Engelsch. (‘Melbourne house.’) 2 deelen. Post 8o. (Met gekleurde pl.) Schiedam, H.A.M. Roelants. ƒ 3, -; in een linnen band.......................ƒ 3.60.

Wilmer, G.P., Herderlijke brief. (gedagt. Sassenheim, 18 Sept. 1865.) fol. Rotterdam, P.T. Braam...................ƒ 0,10.

Winkel, Dr. L.A. te, Leerboek der Nederlandsche spelling. 4e geheel omgewerkte en vermeerderde uitgave van: de Nederlandsche spelling onder beknopte regels gebracht. Roy. 8o. Leiden, D. Noothoven van Goor........ƒ 1, -.

Witkamp, P.H., Gedenkboek van Neerland's vijftigjarig grondwettig volksbestaan onder het huis van Oranje. Roy. 8o. (Met 4 gelith. platen.) Dordrecht, J.P. Revers. ƒ 4, -; in linnen.................ƒ 4,65.

Woord, Een, over en in verband tot de door de heeren G. Suermon 't en H. Hope Loudon, c.s., voorgestelde West-Java-koffij-cultuur-maatschappij. Gr. 8o. Amsterdam, Loman & Verster.................ƒ 0,25.

Woorden Gods., 100 traktaatjes in 10 soorten. Kl. 8o. Sneek, J. Campen. ƒ 0,30.

Wijnne, H.A., Handel en ontwikkeling van stad en provincie Groningen, geschiedkundig beschouwd. Gr. 8o. Groningen, J.B. Wolters.......ƒ 1,90.

Yzonides, H.H., De deugd van Gods regtvaardigheid in Christus lijden, ten toon gespreid tot heil van arme zondaren. Leerrede over Rom. III: 26, 27. Gr. 8o. Amsterdam, H. de Hoogh..................ƒ 0,25.

Zang-Album. Keur van vrolijke coupletten, romances, humoristische liederen, enz. uit vroegeren tijd. Roy. 8o. (Met muzijk) Rotterdam, H. Nijgh..ƒ 3,60.

Zang-Album. Keur van vrolijke coupletten, romances, humoristische liederen enz. uit den tegenwoordigen tijd. Roy. 8o. (Met muzijk.) Dezelfde....ƒ 3,60.

Zuster Catchinka, door Celestine, Guldens-editie. No. 58. Post 8o. Arnhem, D.A. Thieme......................ƒ 1, -.

Zwari, A.C. de, Handleiding bij het stel-onderricht ten gebruike der scholen. Kl. 8o. Kampen, G.Ph. Zalsman. ƒ 0,20; 12 ex. ƒ 2, -; 25 ex.......ƒ 3,75.



Ter beoordeeling ontvangene boeken.


Bello, Ph., Handleiding voor de Algebra, ten gebruike aan Gymnasia en inrigtingen van Middelbaar onderwijs.

Ben-Onie L. de Leeuw. Afl. 4 en 5.

Bosboom Toussaint, A.L.G., Eene fam. legende. (Guldens Ed.)

Brouwer, H., Objectieve grond of regt van bestaan der christelijke kerk.

Caracciola, E., Verborgenheden der Napolitaansche Kloosters. Uit het Ital. vertaald door Servaas de Bruin.

Ebers, Georg, Eene Egyptische Koningsdochter, 3 dln.

Engelbregt, Dr., Iets over Mirabeau, voornamelijk betreffende zijne gevangenneming.

Haar, B. ter, Bz., Geschiedenis der wereld door Ad. Streckfuss, afl. 1.

Haar, B. ter, Dr., De St. Paulusrots. (Guldens Ed.)

Harteveld, D., Herinneringen uit Algiers. (id.)


{==68==} {>>pagina-aanduiding<<}

Helder, J., Het geloof volgens Jezus.

Hofdijk, W.J., Vóór 300 jaren. Eene historische herinnering.

Jacobi Joh., Mattathias, de Chasmoneër. Dramatisch Gedicht voor Rederijkers.

Keijzer, J.P. de, Neêrl. Bibliotheek, afl. 1-8.

Keijzer, J.P. de, Levensvormen. (Guldens Ed.)

Koetsveld, C.E. van, Toespraken, 9.

Koopmans v. Boekeren, R., De oude Tolbaas.

Koopmans v. Boekeren, R., Schoenen op keur. (Guldens Ed.)

Lindo, Dr. M.P., Nieuw Schoolboek voor de Aardrijkskunde.

Mackay, C., Het leven van Richard Cobden, den Apostel van vrijen handel.

Maronier, J.H., Bibliotheek van Moderne Theologie, 7e dl. afl. 3.

Maronier, J.H., De ware Regtzinnigheid.

Mededeelingen van het Zendelinggenootschap, 9e dl. 3e st.

Miss, Yonge, Violette, 4 dln.

Neêrl. Tijdschrift voor Taal- en Letterkunde, No. 3.

Nieuwenhuis, A.J., Practische Meetkunde, 2 stukken.

Nieuwkuijk, M.J., van, De Insectenwereld.

Oven, Dr. A. van, Leerboek der Werktuigkunde ten gebruike bij het Middelbaar onderwijs.

Oudemans, Dr. C.A.J.A., Neêrlands Plantentuin, afl. 7, 8, 9, 10, 11 en 12.

Oudemans, Dr. C.A.J.A., Handleiding tot de Pharmacognosie van het Plantenen Dierenrijk.

Pantekoek, F.C.A, Twijfelmoedig, doch niet mismoedig.

Practisch Volksboek, Museum voor Natuur, Kunst en Wetenschap, afl. 11.

Rauwenhoff, L.W.E., De Faculteit der Godgel. aan de Nederlandsche Hoogeschool.

Roorda v. Eijsinga, S.E.W., Mijne verbanning. De officieele waarheid.

Roorda v. Eijsinga, S.E.W., De Liberalen en mijne verbanning.

Roorda v. Eijsinga, S.E.W., Een Mysterie. 1e adres aan de Tweede Kamer.

Roorda v. Eijsinga, S.E.W., Trekt Nederland Batige saldo's ten koste van Java?

Schraft, G. van der, Het Guldens Huisboek voor alle standen, 1e gedeelte. Huishoudelijke recepten.

Schipper, L., Nieuw Dichtbundeltje voor Kinderen.

Schwartz, Marie Sophie, De straffe Gods.

Servaas de Bruyn, Juda Murdock, of Jaloezij en Wraakzucht.

Smits, (Oude Heer.) Derde vervolg. Brieven enz. (Guldens Ed.)

Steijnis Gz., J., Beginselen der Meetkunde.

Straatman, J.W., Kritische studien over den 1. brief van Paulus aan de Korinthen.

Straatman, J.W., Paulus 1e brief aan de Korinthen.

Thackeray, W.M., De vier Georges.

Tischendorf, O., Wanneer werden onze evangeliën vervaardigd?

Uden Masman, H., De hut op de heide.

Verslag van de Comm. der Kon. Academie van Wetenschappen tot het opsporen, het behoud en het bek. maken van overbl. der Vaderl. kunst uit vroegere tijden.

Verwijs, Dr. Eelco, Nederlandsche Klassieken.

Vierstemmige Koralen, uitgegeven door de Nederlandsche Koraalvereeniging, afl. 1-3.

Volk-sAlmanak voor 1866. Door 't Nut van 't Algemeen.

Westerman, Bato, Tijdschrift voor Jongens, afl. 10 en 11.

Wijnne, H.A., Handel en ontwikkeling van stad en provincie Groningen.

Worp, J., De zingende kinderwereld.

Zonnestraaltjes.



1) Ter plaatsing in ons eerste nummer ons toegezonden. Om den bijzonderen aard dezer bijdrage zoowel als om de volle ruimte voor den gewonen inhoud in ons proefnummer te behouden, ontving zij hier in het ‘voorwerk’ achter ons ‘woord tot inleiding’ eene plaats. Red.

*) Wij laten deze meening omtrent den naasten oorsprong van ‘de Gids’ voor rekening van den schrijver. Wij hadden en hebben daarvan eene andere voorstelling, in weerwil van hetgeen we lezen in de Vad. Lett. Meng. no. 13 bl. 589 (1836) tegen het Prospectus van de Gids (Aug. 1836). Eén der naaste aanleidingen tot het
uitbarsten eener omwenteling is nog haar eigenlijke oorzaak niet.

Red.

1) Wij ontleenen deze novelle aan een kortelings in Parijs verschenen bundel ten titel dragende: l'Obole des Conteurs. Wij doen het bepaaldelijk met het oogmerk om onze lezers op deze keurige verzameling opmerkzaam te maken, die zoowel om haren inhoud als vooral om haren oorsprong hunne belangstelling verdient. Zij werd bijeengebragt door de leden van het Parijsch-Comité van de Société des Gens de Lettres in Frankrijk, eene vereeniging, die ten doel heeft om verdienstelijke maar buiten hunne schuld ongelukkig geworden letterkundigen en vooral de hulpbehoevende weezen en weduwen van dezen te ondersteunen. In 1863 nu, bij het uitbreken in Frankrijk van den geweldigen nood onder de werklieden der katoenfabrieken werd de kas dier vereeniging krachtig aangesproken, ja uitgeput, ten gevolge van het aandeel dat hare groote vergadering meende te moeten nemen aan de pogingen tot leniging van dien grooten nationalen ramp. Zij gaf naar den drang der liefde, zonder veel te rekenen met haar financieele kracht. Evenwel werden daarmede de behoeften der op hare hulp rekenende ongelukkigen niet minder groot, en zonder buitengewone voorziening zou alzoo de weldadigheid door de vereeniging aan de katoenwerkers bewezen ten nadeele van hare eigene natuurlijke en gewone beschermelingen zijn gekomen. Om dit te verhinderen bragten de leden van het Parijsch Comité dezen bundel bijeen, opdat de opbrengst strekken zou tot dekking van het te kort in de kas. Ieder gaf iets van het zijne: de novellist een novelle, de historicus een geschiedkundige schets, de dichter eenige dichtregelen, de filosoof een voorrede. En zoo - ook door de belanglooze medewerking van den uitstekenden uitgever Hachette, ‘tout accoutumé aux bonnes actions’ gelijk Jules Simon zegt, kwam de Obole des Conteurs in de wereld, door een keurig uiterlijk zoowel als door
degelijkheid van inhoud ten hoogste zich aanbevelen. Wij geven hier van dien inhoud geen uitvoerige opgave, veel minder kritiek. Met den verslaggever in het Journal des Débats zouden wij dit ten aanzien van zulk eene verzameling ongepast achten. Dit slechts zij hier gezegd, dat wij zeker niet de meest verdienstelijke, noch de schoonste en belangrijkste bijdrage overnamen. Hadden wij dit willen doen, wij hadden dan zonder twijfel Mademoiselle Rosier van den bekenden Amédée Achard moeten vertalen. Wij moesten ons echter in onze keuze door velerlei overwegingen, waarvan we alleen maar die betreffende de ons overblijvende ruimte noemen, laten leiden. Mogt slechts wat we hier onzen lezers als proeve aanbieden hen aanmoedigen om het werkje zelf zich aan te schaffen en te lezen. Zij zullen voor de geringe som van ƒ 1.75 een keurig bundeltje op hun boekenrek meer en een alleronderhoudendste lectuur zich verschaffen, en tegelijk nog een penningske bijdragen tot bevordering van een werk der christelijke liefde.

Red.

1) De Ridders van St. Jan waren verdeeld in 8 tongen of natieën, waarvan Auvergne er eene was; dezen waren in prioraten, dezen weder in baljuwschappen, de laatsten eindelijk in kommanderijën ingedeeld.

1) Zizim had twee maanden lang op het kasteel van Sassenage verblijf gehouden en daar een teedere liefde opgevat voor diens dochter, alvorens hij naar Bourganeuf was overgebragt.

1) De president Allard, van Grenoble, die in de zeventiende eeuw een roman over Zizim schreef, had de open brieven des konings gezien. Zij waren gedateerd van 1488.

1) Naamlijst der uitgebannenen bij decreet van 24 Julij 1815.
Soult.	Regnault de St. Jean d'Angély.
Alix.	Arighi.
Excellmans.	Dejean fils.
Bassano.	Garrau.
Marbot.	Réal.
Félix Lepelletier.	Bouvier Dumolard.
Boulay de la Meurthe.	Merlin de Douay.
Mehée de la Touche.	Durbach.
Fressinet.	Dirat.
Thibaudeau.	De Fermont.
Carnot.	Bory St. Vincent.
Van Damme.	Felix des Portes.
Lamarque.	Garnier de Saintes.
Lobau.	Mellinet.
Harel.	Hullin.
Piré.	Cluys.
Barrère.	Courtin.
Arnault.	Forbin Janson.
Pommereuil.	Le Lorgne Dideville.


1) Le Nain Jaune Réfugié, tom. III, p. 188. (De twee eerste deelen waren vroeger te Parijs uitgekomen onder den titel van ‘Le Nain Jaune.’)

2) Il. tom. IV, p. 22.

1) Deze Biographie des Chevaliers de l'Eteignoir was eene navolging van de welbekende Dictionnaire des Girouettes. De graaf de Blacas opent daarin de rei. Verder komen er, onder vele minder bekende namen, behalve de genoemden, voor die van Bertin, Désaugiers, Madame de Genlis, Cuvier, Fontanès, Maltebrun, Choiseul, Molé, de beruchte Onvrard, Puimorin, Dambray, le due de Raguse, Bonald, le duc de Richelieu, Benjamin Constant en Fiévée.

1) Grondwet van 1815, art. 4. ‘Allen die zich op het grondgebied van het rijk bevinden, hetzij ingezetenen of vreemdelingen, hebben gelijke aanspraak op bescherming van persoon en goederen.’

1) Wet van 28 Sept. 1816, Stbl. no. 51 - ‘tot vaststelling van straffen van hen, die vreemde Mogendheden beleedigen.’

1) Duvergier de Hauranne, Histoire du Gouv. Parlement. en France, t. III, p. 437.

1) Herder, Ideeën II, blz. 329.

1) Milman, History of Latin Christianity, 1854, vol. I, p. 27.

1) Stanley. Lectures on History of the Eastern Church. 1861. p. 98.

1) Het oorspronkelijke is te vinden bij Figuier, l'Alchimie et les Alchimistes p. 379.

1) De beknopte aanduiding van enkele der meest voorkomende soorten van infusiediertjes ontleen ik aan het uitmuntende artikel van Jamin. les générations spontanées, in de Revue des deux Mondes van 15 Nov. 11.

1) Dit is slechts gedeeltelijk juist. De aanhangers der zoogenaamde ontwikkelingshypothese van Lamarck, volgens welke de organische wereld tot haren tegenwoordigen toestand is gekomen ten gevolge van eene trapsgewijze volmaking, waarbij uit de anorganische stof eerst de laagste vormen van levende wezens en uit deze langs den natuurlijken weg der voortplanting allengskens de meer volkomen dieren en planten zijn ontstaan, kunnen het bestaan van deze grens niet aannemen, en in het belang dezer hypothese zijn er nog enkele pogingen gedaan, om de leer der heterogenie in dezen zin staande te honden. Proeven, die daarop betrekking hebben, vindt men o.a. in de Vestiges of Creation, een werk dat in den geest dezer hypothese, geschreven is. Niemand gelooft echter tegenwoordig meer aan de mogelijkheid om kunstmatig uit anorganische stoffen levende wezens ook van de laagste vormen te doen ontstaan.

1) Pouchet, Hétérogénie ou traité de la génération spontanée, basé sur de nouvelles expériences. Paris 1859. p. 130 sqq.

1) De zamenstelling der lucht was toen nog onbekend. Later bewees Gay-Lussac dat bij de handelwijze van Spallanzani, die de grondslag is der zoogenaamde methode van Appert, om spijzen en andere organische voorwerpen voor bederf te bewaren door ze in blikken bussen te brengen en deze, na ze toegesoldeerd te hebben, in kokend water te dompelen, de lucht inderdaad geheel van zuurstof wordt beroofd.

1) In enkele gevallen, die daarop eene uitzondering maakten, bleek het dat de proef niet met de vereischte naauwkeurigheid was gelukt of dat er omstandigheden waren ontstaan, die het mogelijk maakten dat gewone lucht tot de vloeistoffen had kunnen toetreden.

1) Deze vertelling vormt op zich zelve een afgesloten geheel en strekt tevens tot vervolg op Praktische Menschen (Nederland, 1863), op Met vliegende vendels en slaande trom (Nederlandsche Spectator, 1864) en op Geen praktiesch Mensch (Aurora, 1865).

1) - ‘Sidin, maak spoedig open, maak open!’

1) ‘Hé, daar ginds, breng dranken!’

2) ‘Sidin, Sidin! Nenneh! Gaauw, gaauw! Ali, waar ben je, Satan?’

1) Gekookte rijst.

2) Inlandsche gaarkeuken.

3) Kom, zeg den heeren goeden dag!

1) Onvertaalbaar: eene uitroeping van pijn!

1) Bastcrtterm, afgeleid van het werkwoord nontonni: een plechtig bezoek afleggen bij eene bruid. In Bat. gebruikt voor het luisteren naar muziek door dames in rijtuigen en de daarbij gebruikelijke begroetingen van vrienden.

1) Deze data en de volgende zijn hoofdzakelijk aan van Lenuep, Groen van Prinsterer, Bakhuizen van den Brinks Motley, Weber en Waddington ontleend.

1) Histoire Abrégée de l'Église Métropolitaine d' Utrecht, par M.G. Dupac de Bellegarde, ancien comte de Lyon, 3e. éd. Utr. 1852.

2) Kapittel, oorspronkelijk, naar men wil, vergadering van geestelijken in een klooster of stift, die zich dagelijks tot het aanhooren van een hoofdstuk (capitulum) uit den bijbel of uit hunne regelen verzamelden. Later nemen vereenigingen van geestelijke en wereldlijke orden en broederschappen ook den naam aan van kapittel = collegie. Het hierboven bedoelde domkapittel was eene verzameling van canonici, kanunniken. Deze wederom waren zoo genoemd (zegt Van Rijn I, xxxvi) ‘omdat gij u verbonden hebt de kanonijke regels stipter te houden als de anderen.’ Zij woonden eerst als regulieren bij de kerken, leefden gemeenschappelijk, en aten aan denzelfden disch. Een proost (ook wel abt geheeten) stond over hen. Reeds in de 10de eeuw hield het gemeenschappelijk leven der kanunniken te Utrecht en elders op: toen lieten zij zich, den naam van broeders te min vindende, domheeren of stiftsheeren, noemen. Aan het kanunnikschap waren natuurlijk proven of prebenden verbonden.

1) Toen een groot kasteel te Vollenhove in Overijssel gelegen, thans eene schilderachtige ruïne op een eilandje in het landgoed Oldruitenborg van den Baron Sloet van Oldr. - Een paar schoone schetsjes voor 30 jaren door den talentvollen graaf Frederik van Bijlandt van dezen bouwval gemaakt, zijn in mijn bezit.

1) Groot-vicaris (of plaatsvervanger) is bij ontstentenis des bisschops de door het kathedraal kapittel gekozen bestuurder eener diocese: gelijk van Neercassel zulks 10 jaren te Utrecht was. Een algemeen vicuris zegt Van Heussen (bij Van Rijn I, xxxiii) werd door de klerezij (te Utrecht door de 5 kapittelen) aangesteld in de plaats des overleden bisschops, totdat er een nieuwe zou zijn gekozen. Soms werden er 2 vicarissen te gelijk aangesteld. Die dan het tijdelijke waarnamen gedurende het openstaan des bisdoms heeten manburni, mombers, ruwaards. Het onderscheid tusschen groot- en algemeen vicaris schijnt echter niet door te gaan. Apostolisch vicaris was een titel, dien de Paus schonk aan dengene die door de geestelijkheid met het beheer des bisdoms. was belast. Blijkens de breve van Paulus V van 4 Oct. 1614 (waarbij aan Rovenius de faculteiten van het apostolisch vicariaat worden verleend) heeft de apostolische vicaris ‘de magt om te benoemen tot alle kanonikaten en andere beneficiën’ waarvan het regt van benoemen aan den H.S. behoort, ‘welke openvallen in de metropolitaansche, kathedrale, collegiale, parochiale of andere kerken der Vercenigde Nederlanden.’

Verschillend van bovengenoemde is de vicaris eens bisschops ‘die diens plaats bekleedt alsof hij de bisschop was.’ Een vicaris heeft een volkomen regtsgebied. De bisschop behoeft niet afwezig te zijn om een vicaris te hebben; de bisschoppen hadden wel vicarissen ‘al waren zij bij der hand en al hadden zij zelve bequaamigheits genoeg.’

1) Zie het eerste gedeelte van dit opstel in het Februarij-nummer.

1) ‘- Mag ik juf?’ -

1) In Buitenzorg.

2) ‘Waarom heb je opengedaan, hè?’

1) Gewoonlijk gebruikt men hiervoor eene naar den uitvinder alzoo genoemde Bunsensche gasvlam, d.i. eene gasvlam, die door doelmatige vermenging met lucht van haar lichtgevend vermogen beroofd is. Zulk eene vlam is overal, waar men lichtgas heeft, gemakkelijk te verkrijgen; zij geeft op zich zelve slechts een uiterst zwak blaauwachtig licht, en biedt daarenboven het voordeel aan van veel heeter te zijn dan de alkoholvlam, zoodat de ingebragte stoffen ook sterker verhit worden.

2) Gewoonlijk beziet men het spectrum door een verrekijker, waardoor het geheele spectrum vergroot wordt. Deze verrekijker is onmiddelijk achter het prisma geplaatst.

1) Uit de ertsen wordt het ijzer verkregen in den vorm van ruw gietijzer of pigijzer, waarvan het grootste deel eerst door het verfijnen, (omsmelten in bijzondere ovens) geschikt wordt tot verder gebruik. Om van gietijzer te maken smeedijzer of weekijzer, moet men er de koolstof uit afscheiden; dit geschiedt in de puddelovens. Stafijzer is: tot staven gewalst smeedijzer. Staal bevat meer koolstof dan smeedijzer maar minder dan gietijzer.

1) Walsen heet de bewerking, waarbij het door sterke gloeihitte week gemaakt metaal tusschen twee boven elkander liggende rollen of cilinders wordt doorgedreven en daardoor uitgerekt. Een nieuwerwetsche of patentmangel is dus een wals-werktuig voor linnen.

1) Proeven- aan de Victoria-Terminus te London leerden dat daar, terwijl gewone ijzeren spoorstaven twaalfmaal vernieuwd werden, de stalen staven, welke er tusschen gelegd waren, nog naauwelijks sporen van slijting vertoonden.

1) Slakken zijn de stoffen welke het ijzer verontreinigen, die reeds in de ertsen voorhanden, of bij vorige bewerkingen er mede vermengd zijn, zamengesmolten met ijzeroxyde.

2) Een dompelaar is een bijzonder lange zuiger, gelijk men die altijd gebruikt in hydraulische- of waterpersen.

1) Een travelling-kraan is een lier of windas, geschikt om zware lasten te ligten, en zoo geplaatst op een wagen, welke op sporen (daartoe tegen de muren der werkplaats aangebragt) beweegbaar is, dat de lier boven elk punt in de werkplaats kan worden gebragt.

1) Ingots is de naam, dien men geeft aan de klompen staal, welke op de beschreven wijze worden verkregen.

1) Dit feit was ook reeds in 1849 door Foucault ontdekt, maar was geheel onopgemerkt gebleven. Kirchhoff zelf leerde eerst later de ontdekking van Foucault kennen.

2) Beziet men het spectrum der sodavlam met een krachtiger instrument, dan blijkt de gele streep dubbel te zijn. Hier veronderstellen wij slechts een eenvoudig werktuig, waarbij die dubbele streep zich als ééne enkele vertoont.

1) Uit onze plaat zou men misschien kunnen afleiden dat kalium wèl in den zonnedampkring voorkomt, omdat aldaar de streep a van het kalium (Fig. 4) zamenvalt met de Fraunhofersche streep A (Fig. 1). Dit zamenvallen is echter slechts schijnbaar. Bij sterke vergrooting ziet men, dat die beide strepen niet zamenvallen, zoodat er ook geen grond bestaat, om kalium in den dampkring der zon aan te nemen. Bij sterke vergrooting vertoont de roode streep van het kalium zich dubbel, even als de gele streep van het na trium.

1) Men vindt deze onderzoekingen van Huggins vermeld in het Philos. Magazine, Febr. 1865.

1) Adolf Stahr, G.E. Lessing. Sein Leben und seine Werke. 11e Aufl. II Thle. Berlin 1862.

1) Thands Zaandam.

1) Hooft, Velius, noch Soeteboom noemen de plaats; maar hunne beschrijving past, volgends de kaart van Beeltsnijder, nergends dan op het dijkperk aan ‘Thuis ter Hart.’

1) In mijn Homerus, Plato, Spinoza, uitgegeven bij H.J. van Kesteren te Amsterdam heb ik de plaats, die de wijsbegeerte van Spinoza in de ontwikkeling der beschaving inneemt, zoeken aan te wijzen.

1) Eene uitroeping van verbazing.

1) ‘Gaat het goed?’

2) ‘Ja, meneer!’

1) Cet ouvrage, intitulé Gulielmi a Teisterbant (dict. Bilderdijk) Icti Observationum et Emendationum liber Unus. Bronovici, 1806, fut dédié par l'Auteur à son bienfaiteur, le Duc de Brunswic-Lunenbourg. Il fut réimprimé et augmenté d'un ‘Liber alter’ (dédié à M.J. Valckenaer) en 2 vol. à Leide, 1819 et 1820.

1) Cette lettre, ainsi que les deux suivantes, furent adresseés par Bild. de la part de la seconde Classe de l'Institut Royal de Hollande à M. Langer, dès l'an 1809 Membre correspondant de cette Classe. Le savant Allemand mourut à Wolfenbuttel en 1820.

1) Voir la lettre de Bild. à M. Grimm du 27 Mai 1812, dans le recueil publié par M. Messchert, T. III. p. 196-202.

1) Des ouvrages de Maerlant, dont il est question dans cettre lettre, nous possédons maintenant d'excellentes publications. Le Heimelijkheid fut publié et commentarié par feu le prof. Clarisse, dans les Nieuwe Werken van de Maatsch der Nederl. Letterk. Tome IV. (Dordr. 1838); le Wapene Martijn par 1e Dr. E. Verwijs (Deventer 1857) et Der Naturen Bloeme par 1e prof. Bormans, de l'Acad. Royale de Bruxelles (Brux. 1857) Tome premier. Il est à espérer que mon savant ami nous donnera bientôt la continaation de cet ouvrage intéressant.

1) Slechts een enkel woord ter verklaring van den titel, die zeker meer aanspraak kan maken op kortheid dan op taalkundige juistheid. In het vorige jaar zag in Duitschland een merkwaardige roman het licht, onder den titel: Eine Aegyptische Königstochter. Historischer Roman. De schrijver, Georg Ebers, een nog jeugdig en veel belovend beoefenaar der aegyptische oudheid, heeft de vruchten der aegyptische studiën van de laatste jaren neêrgelegd in een boek, dat allezins de aandacht verdient van ons nederlandsch publiek. Wat den vorm betreft, heeft hij zich eenigermate de welbekende romans van W.A. Becker, Gallus en Charicles, ten voorbeeld gesteld, ofschoon de handeling hier zuiver historisch is. Wie iets naders verlangt te weten omtrent dit werk verwijzen wij naar de aankondiging van Dr. C. Leemans in den Spectator van 1864. Eerlang zal van dezen roman eene vertaling verschijnen, met de noodige opmerkingen en toelichtingen. Uit de eerste deelen wij thans eene proeve mede; de beperkte ruimte van dit tijdschrift gebiedt ons de laatste achterwege te laten.

1) Reiffenberg, Mém. sur les deux premiers siècles de l'université de Louvain, in de Mém. de l' Acad. de Bruxelles, VII T. 4e. Mém.

1) Ep. Erasmi ad Hochstraten. Op. Er. III p. 485.

2) Münch vermeldt 't noch in zijne uitgaaf der Ep. Obsc. Vir.

1) Keurvorst Diether had eenige jaren te voren tegen zijn wil de inquisitie tegen van Wesel laten begaan, omdat hij vreesde, dat de Dominicanen hem voor den tweeden maal zouden laten afzetten; zie Ranke Deutschen Gesch. I, p. 214.

1) Hutten's voorrede van Livius.

2) De titel van dit boekje luidt: Sturm Johannsen Pfefferkorn über und wider die drulosen Juden, anfechter des leichnams Christi und seiner Glidmossen. Sturm über einen alten Sünder Johann Reuchlin. Zuneiger der falschen Juden und wesens, enz. Sturm Glock 1514.

3) In deze verdediging geeft hij een overzicht van den strijd tot en met de verschijning
der Epist. Obsc. Vir., waarin hij de verschillende akten, de adviezen der Fakulteiten, den brief van Reuchlin aan Hochstraten, 't antwoord der Theologen te Keulen enz. mededeelt. Bij 't bovenstaand verhaal heb ik zijne opgaven telkens nageslagen, en door zijn partijdig bericht de partijdigheid van andere berichtgevers, tot nu toe bijna alleen gehoord, kunnen controleeren.

1) Lamentat. 32. Ed. Teubn. p. 254. Moguntie in domo nostri impressoris.

2) In de Encycl. van Ersch und Gruber 1e. Ser. IV, p. 106.

3) Er. Opp. T. III, p. 1777.

4) Meiners. Lebensbeschr. Ber. Männ. 1797, bd. III p. 74 verv.

5) Hutten in zijne expostulatio, Erasmus in zijne Spongia.

6) Munch, Epist. Obsc. Vir. p. 68.

1) Onlangs heeft E. Böcking te Leipzig bij Teubner eene uitgave van hen, zoowel als van Pfefferkorn's defensio en Ortuinus Lamentationes bezorgd. Deze edities zijn door mij geciteerd.

2) Vermoeden van Voltaire. Zie Reiffenberg l.l. p. 52.

1) Ep. O.V.I. p. 89, 3, 5, 16, 107, 242, enz.

1) P. 145.

1) Erasmus vraagt aan Buschius: quid lamentationibus illis, aut ineptius, aut inamoenius, aut indoetius, aut verilentius? (Er. Op. III p. 316). Dorpius noemt ze ridiculas, stultas, insanas (l. 1., p. 331).

1) Spongia ed. 1523, p. 26. Nactus eram unam epistolam manu descriptam enz.

2) Ep. Obsc. Vir. primum applausi, mox metu territus, epistolam Coloniam misi, qua significabam mihi displicere tales libellos. Spongia l.l.

3) Daarvan getuigt ook zijn brief aan Caesarius en aan graaf von Nuenar. Op. III. P. II. p. 1622, 1627. De eerste is in de Lamentationes Obsc. Vir. opgenomen (p. 223).

4) l.l. p. 27.

5) Dit verwijt wierp Hutten hem voor de voeten in zijne Expostulatio De Hervormcrs noemen hem om deze reden Momus, serpens, Epicureus enz.

6) l.l. p. 27.

1) l.l. Epistola de convivio magistrorum.

2) Uit het bovenstaande blijkt tevens hoe ongegrond 't beweren is, dat hij zelf aan de Epist. zou hebben meêgewerkt. Reiffenberg (Mém. sur les deux prem. siècles de l'univers de Louvain, in: Mém. de l'Archv. de Bruxclles VII) die het laatst daarvoor optrad, beperkt zelf Erasmus' aandeel tot de aardigheden, die deze wel eens aan tafel tegen de Scholastieken debiteerde. Er. was zoo angstig, dat men hem voor medeauteur zou houden, dat hij zelf aanwees, 't talent tot zulk een werk noodig, 't nabootsen van den stijl van anderen, niet te bezitten.

1) In zijn U. ab Hutten Epistolae II ad R. Crocum edit. Leipzig 1801.

2) In Erasm. Op. ed. Cl. III P. II p 1777. Onbekende lieden, die gemeene liedjes zingen, en bij mij op onvruchtbaren grond zijn opgegroeid, willen onbeschaamd onder uwe oogen komen. Ik tracht hun dit te beletten, maar zij bieden sterken tegenweer, staan tegen mij op en zeggen, dat niets Erasmus aangenamer zou zijn, zoowel omdat hij reeds langen tijd geleden te Straatsburg hunne kloekste woorden van buiten kende, als omdat zij van dezelfde familie zijn, die hij zelf in de Moria zoo vlijtig prees. Door hunne onbeschaamdheid overwonnen, heb ik de zeilen laten schieten, ontzeg, als 't kan, voor een korten tijd de gastvrijheid niet aan hen, die gij weet, dat zoo naar u verlangden. 't Licht aan u, de dwaasheden niet kwalijk te nemen, noch te verachten, want 't is niet in de macht van Anxst u, die van allen de geleerdste zijt, iets aan te bieden, dat meer waard is dan de goede wil.

3) Mohnike in Illgen's Zeits. f.d. Hist. theol. 1843. p. 114 in voce Anxst in Ersch u Grübers Enc. I S. IV p. 106. Daartegen Münch Ep. Obsc. Vir. p. 43. in Ersch u Gr. Enc. III S. I p. 218.

4) Aan Pirkheimer schreef Hutten:

Met hand en tand houd ik vast aan Reuchlin's edele zaak. Wat gij in uwen brief meldt, dat de theologisten voortgaan, ik weet niet wat voor klachten tegen ons te schrijven enz. (lamentationes heette 't boek tegen de epistolae gericht). Van vroeger dagteekening is de brief aan Reuchlin, waarin hij schrijft: ‘veel van uw last is op mijne schouders overgegaan. Reeds lang blaas ik den brand aan, die, naar ik hoop, tijdig zal uitbarsten. Ik spoor u aan u stil te houden. Ik kies mij hen tot krijgmakkers, wier leeftijd en stand met de soort van gevecht overeenstemt. Binnen korten tijd zult gij 't elendig treurspel van onze tegenstanders doer de lachende toeschouwers zien bespotten.’ Ongeveer in denzelfden tijd, waarin de epistolae werden vervaardigd, scheef Hutten den triumphus Capnionis. (Zie Meiners ber. Männer bd. 3 p. 67. Münch Epist. Obsc. Vir. einleit.) Daarin zegt hij van de onwetendheid: ‘dat zij in stikdonkeren nacht obscure lieden voedt’ en in den epiloog roept hij zijne vrienden toe: ‘komt zaamgezworenen, de gevangenis is opengebroken, 't lot is geworpen: terugkeeren staat niet vrij; een strop is klaar voor de obscure lieden’ (Mohnike zelf stemt toe, dat de auteur, die zoo spreekt, ook de schrijver der Epist. moet zijn). Aan Erasmus schreef hij, dat de obscure heden een groote bul, een ware zeepbel, ronddroegen, waarin hij zelf geexcommunieerd werd. (Die bul bevatte de veroordeeling der auteurs zonder hunne namen te noemen.) En eindelijk komt zeer de wijze in aanmerking waarop Hutten in zijue expostulatio over den brief van Erasmus aan Hochstraten spreekt. Wat hij stellig zooveel mogelijk zocht te doen, nl. Erasmus van onwaarheden enz. beschuldigen, had hij hier niet gelaten, zoo hij niet bepaald erkennen moest, dat hij terecht onder de auteurs der Epist. was genoemd. Of 't stilzwijgen van Hutten de juistheid van Erasmus' opgaaf omtrent de overige auteurs bewijst moet
ik betwijfelen: hij wenschte niemand daardoor in ongelegenheid te brengen; hij spreekt er over juist als iemand, die zijn deel daaraan niet wil ontkennen, maar ook de anonymiteit niet wil verbreken en valt dus Erasmus alleen aan over zijn afkeuring der Epist. (expost. 1523 p. 18).

Van zijne vrienden meldt Cochlaeus uit Bologna, dat Hutten daar aan den avondmaaltijd nieuwe brieven onder veel gelach voorlas; dat sommige versen, andere obscure brieven schreven. Justus Jonas verhaalt in de Epist. anonyma ad Crotum, dat Erasmus zooveel behagen in de brieven stelde, dat hij twee brieven, waarvan de eéne van Hutten was, woordelijk van buiten kende. Dit verhaal wordt door Erasmus' eigen getuigenis in de Spongia bevestigd, wat eén brief betreft, dien hij ook aan Hutten toeschrijft. Lorenz Behaim noemt in een brief aan Pirkheimer Hutten als den schrijver waarschijnlijk van 't geheele eerste boek, zeker van 't grootste gedeelte daarvan. En als Pirkheimer aan Hutten bericht, dat de monniken hem als den schrijver noemen en daardoor hertog Ulrich tegen hem opzetten, doet hij met geen woord den voorslag dit gevaar af te weren door tegenspraak van hun beweren; zeker wist hij zelf te goed hoe waar dit was. Pfefferkorn schijnt Hutten in 't oog te hebben gehad, al noemt hij geen naam. Want hij schrijft in zijne defensie p. 171: de schrijvers scheppen behagen in de schaduw, noch mag iemand om zijn adel verontschuldigd worden, als of hij van zijne voorvaderen ontaard liever aan zijn nageslacht het begin van zijne laagheid achterlaat.

1) Deze brieven luiden: men vertelt mij, dat de brieven van onbekende lieden door geheel Duitschland verspreid worden en dat zij ook bij u in handen zijn. Hoewel afwezig, maar niet onkundig, verheug ik mij, dat gij zoo zeer in uw land triomfeert in de tegenwoordigheid van hen, voor wie dit gedenkteeken uit beleedigingen wordt opgericht. Spoed u dus, verzuim niets dat gij gebruiken kunt om die slechte lui te mishandelen. Barbaren worden op barbaarsche wijze bespot. Hoe juist heeft dit Erasmus aangetoond, als hij oordeelde, dat eindelijk de beste weg gevonden was waarop onbeschaamde Sophisten vervolgd worden; maar ik, die deze dingen hoor, mocht ze niet zien. Want zij zijn noch niet onder mijne oogen gekomen, wie zij ook zijn, de obscure lieden, ja obscuur niet alleen door mij 
{== afbeelding 	==} {>>afbeelding<<}
    
. Gij zult mij een genoegen doen, ja ik herhaal 't aller grootste genoegen, als ik door uwe toezending een exemplaar ontvang. Negen maanden ben ik reeds in Italië enz. Een maand later schreef hij: ik heb de obscure lui ontvangen: goede Goden! wat fijne scherts! Doeh de Sophisten zien mij niet alleen voor den schrijver aan, maar, zooals ik verneem, noemen mij in 't openbaar. Ga hen tegen, behartig de belangen van een afwezend vriend en laat mij niet door dat vuilnis bespatten. Zorg, dat gij ook over deze zelfde
zaak breedvoerig berieht geeft.

1) De juiste datum van zijn vertrek is even moeilijk aan te geven als dat van het verschijnen der brieven, door den onderlingen strijd in de data der brieven. Volgens een brief van Cochlaeus was hij reeds 1 Sept. in Bologna (Grässe Literärgesch. III. i p. 362); een brief van hem aan Gerbellius is uit diezelfde plaats op den 31 Juli gedateerd (Meiners l.l. p. 107 betwijfelt dien datum echter niet zonder reden) terwijl de andere brief van hem aan Erasmus uit Worms is gedagteekend 24 Oct. (Er. Epist. p. 1573). In elk geval is 't eenige dat ons belang inboezemt, zeker genoeg, nl. dat Hutten op reis was toen de Epist. Obsc. Vir. in druk verschenen.

1) Epistola anonyma ad Crutum Rubianum ed. Olearius cf. Meiners ber. Männer 3. p. 82 verv.

1) In Illgen's Zeits. f.d. Hist. Theol. 1843, p. 114.

2) Bv. te Rostock, Epist. Obsc. Vir. II,
187.

3) I. 91. quando Herm. Buschius stimulavit vos in suo proemio.

1) Blijkbaar is brief 32 uit den eersten bundel van zijne hand. De naam Ligni percussoris verraadt eene zinspeling op v.d. Busche en de brief zelf bevat particulariteiten omtrent den twist van Buschius met Ortuinus.

2) Hoe hoog hij Reuehlin
achtte en hoe hij over Pfefferkorn den ‘semijudaeus’ dacht, bewijzen zijne brieven aan Reuchlin van 1511 en 12 in de Ep. Obsc. Vir. p. 59, 60.

3) Flögel kom. Lit. III p. 167.

1) Münch bl p. 61.

2) Pirkh. Op. p. 25 bij Meiners III p. 77.

3) Brief v. 31 Dec. 1516 Er. Op. III p. 219, hij wilde daardoor de Reuchlinomastiges toonen, dat zij niet alleen snood, maar ook onwetend en barbaarsch waren, en hij deed dit op de wijze van Lucianus.

4) Ll. p. 80.

5) Mel. brief aan Nuenar Corp. ref. I p. 15.

1) ed. 1558.

2) p. 18.

3) Mohnike Ohhmar Nachtgall und Ulr. v. Hutten in Illgen's Zeits., 1843 H. 2. p. 148.

4) Dien hij in navolging van Nuenar Astaroth om zijne leugens noemt, cf. de noot in corp. ref. I p. 21.

5) Corp. Ref. I Ep. Mel. 21.

1) Dien hij dikwerf in zijne brieven vader noemt, en wiens leven hij beschreef, om zijn eer aan de Akademie te handhaven. Camerarins 11. p. 19. - De uitdrukking: argumentum ludere wijst noch volstrekt niet op een komediespel, zooals 't schrijven der Epist. was. Wat Mel. deed of wilde doen was gericht tegen Hochstr.'s ἐλεγϰ;τιϰα, en daar in de Epist. niets behandeld wordt, dat onder dien naam kan verstaan worden, blijkt het dat Mel 's werk daarin geen plaats bekleedt. Hoogstwaarschijnlijk is deze brief uit 't jaar 1518, en ook deze datum sluit de Epist. uit. Wat Mel. beloofd had te doen, heeft hij welligt niet gedaan, en misschien diende deze brief, en de verzekeringen van trouw daarin juist om Reuchl. hiervan te verwittigen. Heeft hij zijne belofte gehouden dan is 't argumentum, waarvan hij spreekt, misschien de verdediging van Reuchlin bij de akademie of bij anderen welke hij volg. Camerar. 1.1. opstelde.

1) Diens brief d.d. 5 Oct. 1516 (Datum door Meiners betwijfeld).

2) Naudé verdedigt het, Burkhard en Flögel achten het waarschijnlijk, Grässe ongelooflijk. Meiners iii p. 79 verwerpt R. medewerking 1o omdat uit een brief van Hutten aan hem blijkt, dat hij kort voor de verschijning van 't eerste deel niet wist, dat men zijne tegenpartij zoo zou beetnemen en 2o omdat Reuchlin in dien tijd met Hutten niet correspondeerde. Doch deze staking duurde slechts zoolang Hutten in Duitschland vertoefde, althans de brief onder 1o bedoeld is van Jan. 1517 uit Bologna en bewijst, dat zij toen weder aan elkander schreven; in elk geval bewijst dit noch niets tegen Reuchlin's correspondentie met andere schrijvers. In plaats van mij op enkele uitdrukkingen te beroepen, zooals 't ‘te quiescere jubeo’ van Hutten, die licht ook in een anderen zin kunnen verklaard worden, vestig ik liever de aandacht op Reuchlin's persoonlijkheid, door Ranke (Deuts. gesch. im zeitalt d. Ref. I. p. 210 v.) uitnemend geschetst, op zijne litterarische werkzaamheid, op zijn ouderdom en ziekelijken toestand, en durf dan wel vragen of 't waarschijnlijk is, dat hij aan deze satire medewerkte? of hij niet veeleer zieh daarvan onthouden zal hebben, zooals ook de politiek hem gebieden moest?

3) Blijkens den brief van Erasmus aan Buschius (op. III p. 316), waarin hij Nuenar's meêwerking aan hetgeen de lamentationes veroorzaakte, dus aan de Epist. Obse. Vir. betreurt. Nuenar was een bloedverwant van Reuchlin. (Melanchthon's brief aan Nuenar op. I. p. 15) Flögel III p. 161. Münch p. 61.

4) Wegens de beschrijving die in den 17en brief van den
1en bundel wordt gegeven van zijne verdrijving uit Leipzig, zijne betrekking tot Reuchlin enz. Hij wordt ook genoemd door Flögel en Münch l.l.

5) Zijne geschriften ‘de generibus ebriosorum’ en ‘de fide meretricum’ weêrleggen het beweren van zijn biograaf Camerarius, dat hij van zulke scherts niet hield (Münch l.l.) en toonen juist hoezeer de stijl der Epist. met zijn trant overeenstemt.

1) In Jan. 1517 schrijft Hutten aan Reuchlin, dat hij jeugdige strijdgenooten verzamelde en in 't naschrift van zijn truimphus roept hij zijn tegenpartij uitdagend toe: dat hij zich met wel twintig anderen tot hun verderf had verbonden.

1) Zie zijn brief aan Aldrisius III. p. 1006.

2) Bronsveld, rijmpjens.

1) Aan Caesarius 1524. Ex. III. p. 840.

1) Epist. anon. ad Crot. p. 12.

1) Vroeger redacteur van den ‘Moniteur des Indes.’ Schrijver van: ‘Le Japon’ in 2 dl. en van ‘Le Japon Contemporain,’ voorts van verschillende artikelen over Japan, China en Indië, geplaatst in de Revue Contemporaine, Revue de Paris, Athenaeum Francais, Annales des Voyages, etc. - Bovenstaand opstel werd ons door den auteur in het Nederduitsch toegezonden.

1) Japan, eene reisbeschrijving, naar het fransch van Rodolphe Lindau, met eene voorrede van Nisi Sioesoeke, japansch officier en leerling in de regtsgeleerdheid te Leyden, aldaar bij De Breuk & Smits. - 1865.

1) Briefwechsel zwischen Schiller und Göthe, von 1794-1805. II Theile. 1856.

1) In de tweede handelstad des rijks had men onlangs de gelegenheid om den Tell door den uitstekenden Emil Devrient te zien opvoeren. Er waren zoo weinig plaatsen besproken, dat de voorstelling niet kon doorgaan!

1) Een studie in verband met: De Ware Godsdienst. Eene Studie over Lessing's Drama, Nathan de Wijze, door Kuno Fischer. Uit het Hoogduitsch door A.G. van Anrooy.

1) Description des coquilles caractéristiques des terrains, pag. 5.

2) Traité de Paléontologie. 2 Ed. T. 1 p. 19.

1) G. Vilbort. Les héroïnes de la Pologne. Paris 1864. - J. Michelet. La Pologne martyr. Paris, Brux. Leipz. 1863. - De Montalembert. Une nation en deuil. Paris 1861 et L'insurrection Polonaise. Paris 1863. - Victor Blanc. Aperçu sur les évènements de Varsovie en 1861 et 1862 par un témoin oculaire. Paris 1862. - Charles de Saint Nexant. La délivrance de la Pologne. Paris 1863. - Anatole de la Forge. La Pologne en 1864. Lettres à M. Emile du Girardin. Paris 1864. - Charles de Mazade. Une année d'agitation en Pologne. Revue des deux mondes. Livr. 1 avril 1862 etc. etc.

1) Deze Maatschappij, dertig jaren geleden door graaf Andreas Zamoyski opgericht maar bij den aanvang van den jongsten opstand door Gortschakoff ontbonden, was de eenige instelling in gansch Polen, die hare autonomie behouden had en werkelijk veel goeds tot stand braeht. In verschillende vertakkingen over het geheele land verspreid, werd hare jaarlijksche vergadering in zeker opzicht als een nationale vertegenwoordiging beschouwd.

2) Deze regel behoort niet tot het bekende volkslied Boze cos polske, waarvan wij het refrein reeds aanhaalden en welks melodie in het begin dezer eeuw is vervaardigd, maar tot een kerklied Swienty Boze, dus genoemd naar de twee woorden waarmede het begint, en toegeschreven aan Adalbert, der Polen apostel, die in de tiende eeuw den marteldood onderging. De in dit lied voorkomende regel: ‘Verlos ons, Heer! van pest, van brand en oorlog!’ heeft het volk aldus gewijzigd: ‘Verlos ons, Heer! van pest en brand en van de Moscovische slavernij!’

1) Het tegenwoordige koningrijk Polen, dat dien naam op het Weener-congres ontving met eene constitutie, die door Rusland feitelijk steeds is geschonden en verscheurd, beslaat ter naauwernood een vijfde gedeelte van het oude Polen. Het zuidelijk deel is met Oostenrijk vereenigd en heet Gallicië; het westelijk en noord-westelijk deel met Pruisen, dat daarvan twee zijner provinciën: het groothertogdom Posen en West-Pruisen heeft gemaakt: Lithauën en de zuid-oostelijke provinciën door de Rutheniërs bewoond (Volhynie, Podolie, Ukranie) die meer dan de helft uitmaken van het koningrijk der Jagellons, zijn ingelijfd bij Rusland en hebben in de Moscovische landen zich opgelost.

1) Zie het opstel: ‘Deux négociations politiques’ in de Revue des deux mondes, livr. 18, jaargang 1864.

1) Revue des deux mondes, t.a. pl.

2) Revue des deux mondes, t.a. pl.

1) Revue des deux mondes, livr. 20.

1) Men heeft dit ontkend en de jongste beweging alleen op rekening gesteld van den adel en de geestelijkheid. Dit is onwaar! Verlangt men bewijzen voor mijn beweering? Ik beroep mij op de volgende woorden van het adres, dat in Februari 1861 de Ouvriers van Warschau opgesteld hebben: ‘Is er bloed noodig om Europa te overtuigen dat Polen niet dood is en dat de liefde tot het vaderland woont in het hart van elken Pool? Men kieze uit ons midden. Men neme tien, twintig, honderd mannen als slachtoffers. Wij zijn bereid ons leven ten offer te brengen?’ Ik beroep mij verder op de mededeeling van het Journal de St. Pétersbourg, dat ‘het recrutement den handwerksman en den jongen burger trof en dat zich bij de weêrspannelingen, die Warschau verlieten, werklieden voegden van iederen leeftijd, lagere ambtenaren en studenten.’ Ik beroep mij bovenal op de verklaringen van Prins Gortschakoff zelf, die de beweging een revolutionaire, demagogische en socialistische noemde.

1) De Poolsche beweging is van Catholijken aard, zoowel wat den vorm als wat het wezen betreft. Aan dit overdrevene en sterk gekleurde Catholicisme moet grootendeels het gebrek aan sympathie bij het liberale en wijsgeerige Duitschland toegeschreven worden.

Le temps, 21 Août 61.

1) Sigismond Krasinski in zijn ‘psaumes de l'avenir.’

1) Lewes, Life of Goethe. 2. Edition. London 1864.

1) C.G. Carus. Göthe, dessen Bedeutung für unsere und die kommende Zeit, Wien 1863.

1) Wien komt hier niet aanstonds de Werther in de gedachten, die, zooals bekend is, een romantische voorstelling is van Göthes liefde voor Charlotte Buff, de verloofde van Kestner, samengesmolten met een vrij getrouwe schildering van het treurig einde van den jongen Jerusalem, die een dergelijke ongelukkige liefde koesterde; een realisme, dat hem de vriendschappelijke verwijten van Charlotte en haar echtgenoot, en de verontwaardiging van Jerusalems vrienden, onder anderen van Lessing op den hals haalde. Ja, het verleidde hem zelfs tot een fout als kunstenaar: het dooreenmengen namelijk van twee motieven die bij Jerusalem werkelijk bestonden: teleurgestelde liefde en gekrenkte eerzucht, waardoor hij wel niet, zooals Napoleon beweerde, aan de zielkundige waarheid tekort deed, maar wel, zooals Herder reeds had opgemerkt, de eenheid van zijn roman verbrak, en de werking die hij teweegbracht verzwakte.

1) Zie Th. Benfey, G.'s Gedicht, Legende, und dessen Indisches Vorbild. Orient und Occident. Jahrg. I. blz. 719.

1) Naar Sir charles lyell's Geologische bewijzen voor de oudheid van het menschelijke geslacht, enz., vert. door dr. T.C. Winkler.

1) Met betrekking tot de indigo is de regering allengs hiervan teruggekomen. Zij heeft de contracten niet vernieuwd en de fabrieken aan zich getrokken.

2) De gedwongen cultuur van thee en peper is in de laatste jaren, deels wegens de daaruit voortvloeijende verliezen, deels wegens tegenzin der bevolking, ingetrokken.

1) Neêrlands rechten en verpligtingen ten opzigte van Indië, door Prof. R. Fruin, in de Gids, 1865, II bl. 28-52.

1) De cijfers zijn uitsluitend ontleend aan de jaarlijksche regeringsverslagen van het beheer en den staat der Oost-Indische bezittingen. De opgegevene prijzen zijn de bruto- of marktprijzen. Om de zuivere winst der regering te berekenen, zouden daarvan de productiekosten in Indië, de kosten van vervoer en de onkosten in Nederland moeten worden afgetrokken.

1) De renten der zoogenaamde Oost-Indische schulden zijn hierbij niet medegerekend, daar zij geen werkelijke uitgaaf, maar slechts een koloniale bijdrage aan het moederland vormden.

1) Vgl. over deze strepen in de lichtspectra het opstel van dr. Dibbits over de spectraal-analyse, Vad. Lett afl. 4. pag. 225.

1) Getuige weder het uitstekend, dit jaar voor 't eerst verschenen en twee malen elke maand uitkomend ‘Magasin d'Education et de Récréation’ onder redactie van Jean Macé en P.J. Stahl, ed. J. Hetzel, Paris 1864.

1) Villemain, Cours de Littérature. Ch. Dollfus, l'Art moderne.

1) Dollfus, l'Art moderne.

1) Lees: duizenden; deze fout is vrij algemeen maar toch onverschoonlijk, want duizend, honderd, enz. is een telwoord, dat als zelfst. naamwoord geldt en als zoodanig moet verbogen worden.

1) Die ongelukkige drieledige indeeling van den mensch - in den grond der zaak de benaming van eene drievoudige levensopvatting, naarmate het ideaal van den mensch lager of hooger staat - heeft den auteur gebracht tot de onwijsgeerige gedachte om het maatschappelijk en nationaal leven onder de rubriek der verstandelijke ontwikkeling te brengen.

1) Ook bezigt hij het leelijk duitsche woord heimziek.

1) Van een' volgeling der moderne spelling hadden wij meer zorg voor taal en stijl verwacht. Pag. 26, lezen wij: zijne opwinding maakte plaats voor neerslachtigheid; pag. 62, het was aangewezen, dat hij kleermaker worden zou; p. 66, de zenuwachtige opwinding; pag. 107, ‘Wat is dat?’ vroeg de heer V. op geërgerden toon, enz.

2) Zoo lezen wij in 't leven van Franklin: Les sociétés modernes se sont beaucoup occupées de l'amélioration des classes pauvres. Cest un bien; car l'homme policé et
à demi instruit est meilleur, que l'homme à l'état de nature. Mais c'est un mal aussi au point de vue de l'originalité et de la grandeur de l'esprit. La diffusion de l'instruction produit une foule de médiocrités, de fausses vocations et de vanités mercantiles!

1) De Fransche Colléges, (met uitzondering van het Collége de France, dat een hoogeschool is) zijn niets anders, dan onze kostscholen, doch staan onder 't onmiddelijk toezigt van 't gouvernement.

2) L'école normale te Parijs bestaat, gelijk men weet, uit twee afdeelingen, waarvan de eene, ‘l'école normale supérieure’ een kweekschool is voor professeurs in alle vakken (muziek en dans uitgesloten). Daar hield Michelet als maitre de Conférences tweemaal per week een voorlezing, wat hem weldra een grooten roem van welsprekendheid deed verwerven.

1) De Figaro is bekend wegens zijn klerikale rigting en men vindt in ieder zijner nommers op de eerste bladzijde meestal een loftuiting op Veuillot en op zijn laatste de Chronique Scandaleuse van Parijs en het leven van zekere dames beechreven. Etrange! Etrange!

1) Nog even vóór 't afdrukken van het bovenstaande, komt ons Huet's brief aan Mevr. Bosboom-Toussaint, eene verdediging o.a. ook van dit zijn opstel behelzende, ter hand. Het geschrevene te veranderen of te wijzigen, is niet mogelijk, maar ook onnoodig. Met een zekere zelfvoldoening mogen wij intusschen constateren, dat Huet's verdediging, vooral berust op de ‘onberispelijke’, ja! ‘heilige bedoelingen’, die hem voor oogen stonden en op de bewering dat zijne koningin eene ‘fantasie-vorstin’ is (t.a.p. bl. 20).

Die bedoelingen vleijen wij ons, op den regten prijs gewaardeerd te hebben. Maar de afkeuring, die desniettegenstaande ook onzerzijds aan zijn opstel ten deel moest vallen, blijft ook ná die verdediging, in hare volle kracht. Wij nemen althans de vrijheid, uit Huet's beweering: dat de geteekende vorstin eene fantasie-vorstin zou zijn, op te maken, dat het ook volgens hem aldus had behooren te zijn en hij het dus in den grond der zaak met ons eens is. Wij zouden dan ook geene aanmerkingen meer hebben, indien niet deze beweering zelve door het corpus delicti, - 't Gidsartikel met zijn gefotographeerd salon der koningin, met het daarin geteekend geestelijk en historisch portret van H.M., met de bij name genoemde hofdames, - krachtig wederlegd werd.

1) 't Doet ons leed, dat in de sints verschenen brochure de heer Huet, die ook daar weêr zooveel goede dingen zegt en tegenover zijne aanvallers menigwerf in zijn regt is, de wezenlijke bezwaren tegen zijn stuk gemaakt, niet meer aandacht heeft waardig gekeurd, en - òf door eene meer afdoende wederlegging òf door eene mannelijke schuldbekentenis te dezer zake, zijn regt, om hen voor 't overige te wederstaan, niet voldingender heeft gehandhaafd.

1) Eerst na 't ter perse zenden werd mij het ‘Vraagteeken’ van W. Francken Az. (Godgel. Bijdr. 1864, IX) bekend. Bij al wat daarin, behoudens den aanhef en het slot, der behartiging waardig is nedergelegd, een treurig bewijs, dat Loman geen strijd voerde tegen ‘booze geesten in de lucht’! Des te erger voor de vaderlandsche Kerk.

1) Onder de talrijke bronnen, waaruit de schrijver geput heeft, verdienen vooral genoemd te worden de Souvenirs van Mevr. de Maromme door Casimir Périer, in de Revue des deux Mondes, 1 April 1862, medegedeeld. Kon de uitgever met recht verklaren: ‘e'est la première fois que des détails intimes et authentiques sont racontés par un témoin irrécusable sur les premières années de la vie de cette femme extraordinaire’, het verwondert ons niet, dat een halve eeuw voldoende was om allerlei bijzonderheden omtrent Charlotte de C. in omloop te brengen, die alleen in de phantasie van hen, die ze verhalen, bestaan.

1) Rec. kan natuurlijk niet overal bewijzen leveren voor zijne bewering ten opzigte van anachronismen. Ook hier gelde ‘één voor alles.’ Aan niemand in Holland kon in of omstreeks het jaar 1471 een gebraden kalkoen worden voorgezet, zoo als in dezen roman geschiedt. Reigersberch verhaalt in zijne Chronijk van Zeeland op het jaar 1528 (uitg. van Boxhorn, dl. II bladz. 418), dat in dit jaar de eerste kalkoensche hoenderen uit Afrika zijn overgebragt, en A. Koener van Schilperoort, strandvonder der grafelijkheid van Holland, schreef in 1578, dat de kalkoensche haan in zijn tijd eerst bekend werd en men in zijn jongen tijd een oortje gaf om dat dier te zien. Zie ook Meerman, Aantt. op de Groot, Parallel. Dl. II, bladz. 187: van Wijn, Huiszittend Leven, Dl. II, bladz. 90.

1) Zie zijn aandoenlijke woorden in den meergemelden brief, Jaargang 1862.

1) Verg. de geestige karakteristiek van dit genre door Prof. de Hoop Scheffer geleverd in een der jongste nummers van ‘de Gids.’

1) Zij zijn 10 in getal en handelen over de volgende onderwerpen: 1. Gods macht en genade nimmer verkort, Jez. (59:1). 2. Het Lam Gods (Joh. 1:36b). 3. Vreeze, de vrucht der goddelijke vergeving (Ps. 103:4). 4. De Liefde van Christus (2 Sam. 1:26). 5. De Hoop (1 Cor. 13:13). 6. Het gebed (Hand. 2:42). 7. Verzoend en behouden (Rom. 5:10). 8. De beproeving en zegepraal des geloofs (1 Kon. 17:9). 9. Een geestelijk oog (Ps. 119:18). 10. Het onveranderlijk woord (Luc. 16:17).

2) Toch zouden wij willen vragen, of 't zuiver hollandsch is te schrijven: ‘gedruizige makkers,’ en ‘bloesemend groen’ bl. 2; ‘wervelende zee,’ bl. 3: ‘gemengeld Romeinsch, Celtiesch enz. bloed’ bl. 8? Doch dit zijn kleine vlekjes, die niets te kort doen aan den lof door den heer C.S. den vertaler in de ‘voorrede’ gegeven. De uitvoering doet den heer van Velzen Jr. alle eer aan.

1) Ik voor mij ken onder de menigte uitgegeven preêkbundels, die wij bezitten, er geene, die, hoe dikwijls ook gelezen, steeds hunne frischheid en aangrijpende kracht zoo zeer behouden, als die van T. Colani. 't Verwonderde mij daarom eenigzins, dat ik opmerkte hoe de heer C. Stuart, waar hij Guthrie op ééne lijn stelt met Monod en Vinet er den naam van Colani, als het ware schoorvoetend, tusschen twee haakjes bijvoegde. De heer S. vreesde toch wel niet door 't noemen van dien ‘modernen’ naam, in éénen adem met die van M. en V., zich te compromitteren bij 't publiek, waarvoor deze kerkredenaar ten onzent vooral spreken moest! 't Zeu gewis al te kleingeestig zijn!

1) ‘Hij (de Bijbel) zal blijven staan in spijt van den tijd, van menschen, en duivelen - een blinkend getuige voor de waarheid van het woord van hem, die ons dezen Bijbel gaf: ‘Op deze Petra zal ik mijne gemeente bouwen, en de poorten der hel zullen haar niet overweldigen.’ Bl. 292.

2) Niet van den idealen Messias, maar van jezus!

1) Zeer onaesthetisch is ongetwijfeld het spel, dat op bl. 110 met de gelijkenis van den Verloren Zoon gespeeld wordt; en aanstootelijk de vergelijking tusschen Jezus, die weigert te antwoorden op 't gebed ‘dergenen die hem zoeken’ en Jozef, die de benaauwdheid zijner broederen ziet, maar zich niet aan hen bekend maakt, bl. 112. Afgezien van de vraag, of wij tot Jezus moeten bidden, luidt immers zijn woord: Komt herwaarts tot mij, die vermoeid en beladen zijt; en ik zal u ruste geven!

1) Niet geheel sine studio is dit zoo wat spits gedrukt. In zekere oratio wordt dit van zeker tijdvak der Gron. academie beweerd door iemand, voor wiens geest en gemoed ik zoo warmen eerbied gevoel; maar daarom juist deed het een beetje zeer. Miseris solamen enz. dacht ik en dacht daarbij aan Roorda, Rutgers en anderen.

1) Dit heb ik bij verdubbeling der letters of syllabe of versterking van het woord, eenmaal voor altijd op te merken en cum grano salis toe te passen.

1) Arbeid adelt. Een beeld uit de werkelijkheid, naar het Zweedsch van M.S. Schwartz door J.J. Goeverneur, - bij Gebr. Hoytema.

De Weduwe en hare kinderen, door M.S. Schwartz, naar het Zweedsch. Zutphen bij W.J. Thieme en Cie. 1865.

Een behaagzieke vrouw, door M.S. Schwartz, naar het Hoogduitsch (Sic!) Amsterdam, bij de Wed. D. Kunst. 1865.

2) Gauthiod is de oude naam van het Gothische rijk in Zweden, in onderscheiding van het eigenlijke Svithiod of Svea Rike (Zweedsche rijk). Het laatste ligt ten noorden, het eerste ten zuiden van het Kolmorden gebergte.

1) Kolb. Handbuch der vergleichenden Statistik. Leipzig, 180 p. 319. 199.

Er schijnen, volgens de dagbladen, thans inderdaad groote hervormingen in dit alles te wachten.

1) Moreau de Jonnès. Eléments de Statistique. Paris 1847 p. 270.

2) Men zie hierover: la Suède et son Commerce par le Baron Knut Bonde. Paris 1852.

1) Leben in der Alten Welt; Tagebuch während eines vierjährigen Aufenthalts im Süden und im Orient von Frederika Bremer, aus dem Schwedischen. Leipzig, 1863.

1) Bij ons, zoo wij meenen, in vroegere jaren vertaald onder den titel: In Dalekarliën. Ook wij noemen deze Zweedsche provincie Dalekarlië, waarschijnlijk in navolging van het fransche Dalecarlie, ofschoon zij in het zweedsch eenvoudig Dalarne (de dalen) heet, en hare mannelijke bewoners Dalkarlar (dalkerels of dalmannen) genoemd worden.

1) Dr. J.J. de Gelder. Onderwijs in Wetenschap en Talen. Alkmaar, H. Coster en Zn. 1864.

1) Middelbaar onderwijs en Paedagogiok pag. 28.

1) Wij vermelden met genoegen dat werkelijk op enkelen scholen, meer werk van de Ned. taal gemaakt wordt. Mochten allen dit voorbeeld volgen!...

1) Dr. Naber werpt zich zeker in deze brochure nog al eens op als ‘praktisch man’ die ‘geene theorien’ wil; jammer maar dat het bij die verzekering van hem zelven blijft; de eenige maal dat hij werkelijk cijfers aanhaalt is de opgave van de lesuren te Haarlem en te Zutphen. Hierbij echter onthoudt bij zich van alle toelichting en vergeet dat onder dat aantal verscheidene zijn (gymnastiek, teekenen, schoonschrijven) die geenerlei inspanning van den geest of voorbereiding eischen.

2) Of wenscht Dr. N. ook, zooals in Pruissen een examen in de godsdienst afgenomen te zien?

1) Dr. Naber: Midd. ond. en paedag. p. 33.

1) Een brief over middelbaar onderwijs, geschreven aan Dr. S.A. Naber. door Dr. E. van der Ven. Haarlem. A.C. Kruseman. Prijs f 0,25.

1) Bijv. Pepijn belegert Pavia, ‘ten n.-w. van Piacenza;’ Karel stierf te Aken, ‘in Rijn-Pruissen ten z.-w. van Keulen,’ enz.

1) Afschrift van deze autobiographie werd den heer J. verleend door Mr. C.H.B. Boot. Behalve dezen, waren het vooral de HH. Dr. J.C.G. Boot, Jhr. Mr. J. de Bosch Kemper en Mr. D. Donker Curtius, die de uitgave dezer stukken mogelijk hebben gemaakt.

1) Wij vragen ter loops: of de algemeene titel van 't boeksken den inhoud wel juist kwalificeert?

1) Tijdspiegel, Maart 1865.

2) Rigting en Leven, I bl. 81 ss.

1) Rousseau bij Naville, la vie éternelle.

1) Na het corrigeren der proef dezer aankondiging is mij ook nog bekend geworden de brief van den heer H.A.C. Denis van der Gon aan den heer N.G. Pierson (zie Tijdspiegel, April 1865), uit welken brief ik tevens zie dat mijn vermoeden, dat ‘Economie’ eene eerste pennevrucht van Credo is, bevestigd wordt. De brief van den heer Pierson (Tijdspiegel, Maart 1865) is mijner aandacht ontgaan.

1) Zoo zou men bijv. door het op bl. 6 gezegde tot de slotsom komen dat Rusland geene onbeperkte monarchie is. Volgens den schrijver behoort in Europa Turkije alleen tot die staten. Constitutioneel is Rusland toch waarlijk nog niet!

1) ‘Hie liber de Agricola primus est fructus restitutae libertatis, Tacitus nondum is est, qui esse coepit in Germania, deinde fuit in Historiis et Annalibus. In Agricola cernitur hie illie aliquid tumoris et affectatae elegantiae, ut Plinius solet, in Germania minus, in ceteris scriptis, fere est ut dicam, nihil.’

1) Het is onnoodig aan te merken, dat ik hier met dichter niet alleen den man bedoel die verzen maakt, maar den ποιητήν, het scheppend vernuft.

1) Uitgegeven in de Verscheidenheden meest op Letterk. Gebied. Een tijdschrift op onbepaalde tijden. I, waarvan dit het tweede stuk is.

1) De lezer vergeve mij mijne stomheid, doch met het benoemen dier instelling, waar, volgens de verzekering van een harer leden, vooral de discussies in de koffiekamer bijzonder vruchtbaar zijn, ben ik altijd wat verlegen. Ik vat bij Koninklijke Wetenschappen (als ik het ten minste goed heb) het epitheton op als een wat Academisch-vergrootend woord voor Hoofd-welenschappen. Doch is de titel Koninklijke Academie, dan weet ik niet wat er van te maken. Wat toch heeft de Koning met die wetenschappen te maken? De naam is toch zeker geen laffe naäperij van Franschen en anderen, die nu eens Royal, dan Républicain, dan weer Impérial voor hunne verschillende instellingen moeten plakken. Wil men zoo'n instelling behouden, noem ze dan: nederlandsche Academie van Wetenschappen. Dan heeft ze ten minste een waardigen naam.

1) Ongelukkig heeft mr. L. de uitgave niet kunnen voltooien; zij is echter voortgezet door mr. C.A. Chais van Buren.

1) Volledigheidshalve zij hier bijgevoegd, dat de S. van gevoelen is dat een heilige steen ook moet geweest zijn in de omstreken der Jordaan, die echter niet de belangrijkheid had van de drie hier boven vermelde. Tot het bestaan van zulk een steen besluit hij op grond van het bekende verhaal Joz. XXII:10 verv. tegen de aanneming van welk verhaal zoo als het daar ligt door hem bezwaren worden in 't midden gebragt. Doch hij weet niet waar die steen in de omstreken van den Jordaan moet gezocht worden.

1) Dezelfde waarschuwende stem meenen wij tot de examinatoren, die het examen A afnemen, te moeten richten. Hetgeen wij van de vragen, die onlangs gedaan zijn, gezien hebben, doet ons vreezen, dat ook zij te groote eischen doen aan jongelieden.

1) Blz. 5.

1) Mem. Soc. Ital. 1803. P.I.

2) Journ. v. Crelle Bd. 1. S. 65. 1826.

3) Ars Magna. Mediol. 1545.

4) Quesiti ed Inventioni. Venet. 1546.

5) Géométrie. Paris 1637.

6) Comm. Petrop. T. 6. 1738.

1) Act. Erud. 1683.

2) Zie W.R. Hamilton. Inquiry into the validity of a method recently proposed bij G.B. Jerrard. Esq. for transforming and resolving equations of elevated degrees. London 1837.

3) De recognitione et emendatione aequationum. Lutet. 1615.

4) Invention nouvelle en Algèbre. Amst..1629.

1) Sur la résolution des équations numériques et sur la théorie de l'élimination. Par. 1829. - Cours d'Analyse. P.I. Paris 1821.

2) Demonstratio nova theorematis etc. Helmst. 1799. - Demonstratio nova altera theorematis etc. Gött. 1826. - Theorematis de resolubilitate functionum algebraicarum rationalem integram unius variabilis in factores reales primi vel secundi gradus resolvi posse. Gött. 1826. - Beide laatsten komen ook voor in de Comm. Gotting 1826. S. 107 en 135.

1) Algebra. Bologna. 1579.

1) Mém. Cour. de Bruxelles. T. 4. 1822.

2) R. Des Cartes, Géométrie. Ed. Fr. à Schooten. Amst. 1659. Ed 2a. - Zie ook G. Hales. Analysis aequationum. Dublin. 1784.

3) Nouvelle méthode pour la résolution des équations numériques. Paris. 1307.

4) Discours de la méthode pour bien conduire sa raison. Leyde. 1637.

5) Artis analyticae praxis. London. 1631.

6) Analyse des équations déterminées. Paris. 1831.

1) Savants Etrangers. Ac. des Sciences. Paris. 1835.

2) Philos. Transact. 1829.

3) Opuscula. T. 1. 1744.

4) Cours d'Analyse. T.I. Analyse algébrique. Par. 1821.

1) Méthode d'élimination par le plus grand commun diviseur. Par.

2) A new, simple and general Method of resolving Numerical Equations of all orders. Lond. 1842.

3) Algemeine Auflösung der Zahlengleichungen. Wien. 1851.

1) De onbetwistbaar echte brieven van Paulus zijn, naar tijdsorde geschikt, die aan de galaten, aan de korinthers, aan de romeinen. Van laatstgenoemden zijn waarschijnlijk de beide laatste hoofdstukken onecht. Desniettemin beroept v.M. zich op dien aan de efesers: St. I. blz. 129, II. 69, 70; op dien aan de filipp.: I. blz. 56, 60, 72, 76, 106, 129, 136, St. II. blz. 35, 69, 70; op dien aan de koloss.: St. I. blz. 51, 129, St. II. blz. 69, 83, 87; op II. thess.: St. I. blz. 6; op II Tim.; St. II. blz. 49; op dien aan Filemon: St. I. blz. 129, St. II blz. 87. Misschien strekt het tot verschooning dat de schrijver geneigd is de echtheid van den brief aan de filippensen aan te nemen, en verzwegen mag niet worden, dat hij menige dezer plaatsen niet zonder voorbehoud, soms tusschen () aanhaalt, een enkele maal ze slechts bewijskracht toekent tegenover hen die dit ook doen. Maar - op het laatste na - tot verontschuldiging kan het niet strekken hem die zoo bepàaldelijk, herhaalde malen op den voorgrond plaatst: ‘aan ontwijfelbaar echte brieven van Paulus moeten wij onzen brief toetsen.’ Vgl. o.a. St. I. blz. 44, 116, St. II blz. 12, 61.

1) Toch blijft ook verschil mogelijk o.a. over het aangevoerde ten aanzien der hapaxlegomena St. I. blz. 137.

1) Dit tafereel of deze schets is in de inhoudsopgave achter den titel niet aangewezen.

1) Na dit geschreven te hebben komt mij in handen een overdruk van een door prof. N.C. Kist in een tijdschrift (welk weet ik niet) geplaatst beootdeelend verslag van Lechler's verhandeling. De hoogleeraar zegt ook, dat L. de vraag naar het al of niet overnemen van het Presbyteriaal-stelsel uit de Waldenzische kerken met al te ligte hand heeft afgedaan, en voegt er het een en ander bij, dat mede tegen L.'s gevoelen kan worden ingebragt. Het versterkt mijne overtuiging, te bespeuren, dat een man als Kist te dezen aan mijne zijde staat. Zijne gronden zijn echter gansch andere dan die welke ik bijbragt, en daarom te meer acht ik ze in mijne aankondiging niet misplaatst



v.O.

1) Göttingsche gelehrte Anzeigen 3 Juni 1863; Vissering in Hildebrands Jahrbücher für Nationaloeconomie 1863, I s. 732-4; de Bosch Kemper in Sloet's Tijdschrift voor staathuishoudkunde en statistiek 1863, XXIII bl. 271-87; Pickford in Faucher's Vierteljahrschrift für Volkswirthschaft 1863, I s. 116-173; Bijblad van de Economist 1865, bl. 1-34, 107-148.

1) Mr. v. Rees stelt de uitvinding van het kaken door Willem Beukelszoon nog steeds in 1386 (bl. 21). In de Bijdragen tot de oudheidkunde van Zeeuwsch-Vlaanderen IV (1859) bl. 200-220 heeft Mr. J. Egberts Risseeuw op aannemelijke gronden het jaar 1347 als het sterfjaar van Beukelszoon aangewezen.

1) Zie ook het opstel van Mr. van Rees: Het Nederlandsche gildewezen tijdens de Republiek, in het tijdschrift de Volksvlijt 1864. Wij gelooven niet, dat de keuze van den schrijver op dit tijdschrift gevallen, ter plaatsing van zijn opstel gelukkig is. Althans tusschen artikelen over photographie, electriciteit en landbouwwerktuigen zal men niet ligt een geschiedenis van het gildewezen zoeken. Is hier de verdeeling van den arbeid niet uit het oog verloren?

1) Bl. 304. Deze woorden schijnen regtstreeks tegen de redactie der Jablonowskische prijsvraag te zijn gerigt.

1) Men denke slechts aan de 18de Maxime van Quesnay: ‘Abondance et non valeur, n'est pas richesse. Disette et cherté est misère. Abondance et cherté est opulence.’

1) Mr. S. Vissering. Letterbode 1860, no. 42.

