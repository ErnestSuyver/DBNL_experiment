 
   
	  
		  Ideën II 
		  Multatuli 
		 
		  GEBRUIKT EXEMPLAAR 
		  exemplaar Multatuli Museum, Amsterdam M 1880 
		   
		  ALGEMENE OPMERKINGEN 
		  Dit bestand biedt een diplomatische weergave van het tweede deel van
			 de Ideën van Multatuli, naar de zesde druk uit 1880. 
		   Noten met een verwijzingsteken zijn ALTIJD als noot weergegeven.
			 Aantekeningen van Multatuli zonder verwijzingsteken zijn opgenomen als margenoten, en in dit bestand gemarkeerd met een #.
Met dank aan het Multatuli Museum voor het ter beschikking stellen van een complete set van de uitgave ‘letzter Hand’ ten behoeve van de digitalisering van de Ideën.			  
		   
		  REDACTIONELE INGREPEN 
		  Multatuli maakt vaak gebruik van drie puntjes aan het einde of in
			 het midden van een zin. Soms staan twee woorden met drie puntjes aaneen, soms
			 staat er een spatie na de puntjes. In deze digitale versie staat telkens een
			 spatie na drie puntjes. 
		  p. 8: maar zy zou toch 't vermoordeu of mishandelen van zoo'n
			 binnengesmokkeld indringertje straffen ? maar zy zou toch 't vermoorden of
			 mishandelen van zoo'n binnengesmokkeld indringertje straffen 
		  p. 16: Zy was vriendeyk... en 't heeft my gebrand ? Zy was
			 vriendelyk... en 't heeft my gebrand 
		  p. 49, noot *: (190-192) ? (190, 191, 192) 
		  p. 59: voorgelicht en geholden door zoovele kieskollegien en
			 dagbladen, ? voorgelicht en geholpen door zoovele kieskollegien en
			 dagbladen,  
		 
			 p. 69, 70, 71, 72: in de tabellen staan herhalings-aanhalingstekens voor het woord
			 ‘kilo’; het woord is hier telkens voluit
			 geschreven
p. 71: in de tabel staan herhalings-aanhalingstekens voor  ‘Horlogiemaker te Geneve’; de tekst is hier voluit
			 geschreven			 
		  p. 71: Zonder nu te willen beweren, dat alleeen het gebruik ?
			 Zonder nu te willen beweren, dat alleen het gebruik 
		  p. 75: op de smakelosheid van onzen geringen stand, ? op
			 de smakeloosheid van onzen geringen stand, 
		  p. 83: in de tabel staan herhalings-aanhalingstekens voor het woord
			 ‘Aan’ en voor het teken ƒ; deze zijn hier voluit
			 geschreven 
		  p. 97: voorbeeelden -> voorbeelden ‘Als ik wilde toegeven
			 in den lust om zeer veel voorbeelden van dien aard aan te halen...’ 
p. 117: in de tabel staan herhalings-aanhalingstekens voor het woord
			 ‘blz.’; het woord is hier telkens voluit
			 geschreven			 
		  p. 118: Waarlyk, er is verband tuschen de schrale voeding van den
			 arbeids-werkman, ? Waarlyk, er is verband tusschen de schrale voeding van
			 den arbeids-werkman, 
		  p. 125: Over knoei-finesses tuschen de onderscheiden provincien:
			 ? Over knoei-finesses tusschen de onderscheiden provincien: 
		  p. 127: vinden we eer sterksprekende voorliefde voor dingen ?
			 vinden we een sterksprekende voorliefde voor dingen 
		  p. 137: aanemende ? aannemende ‘Doch aannemende dat er in
			 't hooge doel van geluk geven’. 
		  p. 140: de pagina wordt in het origineel aangeduid als
			 ‘130’; gewijzigd in ‘140’ 
		  p. 143: (107, 108, 113, 220-223, 246 en Minnebr. pag. 99.)
			 ? (107, 108, 113, 220, 221, 222, 223, 246 en Minnebr. pag. 99.)
		  
		  p. 144: De ‘ij’ in ‘Zijn’ is op zijn kop
			 gedrukt: ‘Zijn de belastingen verminderd?’ 
		  p. 148: (138, 414-437) ? (138, 414, 415, 416, 417, 418, 419,
			 420, 421, 422, 423, 424, 425, 426, 427, 428, 429, 430, 431, 432, 433, 434, 435,
			 436, 437) 
		  p. 161: ‘Och/ dat Uw Geest... werf/ ...’ gothisch
			 schrift weergegeven als vet 
		  
		  p. 180, noot *: behandelde ik in 139-142. ? behandelde ik in
			 139, 140, 141, 142. 
		  p. 189: die hun arbeid hadden bemoeilykt door smaad.. ? die hun
			 arbeid hadden bemoeilykt door smaad... 
		  p. 225: punt toegevoegd: J.B Lacoste ? J.B. Lacoste 
		  
		  p. 239: Een jaar geleden vierde met het halve eeuwfeest van
			 Nederlands Herstelling, ? Een jaar geleden vierde men het halve eeuwfeest
			 van Nederlands Herstelling, 
		  p. 240: Dr. Wap. zal 't wel weten ? Dr. Wap zal 't wel
			 weten 
		  p. 242: en ik laat u de keus in 't dilemna: ? en ik laat u de
			 keus in 't dilemma: 
		  p. 252: daar was alles anders dan by ons .. ? daar was alles
			 anders dan by ons... 
		  p. 254 omdat zij zich voelde aangetrokkén door de liefde
			 ? omdat zij zich voelde aangetrokken door de liefde 
		  p. 256: kunen ? kunnen ‘die ons op den weg hadden kunnen
			 helpen’ 
		  p. 262: Daar.... dáár... daarboven, ? Daar...
			 dáár... daarboven, 
		  p. 298: en volgens de n tekst van de opera zou het toch kokende olie
			 moeten wezen. ? en volgens den tekst van de opera zou het toch kokende
			 olie moeten wezen. 
		  p. 301: Maar... zei ik op een graftoon.... ? Maar... zei ik op
			 een graftoon... 
		  p. 307: ôf van tafellikkende opschroevery, òf van
			 dynastieke leugens ? òf van tafellikkende opschroevery, òf
			 van dynastieke leugens 
		  p. 310: de pagina wordt in het origineel aangeduid als
			 ‘300’; gewijzigd in ‘310’ 
		  p. 326: Ik houd niet van congressen ? Ik houd niet van
			 congressen. 
		  p. 329: In 't voorbygaan stip ik aan, dat niemand de verdediging
			 heeft op zich genonen. ? In 't voorbygaan stip ik aan, dat niemand de
			 verdediging heeft op zich genomen. 
		  p. 331: il a été nul ? il a
			 été nul. 
		 
		  p. 342: en had nooit 'n zevenden dag om te rusten ? en had
			 nooit 'n zevenden dag om te rusten. 
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten. Ook de blanco
		  	pagina's (p. II en IV) zijn hier weggelaten. 
		   
		  [pagina ongenummerd (p I)] 
		  IDEEN VAN MULTATULI
		   
		  [pagina ongenummerd (p III)] 
		  IDEEN van MULTATULI 
		  TWEEDE BUNDEL 
		  zesde, door den auteur herziene druk 
		   
		  amsterdam - g.l. funke 
		  1880 
		   
		 
		   
			 2002 dbnl 
			  
		   
		  mult001idee02_01 
		ebook 
		  Multatuli, Ideen II. G.L. Funke, Amsterdam 1880. 
		   
		 
	  
		DBNL-TEI 1 
	  
	        
           
               Ideën II
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Ideën II
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2002-02-14 
		   
			 IH 
		   
		  colofon toegevoegd 
		 
	 	 
	 		2007-04-18 
	 		 
	 			IH 
	 		 
	 		conversie van het bestand naar teixlite 
	 	 
	 	 
	 		2007-10-12 
	 		 
	 			IH 
	 		 
	 		conversie van het bestand naar teixlite 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Multatuli, Ideen II. G.L. Funke, Amsterdam 1880.
 
Zie: https://www.dbnl.org/tekst/mult001idee02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
{==1==} {>>pagina-aanduiding<<}
 
		  Een zaaier ging uit om te zaaien.
Jezus. 
		   
			 448.
 
			 Aan Mevr. de Wed. X. geboren Y. te Z. 
				 * 
			 Amsterdam, October 1863. 
			  
			 Mevrouw, ik heb u iets te zeggen. Ik wensch u toetespreken om
				uwentwil, omdat ge in droefheid verkeert. Om mynentwil, wyl ik behoefte voel
				aan uiting myner vreugde. Om-den-wille 
{==2==} {>>pagina-aanduiding<<}
 van anderen, die misschien
				met eenige belangstelling zullen lezen wat een diep verdorven medeschepsel kan
				te zeggen hebben aan eene zuster... in verdorvenheid. 
			 Want ik ben infaam slecht, mevrouw. Ik hoop dat deze hoogmoedige
				verklaring moge gelden als paswoord, voldoend-onheilig om toegang te
				verschaffen aan den broederlyken groet dien ik u hierby zend. 
			 Neem dien aan, mevrouw! Versmaad m'n groet niet... al ware 't om
				de zeldzaamheid alleen, ten-laatste iemand te ontmoeten die u niet overstelpt
				met bitterzoete braafheid. 
			 Want van braafheid zult gij last hebben in deze dagen uwer
				bezoeking. 
			 Men zal u spreken van zedigheid en van christendom. Van kuisheid
				en beschaving. Van voorvaderen - die nooit zondigden - en van voormoederen met
				gesteven halskraag en dito begrippen. Men zal u spreken van Gods
				goedheid... in uw kerker! Van zijne almacht... in
				uwe verdrukking! Van maatschappelyke plichten en godsdienstige plichten.
				Van hooge plichten en lage plichten, van groote en kleine plichten, en
				daarna... van allerlei plichten. Men zal u laffe dingen zeggen met klinkende
				woorden. Men zal u spreken van geloof, van heiligmaking, van Gods toorn, van
				contritie, van zonde, verdoemenis en fatsoen... 
			  
			 En, mevrouw, ik wil u spreken over liefde. 
			  
			 Men zal u verzekeren dat gy diep gezonken zyt. En men zal eigen
				braafheid op stelten zetten, om u precies te doen voelen hoe diep...
			 
			 Och, of ge dat niet wist, arme patiente! Alsof die diepte niet
				bleek uit alles wat u omgeeft! Alsof er kans ware op ontkenning van 't verschil
				in toon tusschen de toespraak uwer wachters nu, en 't vorige:
				‘Mevrouw, ik heb de eer!’ Alsof er vergeten mogelyk ware van
				't vlymend onderscheid tusschen uw salon van vroeger, en 't kamertje van heden
				waarin men u opsloot en bewaart voor wat welkom schandaal. 
				 *
{==3==} {>>pagina-aanduiding<<}
 
			 Vergist ge u niet soms des-morgens by 't ontwaken? Kost het u geen
				moeite de weêrspannige verbeelding terug te wringen in de werkelijkheid?
				Is 't u niet reeds gebeurd den braven rechter der instructie - die nooit
				zondigde - aantespreken als uw kind, en zyn onkreukbare rechtsdeftigheid te
				ontvangen als vroeger den morgenkus uwer kleine, die u ontroofd werd door de
				even deftige onkreukbaarheid van het recht? Is 't u al voorgekomen dat ge, pas
				teruggeschrikt in 't leven, en noode afscheid nemend van droomen die zich
				verstoutten liefelyk te zijn in een kerker, is 't u al geschied dat ge den
				gevangenbewaarder verzocht: ‘te laten inspannen tegen elven... als 't
				goed weêr is?’  
			 Zeg mevrouw, hoe langen tyd en hoeveel kracht hebt ge noodig
				des-morgens, tot het afschudden van onbewusten slaap of valsch vleienden
				droom? 
			 Niet waar... dat bed is zoo vreemd... dat linnen zoo grof... die
				kamer zoo eng... dat uitzicht zoo doodsch... zoo kaal die wand, zoo ruw de
				vloer... 
			 O God, o God... mevrouw, ik wenschte te mogen ontwaken in uwe
				plaats! 
			  
			 Neen, gy zult het niet vergeten dat gy diep, zeer diep zyt
				
{==4==} {>>pagina-aanduiding<<}
 gezonken! Ook zonder de wettische zalving van de geloovers, en
				zonder de tale Kanaäns van de wet, zal 't u onafgebroken worden herinnerd
				door de werkelykheid, zooveel welsprekender nog dan de best bespraakte
				beroeps-cant. 
			 Maar toch hoop ik dat myn taal den stryd winnen zal, ook tegen
				die welbespraaktheid. Want ik zal ze putten uit 'n hart evenzeer vervuld
				van werkelyke liefde, als uw gevangenis van werkelyke getuigen en
				tolken uwer ellende. 
			 Ik wil beproeven balsem te gieten in de wonden die u pyn doen. Ik
				wil pogen u de ruwheid van 't gevangenisgebed te doen vergeten, door de
				zachtheid myner toespraak. Ik wil de scherpte afronden van den overgang
				tusschen uw droomen en uw waken. Ik wil de wanden van uw kerker opsieren met
				bloemen uit den tuin myner heerlyke Fancy. 
			  
			 Wat me hiertoe beweegt, mevrouw - ik had ongelyk m'n brief te
				beginnen met hoogmoedig sarkasme over slechtheid - wat my hiertoe beweegt? 
			 Is 't u nooit gebeurd, u die ryk waart, behoefte te voelen tot
				meêdeeling aan wie armer waren? Ik ben er zeker van dat gy, niet
				als velen bevroren door zondelooze kou - de fouten die men u ten-laste legt,
				zyn daar om dàt te bewyzen - dat gy menigmaal warmte hebt
				meêgedeeld waar 't noodig was! Zeker dáárvan dat gy, die
				waarschynlyk zyt gestruikeld uit gevoeligheid, ondervinding hebt van gevoel!
				Zeker dáárvan dat ge vroeger, toen u voorspoed ten-deel viel,
				toen men u eerde en achtte en lief had en vleide, dat ge toen meermalen de hand
				hebt gereikt aan minder bedeelden. Niet waar, gy voeldet te veel egoïsme,
				om tevreden te zyn met eenzaam geluk, en vaak hebt ge met edele hebzucht u
				meester gemaakt van hooger genot, door deeling van overvloed. 
			 Wat my beweegt, mevrouw? 't Is zùlke hebzucht. 
			 O, ik weet wat het is, den dag te zien opryzen als 'n spook dat
				ons sarrend in de armen neemt, om zestien, achttien uren lang - ja 't etmaal
				uit, soms! - ons heen-en-weer te slingeren met marteling, als van den gehangene
				die niet sterven kan! 
			 En heden, mevrouw, heden den vierden October, ontwaakte ik met 'n
				heerlyke aandoening van geluk. Ik heb gister zoo'n goeden dag gehad. Ik vond
				het leven zoo schoon. Ik had zooveel liefde ontvangen en gegeven... en toen ik
				my ter-rust legde - moê als altyd, maar ditmaal niet vermoeid van smart -
				o, mevrouw, ik was verdrietig geen God te kennen... ik had hem zoo graag
				gedankt! 
			 En ik sliep in met de gedachte: wat 'n vreemdheid morgen!
				
{==5==} {>>pagina-aanduiding<<}
 Wakker te worden zonder dien schrik... zonder dat tandenbyten van
				inspanning om niet te bezwyken. Ik nam my voor, het licht van den dag te
				begroeten met vroolyken spot: je zult me niet martelen van daag! Ze weten 't al
				thuis, dat er weken lang geen angst wezen zal als naar treurige gewoonte. Dat
				zy den propriétaire zullen kunnen ontmoeten met wat minder
				verlegenheid, en niet langer liefkoozing van 'n ondeugend kind behoeven te
				‘maken’ met pynlyke inspanning, tot het vruchteloos verbloemen van
				schaamte over geldgebrek. 
			 En ik schreef reeds dat ik gauw thuiskomen, en dat er groot feest
				wezen zou by 't weêrzien na veel dapper gedragen leed. 
			 En dat was niet alles nog, ja zelfs het meeste niet. Het was maar
				wat ik u 't maklykst noemen kan onder de zegeningen van m'n dag. Want
				nog schooner aandoeningen vielen my te-beurt, dan 'n paar weken wapenstilstand
				van armoede, en stemden my tot goedheid en mededeeling. 
			 En toen ik heden ontwaakte, dacht ik aan u, mevrouw, en aan
				uw ontwaken. 
			  
			 Ziedaar dan 't antwoord op de vraag, wat my beweegt u
				toetespreken. Ik vertrouw dat ge my begrypen zult, en ik reken daarby op de
				eigenaardigheid van dolingen als de uwen, die meestal samengaan met eene
				vatbaarheid voor gevoel, als men gewoonlijk te-vergeefs zou zoeken by ongerepte
				zondeloosheid. 
			 En al schreef ik reeds naar-huis dat ik spoedig komen zou, en al
				houdt uwe smart my nu hier, eenige dagen langer dan ik hoopte... o, ik weet hoe
				men 't my daarginder zou verwyten als ontrouw, wanneer er bleek dat ik hen
				liever had dan verlaten droefheid. Zeker zal myn kleine -
				één jaar ouder slechts dan 't kind dat gy met eerbiedwaardigen
				diefstal terugroofdet van de wet - zeker zal zy zeggen: papa komt niet...
				waarschynlyk werd hy opgehouden by 'n zieke. 
			 Want daar, in den kleinen kring waar men gelooft met myn
				geloof, en 't goede dient naar myne godsdienst, daar weten zy 't, als
				zoovele vrouwen des koninklijken kruisvaarders, hoe 't plicht en vreugde is de
				lippen te zetten op de giftwonde, om die te zuiveren van venyn. 
			 En dááraan, aan gif, zal 't u niet ontbreken! Wat al
				vrienden - die nooit zondigden - zullen u verlaten. En hun zyt ge dank
				schuldig, mevrouw. Want ze zyn lafhartig alleen, en niet wreed als de anderen
				die tot u komen met honend vermaan, en vertooning van neêrbuigende deugd.
				Of hebben àllen u verlaten? O, ware dit zoo! Want hoeveel kalmer zal 't
				u wezen uwe bittere overdenkingen te verduwen in eenzaamheid, 
{==6==} {>>pagina-aanduiding<<}
 dan
				geplaagd te worden met gehuichelde deelneming die zich openbaart in ongevraagde
				zorg voor 't welvaren uwer ziel. 
			 Zeker hebt ge 't nooit geweten, mevrouw, hoe innig braaf zy waren,
				allen die u omgaven. Dit zal u eerst gebleken zyn, thans, nu die braafheid
				dienen kan om u neêrtebuigen onder 't plomp gewicht hunner onbeproefde
				deugd. Nu eerst zult gy de vroomheid leeren kennen, en haar vreeselyke kracht
				ter ‘zelfverguizing’... van 'n ander. Nu zult gy 't weten,
				eindelyk, hoe zwaar 't ‘geloof’ neêrdrukt op arme, zondige
				zielen. Nu zal men u voorpreêken hoe er 'n God is, die slaat, en straft,
				en bezoekt, en gruwelt, en wreekt, en behagen schept in verbryzeling des
				harten. 
			 Nu zult gy alöm dat broedermoordend gebed lezen, op trekken,
				in houding en in toon: ‘ik dank u Heer, dat ik niet ben gelyk
				deze.’  
			 En mevrouw, ik vrees... ik vrees... dat gy 't hoofd zult buigen
				onder zooveel vernedering, onder zooveel schande, onder zooveel smart. 
			 En daarom haastte ik my heden morgen in 'n korten brief, die
				misschien onderschept is door ‘het recht’, u toeteroepen: 
			 Wie u zelfvernedering voorpreekt als deugd, is 'n
				bedrieger. 
				 * 
			  
			 Met de waardigheid van iemand die veel gedragen heeft, uit kracht
				van de roeping die my aandryft den verdrukte te verdedigen tegen de
				huichelachtige meerderheid van den sterke, en uit naam van den God dien
				ik dien, roep ik u toe moed te houden. 
			 Hoog uw hoofd in den kerker, en voor 't gerecht! Vrees niet de
				steenen die men opraapt tot ongeroepen wraak over geschonden zedelykheid. Sluit
				niet de oogen met angst. Gebruik ze om rondtestaren, dat ge 't weet wie de
				onbeschaamdheid heeft de ‘eerste’ te zyn in 't werpen. 
			 Hy, die eerste, mevrouw... hy heeft gezondigd als gy. En meer dan
				gy heeft-i gezondigd, want by gelyke zwakte, voegt-i de vervloekte wreedheid
				van 't eigenwillig beulschap. En vergeef het hem, opdat hy schaamte voele, en
				zich betere.
{==7==} {>>pagina-aanduiding<<}
 
			 En die ander, die tweede, mevrouw... hy heeft gezondigd als gy. En
				meer dan gy heeft-i gezondigd, want al ware hy zonder smet gebleven tot op
				dezen dag, de steen dien-i opnam, weegt zwaarder in de schaal zyner schuld, dan
				uw zwakheid in die van de uwe. 
			 En de derde die u veroordeelt, en de vierde die u minacht, en de
				vyfde die u vloekt, en de zesde die u verdoemt, en zy allen die u steenigen met
				zooveel schuldhatende graagte... o wèl hebben zy behoefte aan
				uwe vergiffenis, die ge hun niet zult onthouden, dàt hoop ik,
				geadeld als ge nu zyt door zooveel smart! 
			 Ik ben verheugd, mevrouw, dat ik zooveel fouten heb, die me uw
				fouten doen begrypen. Zooveel zwakheid, die my de verklaring geeft van uwe
				zwakheid. Want zie, als ik in 't bezit ware der schuldeloosheid die gesteld is
				tot voorwaarde van 't recht om te steenigen, zou ik misschien met minder warmte
				deelnemen in uw leed. Ja, 't is de vraag of ik dat leed zou begrepen hebben in
				't geheel, en of myn medegevoel u baten zou, wanneer 't de stuitende kenmerken
				droeg, gevloeid te wezen uit 'n nooit beproefd of onbezweken hart. 
			 Wat moet het Jezus gesmart hebben, al de zondaren die hem
				naderden om wat troost, te bedroeven door de vreeselyke tegenstelling met zyn
				vlekkeloosheid! Och, zou 't nooit in hem opgekomen zyn, dat minder hoogte hem
				nader stellen zou aan laagte, en dus meer geschikt maken tot opheffen van 't
				gevallene? 
			 Ik weet dat hy niet mocht liegen, maar toch zou 'k zoo graag
				gehoord hebben, dat-i - al waar 't dan met gehuichelde ondeugd, - den last der
				fouten van anderen had verlicht, door het wyzen op eigen vergryp. 't Is zoo
				treurig alleen te staan in dwaling, en 't leidt zoo vaak tot moedeloosheid in
				't opsporen van den beteren weg. 
			 Maar nog-eens, mevrouw, gy staat niet alleen, en 't is de
				vraag of niet weldra anderen behoefte zullen voelen aan uwe
				schuldvergiffenis, aan uwe vermaning om niet meer te zondigen. 
			  
			 En wat hebt ge dan eigenlyk gedaan, dat uw naam wordt weggeworpen
				op de straten, als slyk? Welke misdaad heeft u doen afvallen van de
				maatschappelyke hoogte waarop ge vroeger geplaatst waart? 
			 Men zegt - en ik geloof het ditmaal met wat
				lichtvaardigheid, omdat ontkenning of twyfel my zou beletten u 't troostwoord
				te doen hooren dat weerklinkt in m'n hart - men zegt dat gy 'n ‘onecht
				kind’ ter-wereld bracht.
{==8==} {>>pagina-aanduiding<<}
 
			 Een ‘onecht’ kind? Wat is dat? Is zoo'n kind niet
				in-staat te spreken, te denken, te beminnen, goed te zyn... die eenige
				roeping van echte menschen? Is het een monster? Geenszins, niet waar?
				Zoo'n kind heeft vermogens als 'n ander - veelal méér dan 'n
				ander - aanspraak op groei en ontwikkeling, op vreugd en geluk als 'n ander,
				niet waar? 
			 Zoo'n kind kan nuttig zyn, liefhebben en bemind worden als 'n
				ander, niet waar? 
			 Maar... de Wet? 
			 De Wet is nog zoo héél erg niet, mevrouw! 't Is
				waar, zy stelt den kleine die de wereld inkwam zonder haar verlof, op 'n andere
				plaats dan de houders van 'n geregistreerd entreebiljet, maar zy zou toch 't
				vermoorden of mishandelen van zoo'n binnengesmokkeld indringertje straffen op
				gelyke wyze als van de geborenen mèt patent. En nu daarlatende of 't
				mooi is, dat zy den onechte met de ‘onnatuurlyke’ huwelykskinderen
				eerst dan gelyk stelt, wanneer die gelykstelling haar toelaat wat te straffen,
				daarlatende of ze niet beter deed haar billykheid te doen beginnen voor ze
				daartoe werd aangespoord door misdryf... of 't niet edeler ware zich minder
				toeteleggen op juist straffen, en wat meer op tydig beschermen... toch is 't
				waar dàt ze eindelyk beschermt, al is 't dan wat weinig, en veelal te
				laat. 
			 Maar de zeden... o, die zeden! 
			 De Wet zou 't euvel opnemen als men een ‘natuurlyk’
				kind sloeg... tot blauwwordens toe. Als men het in 't water gooide... tot
				verdrinkens toe... Als men 't de keel toekneep... tot smorens toe. Want zie,
				blauwe plekken, drenkelingen en worging zyn dingen die de Wet kan zien en
				tasten met haar waarnemingsvermogen, dat nog-al grof is. 
			 Maar... de zeden! 
			 De zeden sparen geen marteling, noch veroordeelen die, en waar we
				de stereotype mededeeling lezen: ‘opgevischt het lykje van 'n
				pasgeboren kind van 't zooveelste geslacht - want dit zetten de
				krantenschryvers er altyd heel conscientieus by, of daarnaar de vraag was! -
				zie, als we die dagelyksche mededeeling lezen, dan is 't te betwyfelen
				of de krankzinnige moeder... 
			  
			 Een moeder die haar kind vermoordt, is krankzinnig. 
			  
			 ...of die arme moeder wel zoo heel verkeerd deed, in haar waanzin
				de voorkeur te geven aan snelle stikking, boven de langzame, die 'r voor den
				onwelkomen gast zou gereed-liggen in de zeden. 
			 En die zeden zyn nog niet eens oprecht in haar domme wreedheid.
				Want dezelfde man die z'n dochter zou weigeren aan den jongeling van
				‘natuurlyke’ geboorte, heeft heel natuurlyk op zyn
				
{==9==} {>>pagina-aanduiding<<}
 beurt meêgeplant in den grooten tuin der Natuur. En waar hy
				't niet deed... ik verdenk hem van droogheid der ziel, of van lafhartigheid. 
			 Want dit behoort hun eens-voor-goed gezegd te worden, aan al die
				braven, dat hun braafheid veel-al voortvloeit uit gebrek aan hart, in velerlei
				beteekenis, uit te weinig liefde en te weinig moed. 
			 ‘Nooit heb ik 'n fatsoenlyk meisjen ongelukkig
				gemaakt’ luidt het by velen. 
			 Zaagt ge 'r ooit kans toe? vraag ik. 
			 ‘Nooit heb ik my zóóver laten vervoeren, dat
				ik misbruik maakte van genegenheid. Myn geweten... 
			 Zou 't ook meer liggen aan stompheid van gemoed, dan aan fynheid
				van geweten? vraag ik. 
			 ‘Nooit heeft door myne schuld eene moeder geschreid om 't
				verstoord geluk van haar kind... 
			 Was 't ook veeleer de vuist van den vader, die u weêrhield,
				dan de tranen der moeder? vraag ik. 
			 En eindelyk vraag ik hun, die zoo overvloeien van allerlei
				braafheid: 
			 Hebt ge ook soms, voorzichtig en dor, bescheiden en gemeen, boven
				't gevaar en de moeite van wilden maar oprechten hartstocht, de voorkeur
				gegeven aan nagemaakte liefde met vuil genot? 
			  
			 - Ja... dan weet je precies wat je kwyt bent... 
			  
			 Ik citeer! 
			  
			 En zelfs dàt veroordeel ik niet zoo sterk, als stemmen zou
				met de heiligheid van m'n gevoel. Begrypen is vergeven, en begrypen wil
				ik. Ik erken de onbillykheid die 'r liggen zou in de vordering dat ieder
				te hoog sta voor 't lage. Ik vergun zonder bitterheid afwezen van hart, jazelfs
				voel ik medelyden met de grofheid der ziel die behoefte heeft aan zulk voedsel,
				of uit armoed zich daarmeê vergenoegt. 
			 Neen, niet uit armoede. Want de lieve Natuur die
				háár weg stipt volgt, zonder achttegeven op de valschgestelde
				merkpalen eener uitgevonden zedelykheid, heeft ook daarin - noodzakelykerwyze!
				- voorzien, dat ieder juist voldoende bezit om te koopen wat-i behoeft.
				Ongelukkige, onbeantwoorde liefden zyn er niet. Waar gegeven werd, wordt
				ontvangen. Waar gezaaid werd, is oogst. En wie 'r klaagt over miskenning van
				gevoel, over schade in den handel van z'n hart, over terug-ontvangen koû
				voor uitgestraalde warmte... o, zeker was dat hart schraal toegerust, dat
				gevoel wat òngevoelig, en die warmte wat koud.
{==10==} {>>pagina-aanduiding<<}
 
			 Qui se plaint de froideur n'a pas assez aimé, en
				moet dus maar tevreden wezen met die froideur, wat dan ook gewoonlyk by
				zoo-iemand gauw 't geval is. 
			 Begrypen is vergeven. Ook dit alzoo behoort vergeven te worden,
				dat men 't metaal zyner ziel wegwerpt als leelyk nikkel. Maar, indien
				óóit begrip en vergeving mocht te-kort-schieten, 't zou wezen by
				het aanzien der huichelary die deze vuile pasmunt van de deugd wil uitgeven
				voor goud. 
			 Tegen dien leugen stryd ik, dat bedrog wil ik ontmaskeren. 
			 Hebt géén hart en leeft... als ge kunt, maar scheldt
				niet op hen die wel 'n hart noodig hebben om te leven. 
			 Zit, ligt of hangt, als het staan en 't loopen u vermoeit, maar
				schimpt niet op den arme die valt, wyl hy niet daartegen was
				gewaarborgd, als gy, door ongevaarlyke rust. 
			 Kruipt in slyk, en voedt daarmeê uw ziel, als 't vliegen u
				te moeielyk is, of ander voedsel onwelkom, maar verdoemt niet den
				onvoorzichtige die opstygen wou naar ander genot, en treurig neêrstrykt
				met geknakten vleugel. 
			 Weest lam, plat, laag en gemeen, gy allen die kleinhandel dryft in
				de gevraagde deugdjes van den dag... maar ik smeek u: weest waar. 
			 Is 't u zoo onbegrypelyk, gy die de zinnen bedriegt met gekochte
				liefde, dat er gelyk, ja sterker zelfbedrog kan plaatsvinden op 't gebied der
				fantazie? Vindt ge 't zooveel liefelyker de verbeelding te foppen met 'n
				ryksdaalder, dan haar dwalend - dit erken ik, maar dwalend ter-goeder-trouw -
				heenteleiden naar den doolweg waar elke schrede zoo hoogen tol betaalt met 'n
				deel van het hart? 
			 Vindt ge uw gevaarloos toegeven aan platte begeerte zooveel edeler
				dan 't onvoorzichtig maar koen trotseeren der maatschappy, dat ‘zwaar
				gewapend spook?’  
			 Voelt ge u zooveel beter, gy anderen die meent 'n heldendaad te
				hebben verricht door 't dooden eener zinnelykheid... niet leefbaar geboren
				misschien, veelal ook zonder uw toedoen overleden aan bloedarmoede of ander
				gebrek in de samenstelling der vochten? 
			 Weest waar, gy allen die schuldig zyt aan de
				onmenschelyke zonde der zondeloosheid. Laat liggen de steenen die niet daarzyn
				om geworpen te worden door 'n onmogelyken ‘eerste.’ Zet er den voet
				op, stuwt op-zy den buurman die 'r naar grypt, en zegt hem: 
			 - Broeder, zou niet de zonde van 't werpen grooter wezen dan de
				zonde die ons ergert? 
			 Of beter nog: 
			 - Weet gy zeker dat wyzelf - ook zonder de wrake die ons niet
				voegt - dat we beter zyn dan de arme vrouw die daar staat met de handen voor
				het aangezicht?
{==11==} {>>pagina-aanduiding<<}
 
			 Of... ja, zóó is het: 
			 Komt, broeders, allen, komt! Haasten wy ons tot haar te gaan. Laat
				ons zachtkens die handen wegschuiven van de oogen die - zonder grond immers? -
				bevreesd zyn in ons hare beulen te zien. Wy willen háár
				onze schuld belyden... wellicht schept ze moed tot berouw, uit onze
				deelgenootschap in schaamte... misschien zal 't daarna haar - en
				ons! - lichter vallen niet meer te zondigen. 
				 * 
			  
			 Maar wat hebt ge dan toch gedaan, mevrouw? 
			 Men zegt dat ge een onecht kind ter-wereld bracht. 
			 Ik weet niet of gy daaraan verkeerd deedt. 't Is wel mogelyk. 
			 Maar, mevrouw, waart ge goed voor dat kind? Hebt ge 't
				hartelyk welkom gekust in het leven? Hebt ge 't aan de borst gelegd, waarnaar
				de kleine lippen gulzigsnuivend zochten met wettelooze onbescheidenheid,
				geholpen door medeplichtige vuistjes - zoo lief om te zien - niet bewust als ze
				waren, dat de ‘zeden’ verschil maken in aanspraak? 
			 Hebt ge u verheugd dáárover, dat uw kleine meer
				graagte meêbracht dan kennis, die 'm zou gedwongen hebben z'n graagte te
				teugelen met vrees? 't Is 'n geluk, niet waar, dat zoo'n ventje maar flink
				plaats-neemt in de groote zaal de maatschappy, dat-i brutaal rondkykt, zonder
				angst voor den Suisse die eenmaal hem zal op den schouder tikken, en
				verwyzen naar het achterbankje waar 't zoo benauwd is en bekrompen.
{==12==} {>>pagina-aanduiding<<}
 
			 Hebt ge uw kind vriendelyk toegeknikt, en u gehaast het te doen
				weten dat er ruimte genoeg is in 't hart eener moeder, om den balling
				optenemen, die elders zal worden verstooten? 
			 Hebt ge 't warmte toegedacht voor de koû die er toeft in de
				wereld? Steun tegen de verdrukking die eenmaal op hem zal neêrvallen als
				lood? Hulp in den stryd dien-i zal te stryden hebben, omdat gy... onvoorzichtig
				waart? Naamt ge u plechtig voor, het te schutten met eigen lyf tegen de pylen,
				nu reeds klaargelegd op den boog dien de wereld gespannen houdt, en richten zal
				met kwaadaardige juistheid, zoodra 't mikpunt zal gegroeid wezen tot besef van
				pyn? 
			 Zeg mevrouw, hebt ge uw kind ontvangen en gebaard met 'n rykdom
				van liefde, groot genoeg om 't schadeloos te stellen voor 't onliefelyk
				veroordeel daarbuiten? Voelt gy den wil en den moed om uwe fout te maken tot
				deugd, uwe zwakheid tot sterkte, uwe afdwaling tot hooge vlucht? 
			 Voelt ge tot dat alles de kracht in uw hart? 
			 Dan, mevrouw, is er niets verloren. Dan zal uwe schande zich
				omzetten in eer, uw droefheid in zegepraal, uwe vernedering in fiere
				hoogheid... want voorwaar, voorwaar, ik zegge u: de adel en de eer des
				menschen wonen boven den navel! 
			  
			 Maar wat hebt ge dan toch eigenlyk gedaan, mevrouw? 
			 Men zegt dat ge 'n onwettig kind ter wereld bracht.
{==13==} {>>pagina-aanduiding<<}
 
			 Misschien had ge dit moeten nalaten. Geenszins wyl 't, op zichzelf
				beschouwd, niet vrystond aan u, maar omdat zoo'n kindje vaak te lyden
				heeft van 'n wereld die drukkend grootsch is op haar wettigheid, en wyl 't de
				vraag blyft of ge altyd de kracht zult hebben het te beschermen, dat onwettige
				kindje. 
			 Maar... wat hebt gy geleden! 
			 Niet waar, 't was 'n vreeselyk oogenblik toen de Natuur u toeriep
				dat zy zich niet stoorde aan de bepalingen van den burgerlyken stand.
				Dat zy haren weg ging zonder omzien naar de Wet die, in 't belang van
				haar plompe orde, zich verstout premiën van bescherming te stellen op
				onnatuurlykheid. 
			 Ik heb diep medegevoel met den angst die u bezielde by de
				vreeselyke ontdekking dat men het weten zou - die wreede ‘men’ -
				hoe zwak ge waart. Wat al pyn hebt ge uitgestaan om vertwyfeling te verplooien
				tot 'n glimlach, en de weêrspannige leest intepersen tot
				‘fatsoen.’  
			 O, ik heb 't waargenomen, meer dan eens waargenomen, hoe akelig de
				stryd is tusschen verschillende aandoeningen van 't ongeoorloofd moederschap. .
				. . . . . . . . . . . . . . . . . . . . . . . . . . . . . . . . . 
			 ‘Wees stil, m'n kind... wees stil... verzet u niet zoo
				woelig tegen de nauwte die moeder noodig heeft om niet te worden gesteenigd...
				nu reeds! Ja, wél zal ik u lief hebben... wél zal ik uwe schande
				dragen als de myne... zoodra dat moet... zoodra gy zult geboren wezen om
				krytend uitteroepen wat ik zoo graag verborgen hield... altoos! Maar
				toch... 
			 Stil, kind... moeder lydt... en peinst... of 't nog mogelyk wezen
				zou... in 't geheim... 
			 Want... als men 't weet! 
			 Om-Godswil, woel zoo niet, myn kleine, en wring u niet naarboven,
				om verwytend aantekloppen... aan m'n hart! 
			 Heb meêly, kind! Dat hart zal voor u openstaan om u te
				bergen en te waren, maar nu... om gods-wil, heb geduld, en weest zoo haastig
				niet met voortgroeien tot onschuldig verraad. 
			 Heb deernis, kind! Vergeef me dat ge dáárzyt...
				vergeef me uw aanzyn, en bedenk dat moeder bitter lydt! Och, maak haar
				marteling- niet grooter dan uw ongeduld om 't licht te zien, dat àl te
				fel weldra u zal in de oogen branden... 
			 Wees stil, myn kind, en wreek niet nu reeds door uw pynlyke
				onrust, al de schand die met u binnensloop in mynen schoot! 
			 Stil! Moeder peinst of nog geheimheid mogelyk is... en of
				misschien de blik, de toon, de vraag, waarmeê zoo-even een
				‘vriendin’ haar vriendschappelyk wondde, gevolg kon wezen van iets
				anders dan... verdenking?
{==14==} {>>pagina-aanduiding<<}
 
			 Wees stil, m'n kleine! Heb toch meêly en geduld! Ja, 'k voel
				wel hoe ge u inspant om uw knietjes rechttestrekken... maar bedenk... om
				godswil, kind... bedenk... de ruimte die gy zoekt, is moeders wanhoop! 
			 O, als ge 't wist, hoe guur en eng 't misschien u eenmaal wezen
				zal daarbuiten... kind, gyzelf zoudt niet zoo dringend begeeren de ruimte en
				koû der wereld interuilen tegen de koesterende nauwheid mijner
				lenden! 
			 Wees stil, myn kind! Laat niet uw ongeduld een weêrhaak
				méér zyn aan de pyl die my doorboort en vasthoudt zonder genade.
				Straf gy me niet... o kind, straf gy me niet! Wy zullen samen
				dragen al dien last dien 't leven ons te dragen geven zal... maar leg niet
				gy 't gewicht daarby - al hèbt ge 't recht! - 't ondraagbaar
				wicht van uw verwyt, myn kind!. . . . . . . . . . . . . . . . . . . . .
				. . . 
			 Was het niet zoo, arme moeder? En erkent ge dat ik m'n recht tot
				vertroosting mag putten uit kennis der smart? En begrypt ge dus nu, waarom
				ik tot u spreek, ik die zoo gaarne de droefheid van allen wil dragen,
				als niet te hoogen prys voor 't heerlyk recht om vryspraak te bieden aan aller
				fouten? En voelt ge hoe deelname aan smart kan heiligen tot hoogepriesterschap?
				Hoe 't doordringen in ellende opvoert tot weten en begrypen, tot vergeven met
				gezag? 
			 O, zéker hebt ge veel geleden! Maar toch, mevrouw, toch
				vloeien er nog bitterder droppen dan gy geproefd hebt, uit den beker dien
				de wereld met wreede onkunde uitstort over dwalenden. Het zou my leed doen als
				't wijzen op dieper wonden dan u werden geslagen, balsem ware voor de uwen,
				door zelfzuchtige vreugd na onedel vergelyk... maar wel hoop ik dat ge kracht
				zult putten uit het besef hoe nòg zwaarder bezoeking, nòg meer
				kracht dan u noodig was, noodzakelyk maakte by anderen. 
			 Hebt ge 'r wel eens aan gedacht, hoeveel moeielyker uw taak ware
				geweest, als bekrompenheid van middelen u belet had uwen weg te kiezen zoo-als
				uw toestand vorderde? Hoeveel meer leed en angst nog u zouden hebben
				aangegrepen, als ge waart gebonden geweest door armoede, dienstbaarheid of
				ouderlyk opzicht? 
			 Kunt ge u voorstellen hoe zich 'n meisje gevoelt in uwen
				staat? O zeker, de schande, de ongerymde schande die de straf is der
				‘tuchteloosheid’, blyft hoofdzaak. Die hadt gy te vreezen en
				te ondergaan als zy, maar voelt ge hoe groot het verschil is in de middelen, om
				die te ontwyken eerst, om ze te dragen daarna?  
			 Gy kondet uw gezelschap kiezen, de plaats uwer woning. 
{==15==} {>>pagina-aanduiding<<}
 Voor u stond de wereld open, zoovèr stoom of wind iemand voeren
				kan. Gy hadt de keus uw kind te doen geboren worden te midden van
				onverschillige vreemden althans, wier lauwte gloed mocht heeten tegenover de
				guurheid waarmeê 't zou ontvangen worden door uwe ‘naasten.’
				 
			 Het stond u vry, en 't was u mogelyk, afstand te brengen tusschen
				't gillen uwer weeën, en 't oor van wie uw barensnood zouden verzwaard
				hebben met ruwen vloek. En al gloorde er dan al geen liefde in 't eerste woord
				dat de wereld richten zou tot uw kind, dat woord zou toch minder klinken naar
				haat, dan te wachten is van al te deugdzame verwanten. 
			 Gy wist dat ge uw kind een bedje zoudt kunnen spreiden, zacht of
				't een kussen ware, geleend uit de nevensstaande sponde van wettige bruidschap.
				Gy hadt de kans uw droefheid te verlokken tot aangename zorg voor stoffelyke
				behoefte, en weldra misschien zou 'r een glimlach zyn gebroken door uw tranen,
				by 't aanzien hoe ‘snoepig’ dat echte kanten jurkjen uw kind
				kleedde, dartelend in niet-bewuste onechtheid. 
			 Ge hebt zeker veel geleden, mevrouw, maar één lyden
				is u gespaard gebleven: het proza van de armoede! 
			 Gy hebt schande gevreesd voor uw kind... goed, maar geen honger!
				Ge voeldet schrik voor ruwheid en koû... goed, maar niet voor de ruwheid
				van 't plaveisel der straten, niet voor de koû die zich meedeelt in storm
				en sneeuwjacht. Gy waart huiverig uw kind neêrteleggen aan 't hart van
				vader, moeder, nicht of vriendin... goed, maar ge dacht er niet aan, of ge 't
				zoudt moeten neêrleggen op 'n stoep! 
			 Er was angst in uw ziel, vòor den eersten kreet 't wicht
				ontsnappen zou... goed, maar die angst ging nooit zoo ver dat ge waanzinnigen
				kramp voeldet in de vingers... zich onwillens gereedmakende - o God! - dien
				kreet te stikken in moord! 
			 Want dát gaat er om in het hart van een meisje, mevrouw,
				dat heeft zy te lyden! Die stryd tusschen leven en dood is de hare,
				vijf-en-twintig-miljoen folterende sekonden lang! 
			 Dan krimpen de trekken van 't gelaat tot 'n afzichtelyk beeld van
				ellende. Dan klinkt haar stem hol, stug en kort, als vreesde zy dat
				één toon meer 't ontzettend geheim zou meêvoeren over de
				lippen. Dan is haar gang onwis, waggelend, stokkend, of 'r 'n afgrond ware
				vóór, achter, aan-weerszy. Dan zyn die handen koud en gebald, als
				om de nagels te doen groeien door 't vleesch... of 't soms baatte, die poging
				om de pyn van 't hart te verplaatsen naar buiten! Dan is die houding gebogen,
				die borst gedrukt, die adem belemmerd. Dan zyn de spieren gespannen, die
				zenuwen in beving. Dan staan die oogen hol en strak en glazig 
{==16==} {>>pagina-aanduiding<<}
 en
				verward... dan roept alles... alles... alles even luid om wat deernis, om
				genade! 
			 En toch zyn er velen die dezen kreet niet hooren, niet verstaan,
				mevrouw. Want er is iets doofs in braafheid. 
			 In braafheid... ja! want: 
			  
			 ‘O, vader is zoo braaf! En hy was altyd zoo braaf...
				ook toen-i jong was... dat heeft hyzelf gezegd. Hoe gruwde hem onlangs dat
				klein vergryp van m'n broêrtje! Hy zou 't besterven als-i wist, hoe
				ik... 
			 En moeder is zoo braaf! En ze was altyd zoo braaf... ook
				toen ze jong was... dat heeft zyzelf gezegd. Hoe rilt ze van af schuw by de
				minste verkeerdheid! Ach, zy zou bezwyken als ze wist, hoe ik... 
			 O God, o God... als ze wisten! 
			 Nog gister heeft hy me geliefkoosd... en 't deed my zeer! Zy was
				vriendelyk... en 't heeft my gebrand. Ze stelden my tot voorbeeld aan de
				kleineren... ik verging van schaamte. 
			 Wat moet ik? Waar moet ik heen? Wie zal my aannemen, helpen,
				verzorgen? Ben ik dan zoo vreeselyk slecht dat ik geen redding verdien? 
			 God... God... gy weet alles! Gy weet hoe zwaar ik lyd...
				gy, de eenige voor wien ik geen schaamte voel! 
			 O, ik geloof in u! Heb ik niet steeds gebeden, gedankt, als een
				geloovig kind? Help my, God! Gy kunt het... gy hebt almacht... en
				die is noodig hier! 
			 Geef steun nu, God... wys uitkomst nu, ter belooning van myn
				geloof! 
			 Ze zeiden altyd : wie gelooft, zal behouden worden... ik
				geloof, God! Ik geloof in uw almacht... help my! Gy zyt alwetend en kent
				myn smart... ik geloof... help my! Gy zyt alömtegenwoordig,
				alziend... ik geloof... God, help my! Gy zyt algoed... ik
				geloof... ik geloof... gy hoort myn gejammer... God help my! 
			 Ik geloof in uwe algoedheid... waarom laat ge my jammeren
				tevergeefs? In uwe alwetendheid... waarom gaaft ge my beproeving boven kracht?
				In uwe alomtegenwoordigheid... waar waart ge toen ik viel? In uwe almacht...
				waarom hebt ge my zwak geschapen... waarom liet ge my zwak? 
			 Neen, neen... o God, ik doe u geen verwyt! Ik verwyt niet... Ik
				vraag niet... ik, ik ben slecht, misdadig, zondig, verdorven... ik,
				ik heb schuld, berouw, wroeging, wanhoop... ik wentel my in 't stof...
				ik aanbid... en ik geloof... ja,ja... ik geloof... ik geloof
				alles...
{==17==} {>>pagina-aanduiding<<}
 
			 O God... ik geloof... help my! 
			  
			 Die God is doof en blind en onmachtig, als vaders deugd en moeders
				braafheid. 
			 En de arme verlatene die schuldig was aan te veel
				‘geloof,’ rukt zich de haren uit het hoofd, en er is verwarring in
				't brein dat de weêrpyn voelt van 't verbryzeld hart. De ongelukkige die
				te redden was met één handdruk, met één blik, met
				één woord van liefde, zinkt weg in den poel van vertwyfeling die
				zich openbaart in 't krankzinnig gebed. 
			  
			 Want bidden is krankzinnigheid. 
				 * 
			  
			 En nader en nader komt de dag waarop de gevolgen van
				onvoorzichtigheid zich zullen vertoonen, als onverdiende straf voor niet begaan
				misdryf. De ‘deugd,’ de schrale, dorre, wreede deugd is daar, om te
				verkeeren in marteling, wat liefelyk wezen zou zonder háár. 
			 Dan is daar altyd 'n vader, die nooit zondigde, en eene moeder die
				zoo braaf was... of 'n heer en een meesteres, zoo ongenaakbaar in hun
				afschrikkende deftigheid... 
			 En eindelyk slaat het uur waarin moeder en kind zullen strydvoeren
				om voorrang in keuze tusschen geofferd worden en offeren. Hier is
				geen middelweg. Hy vermoordt hààr met z'n eersten kreet,
				of zy hem met haar eerste... liefkoozing. 
			 Want als de hand der wanhopige 't mondje zoekt dat hare schande
				zal uitschreeuwen, de kleine keel wier eerst geluid een vonnis wezen zal ter
				harer verdoemenis, dan blyft het de vraag altoos, of de vingergreep die 't
				wicht belet zich door z'n eerste levensdaad te maken tot beul zyner moeder,
				gedreven werd door de liefde die streelen wil, of door den waanzin die
				vermoordt. 
			 Wel hebt gy veel geleden, mevrouw, maar dàt hebt ge niet
				ondervonden! 
			  
			 Maar wat hebt ge dan toch eigenlyk gedaan, mevrouw? 
			 Men zegt dat ge een onecht kind ter-wereld bracht. O, 't
				ware voorzichtiger geweest, dit niet te doen... maar is dan onvoorzichtigheid
				zoo'n vreeselyk vergryp? Ik geloof dat wy beter zouden doen, onze
				verontwaardiging te bewaren voor andere vergrypen. 
			 Zoo'n arme moeder als waarvan ik sprak, ‘onteerde’ een
				
{==18==} {>>pagina-aanduiding<<}
 ‘brave’ familie - lieve god! - of: ‘het
				huis,’ och arm! en daaraan deed ze verkeerd, want 'n vader of moeder of
				meesteres, die te deugdzaam was om by-tyds 't gevallen meisjen optewekken tot
				vertrouwen, heeft waarlyk de ‘eer’ hoognoodig, en er hoeft geen
				schande naar de wereld gevoegd te worden by de schande die ik ontdek in
				dorre liefdeloosheid, geen ‘wee’ van buren of vriendinnen by 't
				‘wee’ dat ik uitroep over zulke deugd. 
			 Ja, we kunnen onze verontwaardiging gebruiken voor andere
				vergrypen. Want denkt men er wel eens aan, dat elk opgevischt lykje - van dit
				of dat geslacht altoos, en min of meer ontbonden, volgens de dagbladen - dat
				elk lykjen een vader had? 
			 Waar zyn die vaders? 
			 Waar was zoo'n vader, toen 't arme schepsel - zoo hoogschuldig aan
				vertrouwen... anders niet! toen ze de dagen en de uren telde, die haar
				onweêrstaanbaar voortsleepten naar den dag en 't uur der ontdekking? 
			 Waar was zoo'n vader, toen eindelyk dat uur sloeg? Toen de oogen -
				die hy zoo roemde! - starblikten als gescheurd glas? Toen er kramp was om de
				lippen... die hy eenmaal kuste met zooveel vervoering? Toen 't lichaam dat eens
				door liefelyke vormen hem aantrok, en opwekte tot toomelooze drift, wanstaltig
				wegkromp in onlydbare weeën... niet eenmaal verlucht zelfs door 'n
				verboden gil? 
			 Waar was de vader, toen daar dat lykje lag met blauwen hals,
				wachtend tot er wat bezinning en kracht zou weêrgekeerd zyn in de
				uitgeputte moeder, als ze - weldra opgezweept door angst voor braafheid - het
				zal omwikkelen met doeken, druipend van haar bloed, om 't met verbeten pyn
				waggelend wegtedragen in haar voorschoot? 
			 Waar was de vader, toen geburen, verwanten en vriendinnen haar
				schuwden als 'n pest? Toen haar de ouders vloekten en verdoemden? Toen de
				geloovers ongevraagd voorschot gaven op Gods wraak, en hunnen
				‘Heer’ dienden met de scorpioenen hunner tongen? 
			 Waar was de vader, toen eindelijk 't gerecht kwam aankloppen met
				barsch gelaat? Toen de arme moeder werd heengeleid naar den kerker? Toen ze,
				verpletterd onder 't wicht van schaamte, zich vertoonen moest voor 'n
				vierschaar van deftige mannen - die nooit zondigden! - om 't walgelyk gehuichel
				aantehooren van 'n zondeloos publiek ministerie, dat - in ‘eene sierlyke
				rede’ altoos - betoogde en bewees hoe verkeerd zy deed, hoe zy de
				maatschappy had beleedigd, en hoe ze strafbaar was, eerst omdat zy deed wat
				door de Natuur was gevorderd, en niet verboden werd door 't hart... daarna wyl
				ze krankzinnig was geweest van wanhoop?
{==19==} {>>pagina-aanduiding<<}
 
			 Waar was by dit alles de vader, mevrouw? 
			 Niet waar, ge stemt my toe dat de ‘braven’ zouden
				wèl doen hun verontwaardiging te bewaren voor zulke vaders? 
			 En gy mevrouw, die veel geleden hebt, maar die niet hebt geleden
				als zùlk eene moeder, neemt ge u niet voor, by elke gelegenheid troost
				te bieden, waar uw oog, gescherpt door eigen smart, zulke smart zal ontwaren?
				En is niet de macht, de wil, het recht en de geschiktheid, om by anderen
				waanzinnig vergryp en folterende wroeging te voorkomen door tydigen steun, een
				heerlyke bloem die 'r groeide aan den doornstruik uwer eigen ondervinding? Is
				't u niet een verheffend denkbeeld, mevrouw, dat wellicht eenmaal een arme
				bedrogene, bemoedigd door uwe zwakte, u zal durven naderen als haren God
				‘voor wien alleen zy niet beschaamd was?’ 
				 * 
			 Maar wat hebt ge dan gedaan, mevrouw, dat uw naam op aller tong
				is, dat de Wet zich met u bemoeit, de Wet die stom en werkeloos blyft waar iets
				goeds valt te beloonen, iets edels optewekken, maar terstond stem heeft en
				sterkte, waar veroordeeld kan worden of gestraft? Wat hebt ge dan toch eigenlyk
				gedaan? 
			 Men zegt dat gy een onecht kind ter-wereld bracht, en...
				ja, nog wat... dat ge 'n ander kind - echt ditmaal - hebt gestolen,
				geroofd, verborgen of zoo-iets. 
			 Wiens kind? 
			 Het uwe immers? 
			 Hoe, de arme moeder die in krankzinnige vrees voor 't spook der
				‘braafheid’ haar kind doodt, zou de maatschappy beleedigen?
				Zy mag niet beschikken over 'n staatsburger dien zy voedde
				met háár bloed, dien zy herbergde onder háár
				hart, wiens polsslag de hare was, wiens levenzy leefde? Zy heeft
				niet het recht, niet zelfs in razerny het recht, een eind te maken aan 't
				bestaan van 'n wezen dat haar eigen wezen is, haar vleesch, haar been,
				haar lichaam? Dan zou de maatschappy mogen optreden met gehuichelde
				belangstelling, om aanspraak te maken op eigendom, alsof ze niet gereed stond
				datzelfde wicht te verstooten, en hulpeloos 
{==20==} {>>pagina-aanduiding<<}
 overteleveren aan
				kwaadaardige braafheid, indien niet de moeder dat had voorkomen door sneller en
				minder wreed vonnis? Eerst zou die maatschappy recht hebben tot veroordeeling
				over een kind te-veel, later over een kind te-weinig, en dezelfde
				Wet die zoo nauwgezet is in 't opdragen van moederzorg, die zoo wreed straft
				waar moederplicht verzuimd werd, diezelfde wet zou eene moeder veroordeelen
				omdat ze wèl zorgde voor haar kind? Omdat ze 'r geen afstand van
				doen wilde? Omdat ze de inspraak van haar hart, en de likteekens harer
				verlossing hooger stelde dan 'n wettelyke fictie, die de vrucht van haar lenden
				wou overgeven aan 'n ander? 
			 Dìt dus is uwe misdaad, mevrouw, dat ge uw moederschap hebt
				gehandhaafd? Dat ge niet hebt willen begrypen hoe de onechtheid van 't een,
				grond gaf tot verloochening van 't ander? Dat ge niet hebt willen erkennen
				plaats te derven in uw hart? voor beiden. Dat ge u verzet tegen de
				beschuldiging als zou de adem verpest wezen, waarmeê ge uw wettig kind
				kust, nadat uwe lippen 't wichtjen aanraakten, dat niet had mogen geboren
				worden, volgens de meening der braven... 
			 Eilieve, wat had het dan moeten doen? 
			 Gy mevrouw, gy hebt ondanks alles den moed gehad, natuurlyk te
				zyn. Daarmeê wensch ik u geluk. Zeker heeft uw hart zich verzet
				tegen 't begrip hoe 't ooit kòn te pas komen dat eene moeder haar kind
				afleverde op deurwaarders-exploit. Hoe 't ooit oorbaar kòn zyn, of
				rechtvaardig of billyk, eene moeder op rantsoen te stellen van omgang met haar
				kind. Hoe ze ooit kòn worden gebracht tot 'n staat van afhankelykheid,
				die haar weldra zou doemen tot neêrzitten aan de deur eens vreemden...
				bedelaarster als ze dan wezen zou, deemoedig smeekend om den aalmoes van 'n
				lachje harer kleine. 
			 Dat hebt gy niet gewild, mevrouw! Dat vondt ge
				onrechtvaardig, onbillyk, onnatuurlyk, dat streed tegen de
				inspraak uwer moederliefde, en ge hebt naar die inspraak gehandeld. O, hadt ge
				't niet gedaan, dan zou ik u hebben aangeklaagd van ‘slecht
				levensgedrag.’ Dan had ik u 't moederlyk gezag onwaardig
				verklaard. 
			 Maar nu ge 't gedaan hebt, nu ge uzelf zoo'n sprekend bewys
				hebt uitgereikt van moederlyke waardigheid, nu wensch ik u geluk, mevrouw, en
				ik zie met verwondering en verlangen uit, naar de wyze waarop men thans u van
				‘slecht gedrag’ zal trachten te overtuigen. 
			 In die bewysvoering zal zeker dat ‘onechte’ kind een
				groote rol spelen. Dit had er niet mogen wezen. Nog-eens: waar had het dan
				moeten zyn? Hadt ge 't moeten worgen, vierendeelen, smoren? Dát zou de
				wet u nog meer euvel genomen hebben.
{==21==} {>>pagina-aanduiding<<}
 
			 - Neen... maar dat kind had niet moeten bestaan... ook
				vóór de geboorte. 
			 Waarom niet? Ik vraag met nadruk en ernst: waarom niet?
			 
			 Ik weet wel dat m'n vraag riekt naar... den armen Samojeed die
				niet van traan hield (447) en dat m'n onwetendheid my
				te-staan komt op verlies van alle aandeel in voorspoed, maar toch blyf ik
				vragen: waarom mocht gy geen onecht kind ter-wereld brengen? Hoe brengt men dit
				in-verband met ‘slecht levensgedrag?’  
			 Waar staat het geschreven, dat onwettige verlossing schandelyk is?
				Welke wysgeer heeft dit beweerd? In welk wetboek van zedelykheid wordt het
				verkondigd? Confucius zegt het niet. 
				Zoroaster zegt het
				niet. Jezus zegt het niet. En - hooger dan die allen - de lieve Natuur
				zegt het niet. En - nòg hooger - myn hart niet. 
			 Ook zegt het niet de geschiedenis des menschdoms in 't verledene,
				noch de feitelyke toestand van 't menschdom tegenwoordig. Van 't getal
				geboorten - ruim één in drievierde sekonde - is zeker meer dan
				twee-derde deel onwettig. En in de verhalen der ‘vaderen’ wemelt
				het van onechte kinderen. Ook de bybel is er vol van. Jezus zelf was
				'n onecht kind, en toch werd Maria nooit ontzet van de voogdy over
				dezen of genen ‘echten’ broeder des Heeren. 
			 Ik weet wel hoe men gewoon is, maatschappelyke verordeningen te
				verwarren met ‘zedelyke’ plichten, en hoe er velen in 't ontzien
				van de regelmaat der wetten, vergoeding zoeken voor de ontbrekende inspraak van
				het hart. Wel weet ik hoe men ‘deugden’ schept en betracht, om
				‘deugd’ te ontwyken, maar die droogstoppelige substitutie mag toch
				niet zóó ver gaan, dunkt me, dat er door 'n rechtbank een stempel
				van wettelyke afkeuring wordt gedrukt op iets wat inderdaad oorbaar is, en
				alöm dagelyks, ja iedere sekonde plaats heeft. Gy waart 'n jonge vrouw, en
				bracht een kind ter wereld. Niets natuurlyker. Wat is daarin voor vreemds?
				Waarin bestaat het slechte? Hebt ge 't kind mishandeld, geslagen? Dit ware niet
				goed geweest. Maar dat hebt ge niet gedaan. Dáárin ligt dus de
				fout niet. En vreemd? Is 't vreemd dat eene vrouw 'n kind ter-wereld brengt?
				Had het volgens de rechtsmoralisten een kalf moeten zyn? Of had men u die
				onwettelyke verlossing minder kwalyk genomen, als ge een man waart geweest? Die
				beide gevallen zou ik vreemd gevonden hebben. Maar slecht? Neen...
				vreemd alleen. 
			 Inderdaad, ik ben verlegen met m'n onwetendheid, en blyf altyd
				zoekende naar de reden waarom gy niet mocht verlossen, mevrouw, en waarom die
				verlossing u ongeschikt maken zou tot 
{==22==} {>>pagina-aanduiding<<}
moeder over uw eerste kind.
				Geen wysgeer zal 't dan ook beweren. Geen zedelykheids-wetboek, oud noch nieuw,
				schryft het voor. Natuur en hart spreken het tegen... 't is een
				volkspraatje! 
			 En zelfs de Wet... de platte droge Wet strydt er tegen. Uit vrees
				zich te wagen op 'n terrein waar de ‘wetgever’ zich niet thuis
				voelen zou, verklaart ze uitdrukkelyk: het huwelyk alleen te beschouwen als
				burgerlyke instelling. Wie gebruik wil maken van de rechten die zy daaraan
				verbindt, wie zich buigen wil onder de bezwaren die zy 't oplegt, kàn
				huwen. Maar nergens wordt in die Wet 'n woord van afkeuring uitgesproken tegen
				hen die zich onttrekken. En daarin heeft de Wet groot gelyk. Zy wilde haar
				weldaden niet opdringen - wat ook vergeefs gepoogd zou zyn - en de zorg
				waarmeê de burgerlyke staat van ‘natuurlyke kinderen’ is
				omschreven, steekt inderdaad gunstig af by de wreedheid, waarmeê zulke
				kinderen worden verstooten door 't vooroordeel der menigte. 
			 En zou nu dezelfde wet die 't ‘natuurlyk’ geboren
				worden noch straft noch verbiedt, zy die juist met het volksvooroordeel
				daaromtrent in tegenspraak is, thans in uw geval, mevrouw, aan dat vooroordeel
				eene meening mogen ontleenen, die tot ‘slechtheid’ maakt, wat
				nergens werd verboden? Dit zou ongerymd wezen. 
			 En mochten er rechters worden gevonden, zwak, dom of lafhartig
				genoeg, om zich te laten meêsleepen door den stroom der gemeene
				begrippen... mochten er zyn, die zich verwarren in de toch zoo licht te vatten
				onderscheiding tusschen ongewoon en misdadig, tusschen afwyking
				van regel en afwyking van plicht... mochten er zyn, die te laag
				staan als wetgeleerde om te weten dat uw daad geen vergryp was volgens die Wet,
				te laag als wysgeer ook, om te vatten dat ge wèl deelt, al hàd
				het de Wet verboden... dan nog, mevrouw, hoort er onbeschaamden moed toe, u te
				beschuldigen van ‘slecht levensgedrag,’ omdat gy 'n kindje
				ter-wereld bracht. 
			 Zekerlyk, zy bevielen nooit, de heeren van den gerichte!
				Maar 't zy hun gevraagd of er nooit wanhoop was in 't hart van een verlatene,
				door hunne schuld? Het zy gevraagd aan officieren en niet-officieren van
				justitie, aan voorzitters, leden, gerechtsboden, griffiers... aan al den omhaal
				die 'r leeft van ons duur en verknoeid recht, hun allen zy deze vraag
				voorgelegd: of zy altyd braaf van gedrag waren, indien uwe
				handeling - volgens Wet of geweten dan - een ‘slecht
				levensgedrag’ daarstelt? En dit: of ze 'r genoegen in zouden nemen hun
				kinderen aftegeven, indien er werd bewezen dat zy dáárom alleen
				nooit onwettig zyn bevallen, wyl 'n man dit nu eenmaal niet kan?
{==23==} {>>pagina-aanduiding<<}
 
			 Ja... en 't zou misschien ook niet zoo heel verkeerd zyn die
				vragen voorteleggen aan uwen deugdzamen schoonvader. 
			 En wanneer allen die laatsten vraag beantwoorden met
				neen... als ze ja durven zeggen op de vorige... verwys hen dan
				naar de zinsnede waar ik iets zeide van 'n ryksdaalder! 
			 ‘Onbeschaamde moed’ heb ik gezegd. Welnu, men heeft
				dien moed gehad, ik weet het. Men heeft zich aangematigd te verklaren dat gy,
				dappere moeder, te ‘slecht’ waart om moeder te zyn. En men wilde u
				berooven van 't echte kind, om u te straffen voor 't ter-wereldbrengen van 't
				onechte. En gy hebt u gesteld boven de Wet, en gy hadt den moed eene dief te
				wezen van uw eigen goed, en ge hebt het verborgen en verscholen met angstige
				zorg, zoo-als 't wyfje van den leeuw haar jong verbergt in de diepten van het
				woud... ik wensch u geluk, mevrouw! 
			 Ik wensch u geluk met uw dubbel moederschap, u die 'n
				schooner wetboek in den boezem ronddraagt, dan 'r ooit voedsel gaf aan
				hongerige advokatery. Ik reik u de hand, mevrouw. Ik bied u mynen groet
				aan. 
			 Gy hebt geleden en gestreden... gy hebt uw hart gesteld boven de
				domme bygeloovery der zeden, de liefde voor uw kind boven vrees voor
				familie-dwang, vonnissen, rechters, wetten en schandaal... Ik groet u, mevrouw,
				en roep 't u nogmaals luide toe! hoog uw hoofd in den kerker en voor 't
				gerecht... wie u zelfvernedering voorpreêkt als deugd, is 'n bedrieger...
				want, voorwaar, voorwaar, ik zegge u : de adel en de eer des menschen wonen
				boven den navel! 
		   
		 
		 
		  449.
 
		  Helaas! 
		  Ik ben erg bedroefd, mevrouw! Ik heb, sedert ik den brief schreef
			 dien ge zoo-even gelezen hebt, uwe Memorie van Verdediging
			 ingezien... 
		  Och, waarom schreeft gyzelf die niet met uw hart, in plaats van ze
			 te laten ‘maken’ door 'n rechtsgeleerde die geen moeder is!
			 Hy zegt dat ge niet onecht zyt bevallen - hoe weet hy dat? - endus niet
			 van ‘slecht levensgedrag.’ Ach, mevrouw, nu ge dus
			 ‘braaf’ zyt, voel ik met verdriet hoe wyd de klove is tusschen u en
			 my. En ook zit ge niet in de gevangenis, naar ik verneem, maar 'n ander zit
			 daar in uwe plaats. En dat kindjen in den vreemde heeft een n voor 'n
			 d in den naam. En, zegt uw advokaat, er zyn rechtsfouten begaan in de
			 dagvaarding... er is schending van wet en recht in den u gestelden termyn van
			 verdediging... 
		  Ik wil 't wel gelooven, mevrouw. Uw advokaat zal wel de waarheid
			 zeggen, zoo-als advokaten wel-eens doen. O, ik geloof 
{==24==} {>>pagina-aanduiding<<}
 het zoo
			 gaarne dat gy ‘braaf’ zyt, mevrouw, en ik verzoek u myn brief aan
			 onbraafheid gericht, te beschouwen als niet geschreven... maar 't spyt
			 my zoo innig dat de braafheid u thans belet een voorbeeld te geven, hoe veel
			 milder, goediger, ryker, de lieve natuur is, dan uitgevonden opgedrongen
			 zeden! 
		  Misschien zelfs voelt ge u thans zoo braaf, dat myn groet u niet
			 welgevallig is. Misschien stuit het u, dat ik 'n oogenblik u hield voor diep
			 genoeg gebogen om de hand te kunnen vatten van de vele ‘slechten’
			 die steun behoeven, en te laag vielen om die met vertrouwen uittestrekken naar
			 't hooge voetstuk waarop ge thans plaats neemt... 
		  Vergeef het my, mevrouw. Ik bedoelde geen kwaad. Ik dacht, ik
			 meende... 
		  Och, het spyt me zoo. Komt het uzelf niet jammer voor, dat ge u
			 niets te verwyten hebt? Is uw deugd u niet tot last, by 't bedenken welken
			 lieven zegepraal ge 't hart zoudt verschaft hebben over vooroordeel? Berouwt
			 het u niet; rechtsgeleerde finesses en geleerde exceptien te moeten aanvoeren,
			 waar ge, met minder bravigheid, 'n edelen stryd hadt kunnen stryden voor uw
			 tweesoortig kroost? 
		  Is 't geen teleurstelling u te moeten bezig-houden met spitsvondige
			 bewysvoering over onschuld, waar ge, met wat schuld, u had kunnen
			 verheffen tot eerbiedwaardig martelaarschap? Voelt ge niet leêgte in de
			 onechte zyde van 't hart, en een arm te veel aan den linkerkant, nu dat hart en
			 die arm geen onwettig kindje hebben te beschermen tegen de wereld, omdat het -
			 zoo-als uw advokaat zegt - niet bestaat? Of ook misschien, omdat de tweede
			 sylbe van z'n naam - o, diepte der letterzedekunde! - aanvangt met 'n verkeerde
			 dentaal? Of omdat er 'n andere moeder is... ook 'n weduwe, zegt uw
			 advokaat... 
		  Een andere moeder... och! 
		  Zou ook die andere strydvoeren tegen de familieraden? Zou men
			 ook háár echte kinderen afstelen? En zou ook zy, hart
			 stellend boven vrees, in dat geval zoo'n kind durven terug rooven van de Wet?
			 O, waar is ze? Ik wou haar, háár, de schuldige, de gevallene, zoo
			 gaarne een brief schryven, zoo-als ik deed aan u mevrouw, toen ik meende -
			 vergeef my - dat gy gevallen en schuldig waart. 
		  Maar - dìt hebt ge dan toch gedaan, niet waar? - gy hebt, in
			 weêrwil uwer vlekkeloosheid, uw dochtertje beschermd tegen de ongeroepen
			 voogdyschap van vreemden, dìt hebt ge dan toch gedaan, niet waar? 
		  Nu, dan groet ik u tòch... en hartelyk, al twyfel ik nu of ge
			 myn groet aanneemt. Want ‘ik ben zeer slecht’ mevrouw. Slecht,
			 ja... en bitter bedroefd over uwe schuldeloosheid.
{==25==} {>>pagina-aanduiding<<}
 
		  Maar, mevrouw... als men uw verheeld kind mocht vinden... als men 't
			 u afnam... als ge 't weêr wilt stelen en verbergen... 
		  Als ik dat dan voor u kan doen, of u daarin behulpzaam zyn... 
		  Dan ben ik gaarne, gaarne, tot uwen dienst, met al m'n energie, met
			 geheel myn moed, en met al den haat die 'r in my gloeit tegen valsche
			 deugd. 
		   
		  Want uw kind mag men u niet afnemen, al zyt ge
			 ‘braaf.’  
		 
		 
		  450.
 
		  't Is moeielyk zich juist uittedrukken. Dit weet ik, en ik zeide 't
			 reeds in 
			 13. Maar ik vind dat de
			 ‘wetgever’ zich wel 'n beetje mocht toeleggen op benadering van
			 juistheid. Wat is byv. slecht? Schippers en linguisten zullen zeggen:
			 glad, effen, gelyk. Wat is: levensgedrag? Zyn
			 er doodsgedragen ook? Eindelyk, wat is: algemeene bekendheid? In
			  Parys heb ik iemand gesproken, die niets wist van de
			 ‘slechtheid’ eener dame in... Krähwinkel. Ook geloof ik
			 dat de koningin van Madagaskar er niets van gehoord heeft. M'n kleine jongen
			 weet het ook niet. En er zyn er nog meer, die geheel onkundig bleven van 't
			 vreeselyk vergryp... dat Mevrouw X. niet begaan heeft. 
		  Algemeene bekendheid! Wie is 't algemeen? De
			 Krähwinkelsche bakers? De jufvrouwen uit de buurt? Uit welke buurt?
			 Hoe groot is 'n buurt? Is de stad Krähwinkel 't algemeen? Of Overysel? Of
			 Nederland? Of Europa? Of ons planeetje? 
		  Als die Mevrouw X. niet zoo vervelend braaf was, en dus verdediging
			 noodig had tegen de Wet, dan zou ik haar voorstellen den braven aanklager de
			 productie opteleggen van een behoorlyk geregistreerd en gelegaliseerd bewys,
			 dat hare bedorvenheid bekend was by die Mädchen am Brunnen of
			 tout Paris... op Sirius. Ja, en nog elders... wat verder! 
		  Algemeene bekendheid! Slecht gedrag! Eilieve, wie is goed van
			 gedrag? Wat is goed? Ben ik goed? Ik tracht er naar, ja... maar of
			 ik 't bèn? 
		  Is m'nheer die goed? Mevrouw die? Waren die
			 ‘brave’ meesters van dat arme dienstmeisjen in Haarlem goed?
			 Ik zeg neen. Ik zeg dat ze ellendelingen zyn. Maar dat zeggen 
			 zy misschien van my. Wat is 't toch lastig zoo onwetend te zyn. 
		  Algemeene bekendheid bestaat niet. De Wet zegt dus: Als het
			 levensgedrag slechtis volgens iets dat niet bestaat... 
		  Waarschynlyk zyn er meer menschen die my voor slecht houden -
			 en ikzelf weet waarachtig niet of ze ongelyk hebben - dan er ooit mevrouw X
			 veroordeelden. Zou men nu daarom ook my m'n kinderen kunnen afnemen? Ik hoop 
			 neen, en zeker zou ik slecht genoeg zyn om my te verzetten tegen de
			 brave Wet die 
{==26==} {>>pagina-aanduiding<<}
 't beproefde. De deurwaarder die zoo'n exploit kwam
			 uitvoeren, had waarlyk een plaatsje verdiend by de bestorming van de
			 Düppeler schansen. 
		  De Wet! Eilieve, zegt de Wet ook dat een brave schoonvader 't kind
			 zoogen zal, welks moeder van slecht gedrag is? En welke middelen heeft de Wet
			 om zoo'n schoonvader te dwingen tot nakoming van dien plicht, in geval van
			 onwil of onvermogen? 
		   
		  En nog 'n paar vragen: 
		  Belast de Wet zich met de zorg voor 't welzyn van alle
			 kinderen, welker moeders onbraaf waren? Gaan de officieren van justitie rond in
			 de publieke huizen, om te vernemen of wellicht de ontucht vruchtbaar was
			 hier-en-daar, en of 't tyd is zulke vrucht wegterukken van den vuilen bodem
			 waarop ze groeide? Zyn er fondsen op de begrooting van den Staat, waaruit de
			 quarantaine betaald wordt tegen moederlyke besmetting? 
		  Het wemelt op de straten van bedelaars met kinderen, en ik gis dat
			 die ouders niet veel goeds leeren aan hun kroost? Waar zyn de schoonvaders en
			 publieke ministeriën, om die hope des vaderlands te bewaren tegen bederf?
			 Of zyn alle Nederlandsche bedelaars braaf, zedelyk, plichtlievend, als 't
			 gemeentebestuur dat ze duldt? Zouden er niet soms onder dat volkje worden
			 gevonden die hun kinderen mishandelen? Trekt men alleen party tegen
			 schennis van uitgevonden zeden, en niet tegen 't miskennen van de lieve
			 Natuur? Isverkeerd bestuurde hartstocht die schept, zooveel misdadiger
			 dan de lage wreede luie hebzucht die 'n kind vermoordt? 
		  Of bemoeit de brave Wet zich alleen dan met de zedelyke vorming van
			 een kind, als er fortuinen zyn te bewaren? Zou't heele schandaal
			 misschien achterwege zyn gebleven, als de kleine Daniela arm ware
			 geweest? Dit moet men wel aannemen. Anders toch zouden niet zooveel
			 slechtlevensgedragende moeders uit armoede en wanhoop hun kindje hoeven in 't
			 water te gooien, te smoren, of in stukken te snyden, zoo-als we dagelyks lezen
			 in alle beschaafde couranten. Een certificaat van ‘slechtheid’
			 geteekend door buren, schoonvaders, vriendinnen, keukenmeiden of publieke
			 aanklagers, zou jure 't schepseltje maken tot pupil van den braven
			 Nederlandschen Staat. En later kon 't in de zaken komen van z'n voogd. In de
			 vry-arbeidery misschien. Of 't kon opgeleid worden tot gouverneur-generaal,
			 rustende op z'n buitenplaats. Of tot volksvertegenwoordiger. Of tot een ander
			 braaf beroep. 
		  De Wet? Slecht gedrag? 
		  Zou dit ook misschien slecht wezen, dit: het bemeesteren van
			 
{==27==} {>>pagina-aanduiding<<}
 intime brieven? 't Ontcyferen van geheim-schrift? Het publiekmaken
			 van innigheid? Het onbeschaamd woelen en roeren en wroeten in de ingewanden van
			 de ziel? 
		  Het lezen van brieven door iemand voor wien ze niet bestemd waren,
			 is zedeloozer daad, dan er ooit door dat lezen kan worden aan 't licht
			 gebracht. En hoe nu, als later onschuld blykt? Wie of wat geneest de wonde der
			 verkrachting van intimiteit? Hoe, 't publiek ministerie maakt zooveel ze
			 kan algemeen bekend wat bestemd was voor geheimheid, en wil daarna die 
			 algemeene bekendheid ten-laste brengen van de beschuldigde? Eerst iemand
			 in 't water werpen, en dan hem aanklagen, omdat-i nat is? 
		  Maar eilieve, wie zegt u of de voogd dien gy geven wilt aan 't kind
			 - o brave Wet! - wie zegt u, of hy niet weldra zou blyken te zyn: van
			 ‘algemeen erkend slecht levensgedrag’ wanneer ge alles gingt
			 ontcyferen en publiceeren wat-i ooit schreef of zeide of deed? Hoeveel brieven
			 moest men gelezen hebben en openbaar gemaakt, voor 't brave publiek gerust kan
			 zyn dat er geen kind is overgeleverd aan slechte voogden? En wie zal dat
			 publiek vertegenwoordigen? 
		  Wie zal censor wezen? Naar welk wetboek zal er geoordeeld
			 worden? Moet de israelitische vader ontzet worden van de voogdy, omdat hy z'n
			 kind niet liet doopen? De christenvader, omdat hy 't niet besneed? Deze omdat
			 hy 't jenever geeft, de ander omdat-i 't leert vloeken? De een omdat hy 't
			 onbehoorlyk opvoedt, en verkeerde begrippen inprent over erfzonde of genade, de
			 ander omdat-i 't opleidt tot aanbidder van 't gouden kalf? Velen weêr
			 omdat ze hun kinderen in 't geheel niet opvoeden? 
		  Dit laatste vind ik weêr slecht, maar ik sta vry alleen
			 in die meening. De meeste andere dingen hangen van tyd af. Wat heden schoon
			 wordt gevonden, zal later leelyk zyn, en omgekeerd. Het zedelykheidsgebouwtjen
			 onzer maatschappy heeft geen vasten grond. 
		  Slecht gedrag? Dît is in alle eeuwen en tyden slecht
			 gedrag, dat men onder schyn van zorg, de toekomst van 'n kind bederft door 't
			 schandvlekken van de moeder. Dit, dat men die moeder wou berooven van
			 het byzyn harer kleine, 't eenige nog wat dan strekken kan tot zoogenaamde
			 verbetering... als die noodig is, wat ik niet weet, en wat niemand weten
			 kàn. Maar zy die eene moeder slecht noemen, mogen haar 't lief
			 geneesmiddel niet af nemen, dat er tegen slechtheid ligt in den omgang met haar
			 kind. Wanneer eene vrouw zich onbehoorlyk gedraagt, moesten de publieke
			 ministeriën zorgdragen dat ze spoedig 'n kindje kreeg. Dat zou wat
			 zedelyker wezen, dan haar 't dochterje aftenemen dat ze reeds heeft, en dat -
			 zoo iets! - haar zal opheffen. 
		  De Wet? Slecht gedrag? Voogdyschap? Eilieve, het staat niet
			 
{==28==} {>>pagina-aanduiding<<}
 eens in de Wet, dat men eene moeder mag berooven van haar kind, en
			 de heeren van den gerichte schynen in hun ‘wet’ evenmin thuis te
			 zyn, als in menschkunde, in gevoel, in kiesheid, in besef van goed en
			 kwaad. 
		  De wet is slordig geredigeerd. Dit weten wy. 't Is advokatenwerk, en
			 vertaald bovendien. Maar toch stond ze in dit geval nog boven de uitlegging.
			 Mevr. X. had haar dochtertje niet behoeven wegtestoppen, of naar 't buitenland
			 te brengen. Met de wet in de hand had zy kunnen weigeren het aftegeven.
			 Er staat uitdrukkelyk dat een kind aan zyne ouders eerbied en ontzag
			 schuldig is, en slechts eerbied aan den voogd. (Artt. 353 en 441 B.W).
			 En het 450e artikel van 't Code Civil, waarvan ons
			 441e een vertaling is, spreekt niet eens van eerbied of welk
			 ander gevoel ook, dat den pupil moet bezielen. Ik laat nu daar hoe zot het is,
			 eerbied voorteschryven. 
			  *
			 Alleen aan de ouders is het kind honneur et respect schuldig.
			 (C.N. art. 371) De hollandsche vertalers hebben er dien ‘eerbied’
			 voor den voogd tusschengevoegd. Misschien waren er voogden onder die heeren,
			 die inzagen dat ze 'n wet noodig hadden om aan wat eer te geraken. 
		  Wy kunnen nu daarlaten waar ontzag begint, en eerbied ophoudt? Alle
			 definitiën zyn moeielyk, en geven dikwyls onbillyk vat op leemte of
			 onjuistheid. Maar in 't midden latende waar de juiste grens is tusschen
			 honneur en respect, is dit toch zeker dat ‘eerbied en
			 ontzag’ sterker uitdrukking is, méér onderdanigheid
			 voorschryft, dan ‘eerbied’ alleen. Nergens lezen wy dat de voogd
			 geheel in de plaats treedt van vader of moeder. Integendeel, er staat
			 uitdrukkelyk (art. 441 B.W.) dat hy voor de persoon van den minderjarige zal
			 zorgdragen, en ‘denzelven in alle burgerlyke handelingen
			 vertegenwoordigen.’  
		  In alle burgerlyke handelingen! Dit staat in 'tzelfde artikel
			 waarin wordt gesproken van dat zorgdragen, en dus als 't ware om
			 uitteleggen: welke zorg. Van vaderlyk gezag is geen spraak,
			 evenmin als van vaderlyke plichten. Een minderjarig kind mag zonder
			 toestemming zyns vaders - of waar deze absent of verhinderd is, van de
			 moeder - het huis niet verlaten. Zulk een recht wordt den voogd niet
			 toegekend. Ouders zyn verplicht hun 
{==29==} {>>pagina-aanduiding<<}
 minderjarige kinderen te
			 onderhouden en te voeden. Zulke verplichtingen worden den voogd niet opgelegd.
			 Als de bedoeling geweest ware, den voogd de rechten van ouders te geven, zou de
			 heele omschryving van rechten en plichten der voogden overbodig wezen, en
			 kunnen saemgevat worden in de verklaring: dat de voogd in de plaats des vaders
			 treedt. Juist de uitdrukkelyke bepaling: dat hy opkomt voor de
			 burgerlyke belangen van den minderjarige, sluit de bemoeienis met andere
			 belangen uit, vooral wanneer die bemoeienis in tegenspraak komt met het hooger
			 staand ouderlyk gezag. Waar dit spreekt, moet de voogd zwygen, en
			 zeker zou z'n eerste plicht zyn, den eerbied dien de pupil hèm betoont,
			 te gebruiken als hulpmiddel om dezen te nopen tot het ontzag dat hy
			 verschuldigd is aan zyne moeder. 
		  Zoowel volgens de Wet als naar 't gevoel, staat alzoo moederschap
			 boven voogdschap. 
		  Een voogd die misbruik maakt van de macht die hem de Wet geeft, om
			 de hoogere macht te krenken, welke door diezelfde Wet wordt gegeven aan de
			 moeder... een voogd die 't kind tot zich roept, dat de nnoeder by zich
			 houden wil... een voogd die met hulp van publieke ministeriën, van
			 deurwaarders en schandaal, den schoonen band tracht losterukken, die 't kind
			 aan de moeder bindt... 
		  Zoo'n voogd handelt tegen de wet. 
		  Dit ware te vergeven. Men kan tegen de Wet handelen, en redelyk
			 braaf zyn. 
		  Maar zoo'n voogd is schuldig aan hartschennis. Hy is voor de
			 rechtbank van elk edel gemoed te veroordeelen wegens ‘slecht
			 levensgedrag’ - van erger soort waarachtig dan afgedwaalde zinnelykheid!
			 - en hy moet dus ontzet worden van de voogdy. 
		  Ja, en ook de heeren die hem hielpen aan z'n voorgenomen roof, mogen
			 geen voogden zyn, want ze zyn medeplichtig aan ‘slechtheid.’  
		  Ik vraag elke moeder - braaf of onbraaf - of ik daarin niet recht
			 heb? 
		  Er is maar ééne slechtheid, één misdaad,
			 ééne zonde: gebrek aan hart. 
		  Ware 't proces tegen mevr. X gevoerd op-grond van vermoeden dat ze
			 'n kind had verstooten, besteed, weggedaan, verkocht... o, ik zou geen
			 party hebben getrokken voor de onnatuurlyke moeder die schuldig was aan
			 zóó'n misdaad! 
		   
		  Onlangs ontdekte de justitie te Maastricht dat 'n orgeldraaier
			 pogingen aanwendde zich te ontdoen van een kind. Er was gebleken dat hy met z'n
			 echtgenoot-orgeldraaister vertrekken wilde, zonder 't schaap
			 meêtenemen. 
		  Die echtelieden hadden waarschynlyk de stukken over Mevr.
			 
{==30==} {>>pagina-aanduiding<<}
 X. gelezen. Zy beraamden middelen om certificaten overteleggen van
			 ‘algemeen erkend slecht levensgedrag’ en wilden zeker, om in 't
			 bezit te geraken van zoo'n document, naar Zwol gaan, waar alle menschen braaf
			 zyn, thorbeckiaansch, ministerlyk braaf. 
		  Om de kosten van 't onnoodig heen-en-weêr reizen te vermyden,
			 denk ik, begrepen zy dat het kind niet meêhoefde, daar 't na de slechte
			 gedrags-verklaring die ze zochten, toch in-handen zou komen van 'n schoonvader,
			 of van Nederland. 
		  Maar de orgeldraaier en zyne echtgenoot hebben zich vergist. De
			 maastrichtsche justitie, het voornemen dier lieden bemerkende, heeft hun 't
			 kind nagezonden, met last het by zich te houden en opteleiden tot het maken van
			 straatmuziek. En meer nog. Die justitie heeft alöm de autoriteiten doen
			 waarschuwen dat de orgeldraaier en echtgenoot hun kind wilden wegdoen, met
			 aanbeveling die menschen te dwarsboomen in hun verheven plannen. 
		  Nu heb ik een paar vragen te doen: 
		  Is de justitie wel zeker, dat de man zoo arm is als hy zich
			 voordoet? Immers als hy fortuin had - en wie weet of-i geen armoede
			 huichelt - zou 't zaak wezen hem te helpen in z'n liefelyk voornemen. Ik
			 ben van-goederhand verzekerd dat er administratie-kantoren zyn, die in dat
			 geval zich willen belasten met het beheer van 't vermogen, en met de zedelijke
			 vorming van 't kind. Van de zedelykheid zouden ze niets voor zich nemen. Van 't
			 beheer der middelen 5%. 
		  Tweede vraag. Is 't voorzichtig en billyk den orgelman te
			 laten wachten op de certificaten van slecht gedrag, die hy te Zwol gewis krygen
			 zou? Want als hy nu eens op-eenmaal braaf werd, of de Zwollenaars werden par
			 impossible onbraaf, zoodat er hapering kwam in 't produceeren van de
			 bewysstukken, en de Nederlandsche Staat geraakte daardoor in winstderving van
			 een ryken pupil, hoe dan? 
		  Derde vraag. Bestaat er een model van de certificaten dien
			 men moet overleggen om afgekeurd te worden als vader of moeder? Was er niemand
			 te Maastricht, die 't den man geven wou? Moest hy daartoe wegreizen met z'n
			 echtgenoot? Is 't geen tyd voor ons yverig ministerie - dat zoo hartelyk
			 zorgdraagt voor de belangen van 't Volk - die zaken eens voor-goed te regelen,
			 opdat Nederlandsche ouders precies kunnen weten hoe ‘algemeen bekend
			 slecht’ ze moeten zyn, om hun kinderen verzorgd te zien? Verbeeld u eens
			 dat men nu tot welzyn van z'n kroost, zich vruchteloos toelegde op
			 ‘algemeene bekendheid’ en op ‘slechtheid’ en er bleek
			 later dat men, na al de moeite, niet geslaagd was in 't voldoen aan de wettige
			 voorwaarden? 
		  Dan zou men in verzoeking komen braaf te worden uit
			 moedeloosheid.
{==31==} {>>pagina-aanduiding<<}
 
		  Vierde vraag. Heeft de justitie te Maastricht de
			 ‘autoriteiten’ ook opgedragen toetezien: hoe dat orgelpaar nu 't
			 kind behandelt? Is er ook vrees dat de vormelykheid der Wet, die 't afwees
			 omdat de stukken niet in orde waren, nu gewroken wordt op den armen jongen die
			 't toch niet helpen kan dat z'n ouders niet diligent waren in: ‘algemeen
			 bekende slechtheid?’  
		  Het hart bloedt by de gedachte aan 't lot van dat schaap. 
		  't Is te hopen dat het jongetje nooit te weten komt, hoe z'n ouders
			 zich beyverden om hem te maken tot pupil van de Nederlandsche Wet. Dat gevoel
			 van te veel zyn in 'n orgelfamilie, moet heel onaangenaam wezen. 
		  Maar wèl past deze bydrage tot de kennis der officiëele
			 zedelykheid, als scherpe tegenstelling, by de zaak van Mevr. X. 
		   
		  Wanneer men nagaat hoe de nakomelingschap ons verachten zal by 't
			 beoordeelen van onze beschaving, van onze wetten, van ons
			 gevoel, van onze menschenliefde, van ons geloof -
			 pégé en niet pegé - dan voelt men iets als
			 schaamte by 't erkennen van tydgenootschap, door 't schryven van 'n
			 jaartal. 
		 
		 
		  451.
 
		  O, er zyn veel voogden - en ouders! - die verdienen zouden te recht
			 te staan voor de chambre ardente te Zwol. Hoe zou 't de regeering van den
			 Nederlandschen Staat maken, als zy eens werd opgeroepen zich te zuiveren
			 van den blaam dat ze schuldig is aan verwaarloozing en mishandeling van
			 pupillen en stiefkinderen? 
		  Om nu niet te spreken van Indië, hoe is 't gesteld met z'n
			 eigen kind, met het Nederlandsche Volk? 
		  Dit willen we eens nagaan, en als handleiding daartoe, acht ik 't
			 goed hier een brief te publiceeren, dien ik voor weinig maanden schreef, en
			 waarop me byval ten-deel viel. 't Zal misschien nuttig wezen dien byval
			 optewekken in grooter kring, opdat er kracht ontsta door vereeniging. 
		   
		   
		  Den Haag, 19 Januari 1864. 
			  * 
		   
		  Amice! Wy hebben meermalen, en vooral in den laatsten tyd, al
			 pratende ons bezig gehouden met de publieke zaak. Dat praten 
{==32==} {>>pagina-aanduiding<<}
 is
			 spreken geworden, en uit dat spreken is zekere stemming voortgevloeid,
			 die ons dringt verder te gaan, en 't niet te laten blyven by spreken.
			 Handelen dus, werkzaam zyn, iets doen, dat is de aandrift
			 die sedert weken en maanden ons vervult, en meermalen stuiten we alleen op de
			 vraag: hoe? Als 't waar is, dat alle beginselen moeielyk zyn, dan
			 verklaar ik dezen brief voor een moeielyk werk, want myn voornemen is hem te
			 maken tot punt van uitgang, altans dit te beproeven. Ik zal schryven
			 zonder veel inspanning - opmerking en studie is 't schryven voorafgegaan -
			 
{==33==} {>>pagina-aanduiding<<}
 losweg en als pratende, met dit verschil alleen tusschen myn
			 tegenwoordig schryven en vroeger gesprek, dat het u mogelyk wordt door het
			 meêdeelen van deze blaadjes, dezen en genen deelgenoot te maken van onze
			 inzichten. En daarom noem ik dit schryven een punt van uitgang, wyl het u in de
			 gelegenheid zal stellen te onderzoeken, of wy dan zoo geheel alleen staan met
			 onze meening: 
		   
		  I. Dat er aan 't welzyn des Volks veel ontbreekt. 
		   
		  II. Dat dit voor een groot deel is toeteschryven aan
			 verkeerdheden in de Staatsinrichting. 
		   
		  Na deze beide punten te hebben behandeld, wil ik my bezighouden met
			 het onderzoeken van de vraag: welke middelen daartoe zouden moeten
			 aangewend worden. 
			  * Doch ik herhaal
			 hier dat dit schryven inderdaad het eerste middel is. Gelukt het
			 u namelyk, door 't meêdeelen van deze bladzyden, sommigen te bewegen tot
			 aansluiting aan onze voornemens, dan volgt de verdere loop der zaak vanzelf.
			 Zoo niet, dan is 't moeielyker. Want publiciteit is... kracht, ja, maar
			 kracht voor de toekomst alleen. Publiek is niemand. Publiek gelooft,
			 neemt aan, juicht toe of verwerpt, beschimpt en verdoemt... maar: toegejuicht
			 of veroordeeld, men blyft even ver als vóór Publiek's meening. 
			  † 
{==34==} {>>pagina-aanduiding<<}
 Eén persoon
			 die uit hartelijke overtuiging steunt of tegenwerkt, weegt zwaarder in de
			 schaal die overslaat naar slagen of mislukken, dan 't gemiddelde van al
			 de stemmen die elkaêr vice-versa vernietigen. Wanneer het u of my gelukte
			 eenige personen byeen te brengen, die ernstig het goede willen, is er
			 meer gewonnen dan by algemeene toejuiching, die krachteloos wordt juist
			 dóór hare algemeenheid. 
		  Ik wil een voorbeeld aanhalen van die onmacht der publieke
			 opinie, in tegenoverstelling van de macht die kan worden uitgeoefend door een
			 individu. 
		  Stel u voor, dat ge een accoord hadt gemaakt met 'n koetsier, om u
			 te vervoeren van Arnhem naar Amsterdam. Ge betaalt hem vooruit. Naby Utrecht
			 blyft hy staan met z'n rytuig. Waarom, doet nu niet ter zake: hy wil dat
			 zoo. Hy bekommert er zich niet om, of gy haast hebt, of 't u
			 onaangenaam is, langer dan noodig te vertoeven in z'n rytuig, hy heeft
			 in zyn belang, of vermeend belang, zich 't recht aangematigd u te doen
			 wachten. Naby Amsterdam vertoont-i dezelfde komedie nog-eens, en arrogeert zich
			 zelfs 't recht u optesluiten in z'n wagen, zoolang hy verkiest. 
		  Welk individu zou zich zoo'n behandeling laten welgevallen?
			 Niemand! 
		  Nu, 't ‘Publiek’ wèl. De Rynspoor-directie,
			 steunende op die onmacht van 't Publiek, op de zwakte der algemeenheid,
			 durft te doen, wat niemand zich zou veroorloven omtrent 'n persoon, en
			 waar ieder persoonlyk zich beklagen zou over den voerman die misbruik
			 maakte van z'n koetsiersgezag, gaat de weêrzin van 't publiek krachteloos
			 verloren in onnutten wrevel. 
		  En als nu die onmacht blykt, zelfs dan wanneer al de leden eener
			 verzameling gelaedeerde individuën samenstemmen in ontevredenheid -
			 niemand zal beweren dat de bedoelde handeling van de Rynspoor-directie hem
			 behaagt - hoeveel te-meer is dit dan het geval, waar de algemeenheid der
			 goedkeuring van nieuwe 
{==35==} {>>pagina-aanduiding<<}
 denkbeelden, tegenstand uitlokt.
			 Tegenstand uit eigenbelang, uit onkunde, uit vooroordeel, uit de verwaande
			 begeerte tot het voeren van 'n eigen vlag. O, zal men misschien zeggen, de
			 waarheid zal zegevieren, en wie anders wil overwinnen dan door haar,
			 verdient die zegepraal niet. Dit is zoo. De waarheid zal zegevieren,
			 nadat de leugen tyd in overvloed heeft gehad, zich te verzadigen aan
			 misbruik. Zeker zal er 'n tyd komen dat men met minachting neêrziet op
			 den tegenwoordigen toestand, maar zy die daarvan voordeel trekken ten
			 nadeele van 't algemeen, zullen niet meer citabel zyn voor de rechtbank
			 die dàn uitspraak doen zal. Het baat den Javaan weinig, of men eenmaal
			 de Nederlandsche overheersching zal afschetsen als 'n droogstoppelig
			 Jezuïtisme. De weinigen die zich vetmestten ten-koste van de algemeene
			 nationale eer, en met voorbyzien van de algemeene welvaart, hebben daardoor
			 geen grein verloren van 't gewicht dat hun oneerlyke winst in de schaal legt
			 van hun oneerlyk gezag. Het baat der Natie weinig, of reeds nu deze en
			 gene inziet hoe ze wordt opgeofferd aan de goochelary van een zeer
			 kleine clique zoogenaamde Staatsmannen. Die ‘staatsmannen’
			 plukken intusschen de vruchten van wat zy zaaiden, en de Natie levert daartoe
			 geduldig bodem en bemesting. 
		  Ja, zeker zal de waarheid zegevieren, zeker! Dat zeide ook gewis 'n
			 enkele denker by 't zien verbranden van eene heks. Maar... 't arme oude
			 vrouwtjen is verbrand. 
		  En de ‘heeren van den gerichte’ dier dagen zyn rustig
			 gestorven op hun bed. 
		   
		  I. Er ontbreekt veel aan het welzyn des Volks. 
		   
		  Deze stelling laat zich gevoegelyk beschouwen uit drie
			 gezichtspunten: 
		   
		  a.) Er ontbreekt veel aan den zedelyken toestand
			 des Volks. 
		  b.) Er ontbreekt veel aan den verstandelyken
			 toestand des Volks. 
		  c.) Er ontbreekt veel aan den stoffelyken toestand
			 des Volks. 
		   
		  a.) Moreel. Hoe is de toestand van publieke
			 eerlykheid? De statistiek der rechtbanken toont aan, dat zoogenaamd-kleine
			 gluipende lafhartige vergrypen toenemen. De misdaden waartoe energie, moed,
			 vaste wil, vereischt worden, nemen af. Kindermoord is frequent, en men
			 yst by 't denken aan het cyfer der vermoorde kinderen, als men 't onbekende
			 afleidt uit het aantal der dagelyks blykende gevallen. Het vinden van
			 kinderlykjes levert een welkom vulsel aan de couranten. En tevens bieden die
			 kranten 
{==36==} {>>pagina-aanduiding<<}
 zelf, in hare annonces, 'n goede gelegenheid tot
			 waarneming van 't peil der publieke zedelykheid. ‘Geen gryze haren
			 meer.’ ‘Dit middel geneest nog iets meer dan alle
			 kwalen.’ Wie dàt boek niet gelezen heeft, heeft niets
			 gelezen.’ Enz. 
		  Men lette voorts op den toon van polemiek op staatkundig gebied, van
			 controverse in 't godsdienstige. Niemand acht den tegenstander, en al
			 zeer spoedig bemerkt men dat die wederzydsche minachting, of verachting,
			 gegrond is. 
		  Er behoort vervolgens ter schatting van de publieke zedelykheid te
			 worden acht-gegeven op de wyze hoe 't meerendeel des Volks zich
			 vermaakt. Arbeid is noodzaak, uitspanning keuze. Die keus geeft dus
			 middelen aan-de-hand ter beoordeeling van zedelyke ontwikkeling of
			 bekrompenheid. Dis-moi comment tu t'amuses, je te dirai qui tu es, zeg ik
			 met wat verandering 't bekende spreekwoord na. Het Volk spreekt niet,
			 het wawelt of twist. Het zingt niet, het lolt. - 't Is me om 't even of
			 ik grof schyn in de keus myner woorden, myn hoofddoel is waar te zyn,
			 onverschillig of die waarheid ruw of liefelyk klinke. De zaken die ik behandel,
			 zyn ook niet fyn. - Het Volk wandelt niet, het slendert. Het Volk
			 vermaakt zich niet, het zoekt in luidruchtigheid, met of zonder
			 opwinding door drank, een middel ter verdooving. Want de doorgaande, de
			 normale toestand is:zorg. Ik zeg met voordacht: zorg, en
			 niet: smart, omdat er tot het gevoelen van smart, zekere vatbaarheid
			 voor fyner indrukken noodig wezen zou, die voor 'n groot deel verloren is
			 gegaan, zelfs in die mate dat het oogenblikkelyk vergeten van de
			 dagelyksche ellende, in de schatting der lyders rang heeft genomen van
			 vermaak. 
		  Zeg my hoe ge u vermaakt, ik zal daaruit opmaken wie ge zyt. 
			  *
{==37==} {>>pagina-aanduiding<<}
 
		  Ik weet dat het een fout is, uit op zichzelf staande feiten al te
			 stoutmoedig te besluiten tot algemeene conclusien. Maar ook zou 't een fout
			 wezen, niet te letten op schynbaar nietige voorvallen, waar we zoo
			 dikwyls zien dat belangryke waarheden door onbeduidende verschynsels worden aan
			 't licht gebracht. Ik herinner me by de behandeling van het thema: ‘de
			 keus van vermaak, een kenteeken van den stand der beschaving’ eene
			 opmerking die ik maakte by gelegenheid eener kermis te Amsterdam. 
		  Men joelde, verdrong zich, en... maakte veel geluid. Dat geluidmaken
			 bestond in 't vry vervelend herhalen van twee of drie maten zang. Om exact te
			 zyn, mag ik niet zeggen dat men ‘liedjes’ zong. Het eentoonig
			 geschreeuw bestond in ééne uitboezeming: de diepzinnige
			 beschouwing der crinoline. Velen noemen het een ‘onzedelyk lied.’
			 Dit is myns inziens onjuist gezegd, in dien zin namelyk, dat de onzedelykheid
			 niet zoozeer is gelegen in zekere zeer laffe toespeling op de geslachtsdeelen,
			 als wel in de verwaarloozing van 't schoonheidsgevoel. Niemand is slecht
			 omdat hy blyk geeft te weten hoe de mensch gevormd is, vrouw of man om 't even,
			 maar wèl is 't een bewys van zedelyke verlaging, uitspanning te
			 zoeken in 't onophoudelyk uitschreeuwen van dezelfde waarheid waarnaar niemand
			 vraagt, en welker herhaling dus - op z'n zachtst gezegd - overbodig is. 
		  Over 't algemeen bestaat er een groote afdwaling van de waarheid, in
			 't schatten der zedelykheid. De nauwte van ons landje en onzer woningen, de
			 duurte der voedingsmiddelen, de moeite om ‘aan den kost te
			 komen’... dit alles heeft veroorzaakt dat men by die schatting, te veel
			 de geslachtsdrift wil te-pas brengen. (366) Als 't
			 kleeding, brood en vleesch regende, zou dat gauw
{==38==} {>>pagina-aanduiding<<}
 veranderen, en ons
			 arm gemeen zou zeer spoedig uit zichzelf 't gros sel, van z'n
			 liedjes flauw vinden. 
			  * 
		  Dat het gemeen, in afwachting van wat ruimte in spys en woning, nu
			 grof en smakeloos is, stem ik toe. En misschien worden weinige ooren
			 daardoor zoo onaangenaam aangedaan als de myne. Ik houd niet van grofheid, en
			 voel dikwyls myn smaak gekwetst in heel andere gezelschappen, dan er zingend
			 loopen op straat. 
		  Maar ik maak verschil tusschen 't beleedigen van den smaak,
			 en krenking van het hart. De straatliedjes noem ik vies en
			 walgelyk. Het byblad van de Staatscourant noem ik slecht. 
		  Naar myn gevoel - en ook naar myn gevoelen - is een minister of
			 ander staatsdienaar, die rang, inkomen en macht aanneemt, zonder daarvoor
			 terugtegeven eene evenredige hoeveelheid yver, kunde en goede
			 trouw, oneindig dieper te verachten, dan personen die, uit armoed van ziel,
			 zich schuldig-maken aan grove toespeling op 't geslachtsleven. 't Een is laf,
			 plat, smakeloos. Het ander noem ik misdadig. 
		  Het klein gemeen vraagt en verdient genezing. Het groot
			 gemeen moet gestraft worden, en zonder genade. Want het is geen geringe
			 zaak een heel Volk te bederven. Dat 's wat erger dan 't zingen van domme
			 liedjes. 
		  Nu, de kermistroep dacht niet aan byblad of ministers, en zong zulke
			 liedjes. Men vermaakte zich, en ik wilde dat vermaak schatten, meten, wegen,
			 beoordeelen. Ik werd in m'n studie geholpen door 'n schreeuwende bende die
			 eensklaps ophield met het uitgalmen der natuurlyke historie van de crinoline,
			 en bleef stilstaan voor 'n koffihuis. 
		  Welk vreemd voorval was belangwekkend genoeg om 't vermaak
			 aftebreken? 
		  Voor het koffihuis stonden stoelen. Een heer zat daar, zeker als
			 aanschouwer van de kermispret. Misschien waardeerde ook hy 't gehalte 
			 der vermaken, en zie: die heer had z'n hoed afgezet. Dit was
			 alles.
{==39==} {>>pagina-aanduiding<<}
 
		  ‘Ei kyk, 'n heer zonder hoed! M'nheer, je zal koû
			 vatten! M'nheer, kom hier, ik zal je toedekken!’ enz. 
		  Het schandaal van iemand die 't waagde 'n oogenblik daar te zitten
			 zonder hoed, was belangryk genoeg om het vermaak te vergeten, of liever
			 dat grootere vermaak verdrong gedurende 'n paar minuten het kleinere. Wat moet
			 men nu denken van de uitspanning der feestvierders over 't geheel, als
			 er zoo weinig noodig was om de heele uitspanning te vergeten? En men meene niet
			 dat deze opmerking op zichzelf staat. Noch dat ze niet thuishoort in de
			 rubriek: toestand der zedelykheid. Ik herhaal dat men te veel gewoon is,
			 by dat woord alleen te denken aan zaken die in betrekking staan tot het
			 geslachtsleven. Ik heb daarover geheel andere begrippen dan de gewone, en
			 trachtte myn meening kort en forsch te formuleeren door de uitdrukking: de eer
			 van den mensch woont boven den navel. Doch al is men dit niet met my eens, al
			 beweren sommigen - zeer ten-rechte misschien! - dat ik hunne eer een te hooge
			 plaats aanwys, dit toch zal ieder moeten toestemmen, dat er geen grooter
			 onzedelykheid kan bestaan, dan eene zoo ellendige armoede van ziel als
			 men alöm by 't Volk kan waarnemen. Is onzedelykheid niet te vergelyken by
			 ziekte? En is niet hy ziek, die uitgeput is, en zwak, en hongerend, en
			 verslapt? Ligt er dus niet onzedelykheid in die totale absentie van wil,
			 geest, gevoel, smaak? Is die leegte niet onzedelyk? O zeker, men
			 zou den man niet gezondnoemen, die leed aan eene gelyksoortige
			 versterving van 't lichaam! Bloedarmoede, gebrek aan veerkracht in de spieren,
			 uittering 
			  *, verval van
			 lichaamskrachten, dit alles valt lichter waartenemen. Maar de ziel, die
			 zedelyke werking van 't lichaam, zou verwaarloosd kunnen worden zonder gevaar?
			 Dit is ongerymd. En ik noem de dwaling onzedelyk, die de zedelykheid
			 alleen zoekt in dingen van meestal conventioneelen aard. Kracht van geest,
			 energie, het scheppingsvermogen der gedachten, dat is niet conventioneel,
			 dat behoort tot de dagelyksche gymnastie van den mensch. Waar wy die gymnastie
			 zoo in 't oogloopend zien verwaarloozen, zou 't misdadig wezen daarvan geen
			 melding te maken, daarop niet te wyzen als een verontrustend verschynsel. 
		  Ieder is by-machte het eenvoudig voorbeeld dat ik aanhaalde, te
		  	toetsen aan eigen ervaring. Het nietigst voorval op de stra-
{==40==} {>>pagina-aanduiding<<}
ten
			 geeft welkome aanleiding om de gedachten aftetrekken van de schrale
			 werkelykheid. Een kip te-water is 'n schouwspel. Een eenigszins vreemd
			 kleedingstuk levert stof tot gejoel. Een dronkeman geeft ware feestvreugde.
		  
		   
		  Wanneer nu sommigen mochten beweren, dat ik de laagte der
			 zedelykheid ten-onrechte noteer op de peilschaal van 't vermaak, vraag ik of
			 m'n opmerking niet ten-volle wordt bewaarheid, wanneer men 't oog slaat op
			 schynbaar ernstiger zaken dan vermaak. Schynbaar... want: alles
			 is in alles. Genot en vermaak zyn evenzeer integreerende deelen van 't
			 mensch-zyn, als arbeid en inspanning. 
		  Wie kan ontkennen dat ons Volk laag is gezonken, als men let op den
			 lammen toon die er heerscht in 't zieleleven, toegepast op zaken? Waar
			 is ondernemingsgeest? Welke groote flinke dingen worden tot-stand gebracht?
		  
		  Zoo-even over vermaak sprekende, doelde ik voornamelyk op de
			 zoogenaamd lagere klasse, schoon ook de hoogere stof genoeg zou leveren
			 tot gelyksoortige opmerkingen. Waar van zaken kwestie is, mag men de
			 veerkrachteloosheid van den groothandelaar niet afscheiden van de lamme
			 mismoedigheid die den werkman kenschetst. Ik laat nu in 't midden, of handel
			 alleen in-staat is eene natie te onderhouden, met wat zekerheid voor de
			 toekomst, doch dit nu voorbygaande, welke handel dryft Nederland? De
			 beide hoofdartikelen van den zoogenaamden Nederlandschen handel bestaan in
			 koffi en suiker, en die handel zal ophouden, zoodra wy de tuinen
			 missen, waarin wy die artikelen doen voortbrengen op zeer onzedelyke
			 wys. En, de onzedelykheid der manier van voortbrengen daargelaten, kan het
			 handel heeten, dat kunstmatig makelaarschap tusschen 't consumeerend
			 Europa, en den tot slaaf gemaakten Javaan? Er is inderdaad aan handel, aan
			 wezenlyken handel, een zeer geniale zyde. Een der kenmerken van zulken handel,
			 is het opwegen, in zekere mate, der kansen van winst door verlies. De
			 verhouding tusschen die kansen - ik zeg niet de gelykheid, want dan zou 't
			 dobbelen zyn - veroorzaakt zekere spanning, die moed, kracht, inzicht,
			 kennis en energie vordert. Welke energie of kennis is er noodig tot het
			 verschacheren van waren die men verkreeg tegen pryzen welke de kooper zelf
			 vaststelde naar willekeur? Ben ik handelaar als ik me heer maak over 'n
			 werkman, en hem dwing z'n werk aan my te leveren tegen een prys beneden de
			 markt? Sluit dit niet alles buiten, wat handel zou maken tot iets
			 geestverheffends? Moet niet hy die daarmeê zich hoofdzakelyk bezighoudt,
			 vanzelf terugvallen in een zeer onzedelyke apathie?
{==41==} {>>pagina-aanduiding<<}
 
		  Wees niet bevreesd voor de tegenwerping dat de materieele
			 zyde alles domineert, dat men niet ver komt met sentimenteele politiek, want
			 straks by 't behandelen van den stoffelyken toestand des Volks, zullen
			 wy zien dat hier, gelyk veelal, zedelykheid - de ware - hand-aan-hand
			 gaat met welvaart, en dat het voordeel van de weinige exploiteurs die zich
			 handelaars noemen, in-geenendeele het voordeel is van de Natie. 't Zou
			 dan ook wel heel ongelukkig wezen, als een Volk ontzenuwende handelingen
			 noodig had om te blyven bestaan. Zoo'n volk mag uitsterven als de
			 roodhuiden. 
		  Handel? Is de geestdoodende vrachtvaart van producten -
			 zóó voortgebracht! - handel? De overgroote meerderheid onzer
			 reederyen staat in ondernemingsgeest beneden de aandeelhouders in een
			 binnen-trekschuitveer. Deze toch zyn afhankelyk van kansen, welker berekening
			 eenige inspanning gekost heeft, terwyl de zoogenaamde groote vaart, met
			 volkomen zekerheid hare inkomsten vooruit kan vaststellen, of waar zy dit
			 niet kan - zoo-als byv. onlangs by de vrachtvermindering - geheel
			 afhangt van de willekeur eener party, en niet van den natuurlyken loop
			 der zaken. De mogelykheid bestaat dat 'n ministerie, met zeer gemakkelyken
			 pennestreek, de vrachten terugbrengt tot vorig bedrag, en daartoe ware slechts
			 zekere invloed noodig, dien we herhaaldelyk op zeer onzedelyke wyshebben
			 zien influenceeren op de publieke zaak. Alzoo is die dusgenaamde handel
			 geheel-en-al afhankelyk van luim of eigenbelang der regeering, of
			 juister: van de weinige personen die tydelyk regeeren, en niet van eenen in de
			 natuur der dingen liggenden toestand. Welk zeer onzedelyk dryven en
			 pogen hieruit voortvloeit, behoeft geen betoog. Men verbeelde zich 'n
			 speeltafel, waar sommige personen de macht bezitten, de kaarten te verdeelen
			 naar goeddunken, en van die faculteit misbruik maken ten-behoeve van vrienden,
			 of ten nadeele van tegenstanders. Maar de onzedelykheid der regeering
			 hoort thuis onder de fouten der staatsinrichting. Dus daarover straks. 
		  Handel, nog-eens? Wanneer men het daartoe noodig kapitaal - in
			 economisch-juisten zin nu - verdeeld heeft in: kennis, ligging en opbrengst van
			 het land, hulpbronnen van verkeer, behoeften van eigen volk en van anderen,
			 kortöm in al de factoren die 't dryven van handel mogelyk maken, wie zal
			 dan ontkennen dat kapitaal - in dagelykschen zin: geld - een
			 hoofdingrediënt uitmaakt van 't geheel? 
		  Welnu, waar zyn de kapitalen des Volks? Waartoe worden ze gebruikt?
			 De bezitting der kapitalisten steekt in papier, in schuldbrieven. En de
			 voornaamste handel bepaalt zich tot ‘weddingschap op hausse of
			 baisse.’ Wie roode, geele of blauwe Grieken 
{==42==} {>>pagina-aanduiding<<}

			 koopt, wedt dat die papieren zullen stygen. Wie ze verkoopt - tenzy
			 gedrongen door nood, en dit maakt de zaak niet schooner - wedt dat
			 Griekenland zal achteruit-gaan. En waarop bazeert zich dat wedden? Op 't
			 bestudeeren der omstandigheden van dat land? Op kennis van zaken? Volstrekt
			 niet. Een gril, een luim, een niets, beweegt den
			 effectenspeler tot koop of verkoop, en evenmin als de dwazen te Homburg of te
			 Spa, weet hy reden te geven van z'n zet. Doch aan zoo'n speelbank is iets
			 openhartigs by de zaak. De speculant op rouge of noir zegt, na
			 voordeelig spel: ik heb gewonnen.Onze effectenluî zeggen, zeer
			 onzedelyk liegende: ‘ik heb verdiend!’  
		  Is 't handel eindelijk, de oproepingen die we dagelyks vinden
			 van ‘voorname’ huizen aan 't publiek, om geld te schieten tot
			 ondernemingen, waartoe men hoogstwaarschynlyk Publiek's geld niet behoeven zou,
			 wanneer ze zoo voordeelig waren als die ‘voorname’ huizen dat
			 afschetsen? Daarby behooren dan: namen. De kommissaris is kommandeur van de een
			 of andere kroon. Een der directeuren is staatsraad in zekere - of onzekere -
			 dienst. De raad van toezicht schittert van sterren en titels. Maar als later de
			 geloovige geldschieter zich aanmeldt by een van die heeren, om dividend, om
			 rente, om inwisseling a pari zelfs, van het verstrekte, dan blykt er dat
			 de heeren die de oproeping teekenden, de onderneming wel patrocineerden, maar
			 volstrekt niet garandeerden. Het antwoord ligt voor-de-hand, al spreekt men 't
			 dan liever niet uit: 
		  - ‘Myn goeie man... dit begrypt ge toch... als de zaak zoo
			 goed ware geweest als we zeiden... zou ik niet uw geld, maar m'n
			 eigen geld daartoe gebruikt hebben!’ 
			  *
{==43==} {>>pagina-aanduiding<<}
 
		  Onlangs las ik een dusdanige oproeping in de nieuwsbladen. Eenige
			 heeren met velerlei titels - de vrome ex-burgemeester van Amsterdam stond boven
			 aan - raadden de lezers aan, geld te
{==44==} {>>pagina-aanduiding<<}
 schieten in eene
			 internationale logement-opzettery. - NB. de vermoedelyke kapitaalskracht der
			 onderteekenaars reikte waarschynlyk ruim toe, om de benoodigde som, zonder
			 Publiek, byeentebrengen, doch daarin bleken zy geen lust te hebben. -
			 Dezelfde bladen behelsden op 'n andere bladzy, een entrefilet:
			 ‘men verneemt dat de aandeelen in de internationale
			 hôtel-vereeniging, op de beurs te Londen met eene premie van
			 7/8 à 11/4% worden
			 verhandeld!’ De heeren dreven dus de edelmoedigheid zóó
			 ver, dat zy die winst welke te Londen terstond te behalen was, niet voor
			 zichzelf namen, maar die geheel belangeloos ter beschikking stelden van ieder
			 die in-staat was zich 'n aandeel aanteschaffen van 25 pond sterling. 
		  Zyn zulke kwakzalveryen zedelyk? 
		  Is er moraliteit in 't speculeeren op de onkunde van de
			 menigte 
{==45==} {>>pagina-aanduiding<<}
 die voortgaat aan zekere namen en titels eenige waarde te
			 hechten? 
		  Hoe 't overigens gaat met zoodanige ondernemingen! Ik ben in de
			 gelegenheid geweest, eene daarvan nategaan in wording en voortgang. Een
			 bankierskantoor stelt de negotiatie open, en begint met 'n speculatie op de
			 dubbele beteekenis van het woord: goed. Een goed huis, dat is
			 zoodanig huis welks handteekening discomptabel is by de bank, heeft
			 meermalen die renommée van goed, dat is: solide ter verplichte
			 betaling, solvent, te danken aan 'n reeks van handelingen die volstrekt
			 niet goed zyn. Het bankiershuis waarvan ik sprak, was zeer solide.
			 Of 't goed was in moreelen zin, zal straks blyken. Op aanpryzing van het
			 ‘goede’ huis, waren de veertien of zestien ton die er tot de
			 bedoelde onderneming noodig waren, spoedig by-elkaêr. Het goede huis
			 vergat niet, de behoorlyke administratiekosten aftetrekken. Indien het dit
			 verzuimd had by deze en vorige gelegenheden, zou immers het huis onmogelyk zoo
			 ‘goed’ geweest zyn? 
		  Na 't verwerken van de hoofdsom, bleek er - of altans men gaf voor -
			 dat er fouten waren ontdekt in de raming. De aandeelhouders werden genoodigd
			 tot suppletie. Het mes werd op de keel gezet: ‘om niet alles te
			 verliezen, moest er 50% by.’ Velen deden het. Anderen, onmachtig,
			 verkochten de aandeelen in het hoofdkapitaal, voor 12 à 15%. Van die
			 aldus verkochte aandeelen, kwam 't grootste gedeelte in-handen van het
			 ‘goede’ huis. Na eenige jaren arbeids, deed zich een force
			 majeure voor, die volgens de circulaire van het ‘goede huis’ de
			 zaak zeer belemmerde, en alle vooruitzicht den bodem insloeg, tenzy men voorzag
			 in eene nieuwe suppletie van fondsen. Wederom daalden de aandeelen. Het
			 huis had geen concurrent in 't opkoopen, en maakte daarvan een ruim gebruik,
			 met het gevolg dat eindelyk een bedrag van circa drie miljoenen gestorte
			 fondsen, of wel de voor dat bedrag verkregen rentable arbeid, in het
			 bezit is geraakt van het ‘huis’ dat daarvoor niet meer dan 9
			 à 12%, of circa drie tonnen heeft uitgegeven. Het verschil drukt het
			 verlies uit, dat geleden werd door vele armen. Ik weet van zeer naby dat
			 'n oude keukenmeid, dienende by de familie van het ‘goede huis’
			 haar spaarpenningen by die speculatie heeft ingeschoten. 
		  Is dit zedelyk? 
		  Ik sprak van couranten en hare betaalde entrefilets. Is 't
			 zedelyk, dat ze 'n verraderlyk: ‘men verneemt’ laten drukken voor
			 een kwakzalversbetoog, en aldus op hare beurt misbruik maken van de
			 lichtgeloovigheid der naïve lezers? Hoe overigens de nieuwsbladen in
			 elkaêr worden gezet, heb ik gekarakteriseerd in m'n eerste brochure over
			 Vryen-arbeid. 
		  En als er nog bewys noodig ware voor de verregaande
			 onzedelykheid 
{==46==} {>>pagina-aanduiding<<}
 der voorlichters van de publieke opinie 
			  *hebben wy niet nog onlangs gezien 
			  † hoe een zoogenaamd liberaal blad zich aan een
			 tegenstander verkocht? Is dat zedelyk? Wat moet men zeggen en denken van
			 lieden die jaren lang voorgaven zekere opinie te zyn toegedaan, en eindelyk na
			 veel groote woorden van: principes, overtuiging, vaderlandsliefde, gehechtheid
			 aan het ware en goede, die - nà dat alles - hun invloed, hun talent, hun
			 orgaan, weggeven voor 't bod des tegenstanders, opdat-i zyn invloed,
			 zyn talent, zyn orgaan daarvoor kunne in de plaats stellen, om
			 later - wie weet! - dat alles weêr te verkoopen by een convenabel
			 bod? 
		  Is dit zedelyk? 
		  Is 't zedelyk dat 'n predikant - onder toejuiching nog-al! -zyn
			 gemeente verwyt dat ze dom en lichtgeloovig was in 't aannemen van de leugens
			 die hy vroeger verkondigde voor loon, en dat hy nu onbeschaamd voortgaat dat
			 loon te ontvangen, schoon-i betaald wordt voor 't bepreeken van het tegendeel?
			 Dat-i nu 't volk bedriegt op tweërlei wys, de geloovers door een
			 walgelyk-laffe klanknabootsing van de oude taal Kanaäns, de halfdenkers
			 door 't noemen van 'n waarheid hier-en-daar? Dat-i voorts zich aanstelt als
			 hadde hy die waarheden ontdekt, hy, en niet de velen die lang
			 vóór hem ze luide hebben verkondigd, en daarvoor scheldwoorden en
			 laster inoogstten van hem en z'n geestverwanten? Ik spreek hier uit persoonlyke
			 ondervinding. 
		  Is dat zedelyk? 
		  Gy begrypt dat ik in dit vluchtig schryven minder betoog, dan
			 aanstip. Het is my minder te doen om volledig te zyn, dan waar.
			 Ik zou nog veel te zeggen hebben over de scholen, over de kroegen, over de
			 schouwburgen, over de kerken. Over al de schandelykheid welke er gedoceerd
			 wordt in die inrichtingen. En over veel meer dat ik nu oversla, om 't bestek
			 van dezen brief niet te-buiten te gaan. Ook zal ik op veel punten terugkomen by
			 't behandelen van den intellectueelen en stoffelyken toestand, daar alles zoo
			 nauw in-elkaar grypt dat splitsing moeielyk is. Voor ik evenwel afstap van de
			 vluchtige opsomming der feiten 
{==47==} {>>pagina-aanduiding<<}
 die over 't algemeen den staat van
			 onzedelykheid der natie staven, wil ik nog even terugkomen op den zoogenaamd
			 geringen stand. By den werkman bestaat niet de minste gedachte dat er door yver
			 en inspanning, mogelykheid is tot ‘vooruitkomen.’ Het blyft de
			 vraag of die gedachte, àls ze bestond, hem gelukkiger maken zou, en of
			 niet de vruchteloosheid zyner begeerte hem meer zou grieven, dan thans zyn
			 slaperige, onbewuste apathie, schoon 't aan den anderen kant zeker is, dat alle
			 moreele en materiëele vooruitgang onmogelyk blyft, zoolang hy daartoe geen
			 begeerte voelt. 
		  Onze vrachtvloot is voor 'n zeer groot gedeelte, ja uitsluitend
			 byna, bemand met Denen, Noren, Zweden, Jutten en Oostzeeduitschers. Het
			 Nederlandsche Volk, zoo by-uitnemendheid zeevarend naar men zegt, vaart
			 volstrekt niet ter-zee. Er staan veel schepen geboekt op naam van Nederlandsche
			 kantoren, dit is alles. De noodige energie - toch zoo byzonder groot niet - om
			 dienst te nemen aan boord van 'n koopvaardyschip, schynt te ontbreken, en dit
			 is te-meer in 't oog vallend, wanneer men let op 't verschil tusschen de
			 voeding van den matroos en van den ambachtsman, een verschil dat menigeen naar
			 zee moest lokken, naar 't schynen zou aan ieder die geen achtslaat op het
			 treurig, zeer onzedelyk verschynsel, dat zelfs honger niet
			 in-staat is het volk wakker te schudden. 
		  Is die toestand zedelyk? 
		  Weêr moet ik aandringen op 't besef der onzedelykheid
			 van de dwaling, die zedeloosheid by uitsluiting zoekt in 't
			 geslachtsleven. Dat hebben de heeren moralisten gemakshalve ingevoerd, om door
			 't prediken van ‘onthouding’ zich den schyn te geven van
			 boetprofeten. Het is zeker lichter de heel passieve deugd van onthouding te
			 preeken, dan voorschriften te geven hoe men behoort te handelen. De ware
			 zedelykheid is werkend, niet lydend. Deugd is: geluk
			 geven, en geven is 'n handeling. 
		  Hoe is 't, uit dit oogpunt beschouwd, gesteld met de zedelykheid van
			 't Volk? Wat is, om nu by de dusgenoemd lagere klasse te blyven, de vader voor
			 den zoon? De man voor de vrouw? Wat zyn de kinderen voor de ouders? Hoe
			 volbrengen die individuën, van weêrszyde, in 't algemeen de
			 verplichtingen die wy zoo treffend vinden... in een boek, maar zoo zelden
			 aantreffen in de wereld? Klinkt het niet byna als 'n ongerymde vordering dat
			 menschen inderdaad menschen zyn? Geldt niet in 't spraakgebruik de
			 uitdrukking: ‘hy drinkt niet’ als 'n lofspraak? Zyn wy niet reeds
			 tevreden, als er van een werkman wordt gezegd: ‘hy is oppassend’
			 alsof dit genoeg ware? Alsof 't voldoende was, dat hy geen reden geeft om te
			 worden weggejaagd uit winkel of 
{==48==} {>>pagina-aanduiding<<}
werkplaats, en alsof z'n zedelyke
			 minderheid zóó wordt aangenomen als van algemeene bekendheid, dat
			 zelfs de vordering van iets hoogers ons voorkomt als ongerymd? 
		  Ligt er niet in de laagte der eischen die we gewoon zyn te stellen
			 aan den geringeren stand, een bewys dat er over 't geheel van de zedelykheid in
			 dien stand weinig verwacht wordt? 
		  Van dien stand? Wat wil 't zeggen: van dien stand? Is
			 de scherpe afzondering der standen, zooals die in Nederland wordt gehandhaafd,
			 zedelyk? Ik trek geen party voor den onttroonden adel der middeleeuwen, maar
			 zyn we zooveel verder met onze kruieniershoogheid? Met onzen boerentrots? Met
			 de morgue van onze parvenu's? Met de insolentie onzer vry-arbeiders,
			 contractanten, concessionarissen, effectenprinsen, en hoe al 't volk heeten
			 moge, dat 'n onëvenredig deel inslokte van de algemeene welvaart? 
			  * 
		  Welk nut heeft 't Volk getrokken van de fransche revolutie,
			 als de plaats der ci-devants overal wordt ingenomen door ander canaille?
			 Drukte de belasting die men in ontzag, goederen en bloed moest opbrengen aan
			 gemeene ridders, zooveel zwaarder, dan die 'r nu wordt opgebracht aan 't
			 fatsoenlyk gemeen? Is 't zoo'n voordeel, dat wy de wolven hebben verruild voor
			 vampiren? Wonden en snellen dood, voor tering en langzaam sterven? 
		  Wat beduidt overigens die gelykheid in kerk of loge, de broederschap
			 die we hooren preeken binnen'skamers, maar die terstond schynt te vervallen,
			 zoodra de broeders zyn teruggekeerd in de maatschappy? Wat helpt het, of
			 men een God heeft die als algemeene vader heet te fungeeren, als-i z'n gezin
			 zoo ongelyk behandelt, voedt, kleedt en huisvest? Of als de beter bedeelde
			 broeders op de anderen neêrzien met minachting? Zou 't ook hier
			 zyn: un frère est un ennemi donné par la nature? 
		  Is die afscheiding van standen zedelyk? 
		  Meen niet dat ik gelykheid predik. Volstrekt niet. Zoowel als de
			 maat van myn kleeding verschilt van de maat die 'r past aan m'n kleinen jongen
			 (50) zoowel ook is er groot verschil in zedelyke
			 waarde, in verstandelyke ontwikkeling, in gepresteerde dienst, en dus in
			 aanspraak. Volstrekte gelykheid is ongelykheid, 
{==49==} {>>pagina-aanduiding<<}
 en daarom
			 onbillyk. Maar 't verschil van stand wordt niet aangewezen door verschil in
			 bezitting. Hoe? M'nheer die of die wist miljoenen by elkaêr
			 te zuigen uit de bron die allen moest laven... anderen hebben te
			 weinig, wat hy te veel genoot... en men zou hem by 't
			 onwettig leeuwendeel dat-i wist te zamelen, nog eerbied en onderdanigheid
			 bewyzen bovendien? 
		  Is dit stellen van een premie op 't byeenschrapen van fortuin, niet
			 laag en laf in wie ze aanbiedt, oneerlyk en laag in wie ze vordert of
			 ontvangt? 
		  Is die toestand zedelyk? 
		  Ik erken dat de lamzalige onderdanigheid van middelstand en armen my
			 meer stuit dan de trots der anderen. 
			  * Als ik kiezen 
{==50==} {>>pagina-aanduiding<<}
 moet
			 tusschen een kalf en wie er voor knielt, kies ik 't kalf. Het beest is stom, en
			 kan niet zeggen: besteed je tyd en je kniën beter. 
			Gelykheid? O neen! Geen twee bladen aan een boom zyn ge-
{==51==} {>>pagina-aanduiding<<}
lyk. 
			Geen twee bladen zelfs in de heele natuur. Geen twee stofjes.
			 Neen, geen gelykheid! 
		  Er is verschil, en groot verschil, tusschen een mensch en een
			 
{==52==} {>>pagina-aanduiding<<}
 mensch. De waarlyk brave man die 't goede wil, die 't
			 betrachtte, die daaraan z'n leven wydt, daarvoor zich opoffert als 't
			 noodig is... o, hy staat niet gelyk met den ellendeling die onder schyn van
			 nederige vergetenheid, zich alleen bezighield met het mesten van zyn ik,
			 met rusten zonder ooit te hebben gearbeid. Curtius, die in den kuil sprong om Rome te
			 redden, staat niet gelyk met 'n verrader die z'n medeburgers in den kuil gooit
			 om zichzelf te bevoordeelen. Ik sta niet gelyk met Duymaer van Twist. En zùlk verschil van
			 stand wil en zal ik handhaven met alle macht. In dàt verschil ligt ook
			 de natuurlyke adel die nooit kan worden weggecyferd, al heeft men
			 ten-rechte den maatschappelyken onnatuurlyken perkament-adel beroofd van alle
			 prerogatief. 
		  De ware adel zit in 't hart, en plant zich voort in de harten.
			 Ten-allen-tyde zal 't een kind aangenaam zyn te hooren, en een spoorslag wezen
			 ten-goede, dat men hem zegt: uw vader dacht 
{==53==} {>>pagina-aanduiding<<}
 - en handelde -
			 goed. Die adel blyft bestaan. Gevolg van feiten, is hyzelf een 
			 feit. 
		  En er bestaan ook andere verschillen. Verschil in ontwikkeling van
			 denkvermogen, toon, beschaving, ondervinding, smaak. O zeker, dit alles scheidt
			 de menschen in soorten en klassen. En ikzelf erken, zeer aristocratisch gesteld
			 te zyn op 't handhaven van dat onderscheid, en daarom dan ook afkeerig van veel
			 omgang. 
			  * Maar dit alles wettigt de afscheiding van
			 standen niet, zoo-als we die waarnemen in onze maatschappy, en die
			 belachelyk wezen zou, als de gevolgen niet zoo treurig waren. De groothandelaar
			 acht zich verheven boven den tweedehands-koopman. Deze boven den makelaar of
			 winkelier. De winkelier in die straat, boven z'n collega in een andere
			 straat. Deze weêr boven den uit-venter op den publieken weg. Het getal
			 afscheidingen is eindeloos, en er hoort een microscopischen blik toe, om al de
			 verschillen waartenemen. Ik ben er dan ook dikwyls meê in de war, en
			 verwys u, als gy gesteld zyt op juistheid in de classificatie, tot meester
			 Pennewip. 
		  't Is treurig, zeide ik. Ja. Want de zoogenaamd-hoogere klasse leert
			 de lagere niet kennen. De broederschap openbaart zich alleen in tyden van
			 gevaar. Dan is de arme of minder welvarende broeder goed genoeg voor schutter,
			 conscrit, pypgast, of nummer zooveel op de lyst van choleralyders. Dan
			 zakt de hoogheid een beetje, en verwaardigt zich tot kennisname van 't bestaan
			 der lager geplaatste broeders. Overigens blyft ze, zelfs waar menschenliefde 't
			 pakjen aantrok van uithangbordige philanthropie, op 'n afstand, grootsch, styf,
			 vormelyk, en... wreed. Zonder in 't minst party te trekken voor
			 verjaarde toestanden, beweer ik dat de verhouding tusschen adel en gemeenen,
			 tusschen slavenhouders en slaven, over 't geheel, meer lichtpunten
			 aanbood, meer liefelyks bevatte, dan er in onze maatschappy wordt gevonden in
			 de 
{==54==} {>>pagina-aanduiding<<}
 relatien van armen, burgerluî en ryken. En dit nog: de
			 ryken zyn 't ergst niet. De middelstand, de ‘heele fatsoenlyke’
			 middelstand drukt veelal met z'n halfbakken fatsoen nog zwaarder op den armen
			 werkman, dan de ryke wiens hoogheid niet betwist wordt en die dus, eenmaal 't
			 gouden kalf vertoonende, altans in z'n rol is door kalverigheid. 
		  Ook de verhouding tusschen patronen en cliënten te Rome was
			 schooner, dan wat daarvoor in de plaats zou moeten zyn by ons. En zoo geheel
			 anders was de opvatting van den band tusschen meester en slaaf by de oude
			 Romeinen, dat we in onze moderne talen het woord ‘familie’ hebben
			 overgenomen ter aanduiding van bloedverwantschap, terwyl dat woord toch
			 oorspronkelyk het huisgezin beteekende: met inbegrip van
			 lyfeigenen. Dat men oudtyds z'n slaven mishandelde, is waar. 't Is even
			 waar, als dat er tegenwoordig zooveel kinderen mishandeld worden door de
			 ouders. Maar uit alle geschriften blykt dat de verhouding tusschen meester en
			 knecht, tusschen aanzienlyk en gering, in vroeger tyd inniger was dan by ons,
			 en misschien ware 't niet onjuist het woord familiaar te vertalen met:
			 zoo-als een dienaar (famulus) tot z'n heer spreekt. Zoo kan er
			 verwyt liggen in spraakgebruik, en soms moet men de taal verkrachten om
			 leugenachtige zeden te verschoonen. Van ons woord: slecht, dat in
			 maatschappelyken zin beduidde:onaanzienlyk, niet voornaam, heeft de
			 meisjesachtige preutsheid van die zeden een neusöptrekkend
			 méchant gemaakt. Kerel = 'n manbaar persoon, een
			 volwassen, sterk, dapper man - misschien, even als 't woord kracht, van
			 den sanskritwortel kr = werken, maleisch: kerdda - is
			 vastgegroeid aan: gemeen. Ja, 't adjectief hoeft er niet eens by. De
			 beteekenis daarvan is opgenomen in 't hoofdwoord. Wie werken kon, wie
			 sterk was, flink, dapper en bekwaam om z'n handen uittesteken, moest 'n
			 gemeen persoon wezen. 't Was ‘onfatsoenlyk’ dachten de
			 meisjes van de kostschool die 't menschdom bezoekt sedert 'n eeuw of vier. 't
			 Woord gemeen zelfs hoort geheel by deze opmerkingen. Commun,
			 communis, ke- of gemein, common... overal heeft die klank nu de beteekenis
			 van zekeren degradatie, terwyl toch de oorspronkelyke zin alleen doelt op
			 ontstentenis van rang. 't Woord dief - Saksisch theof - beduidt
			 niet: iemand die steelt. 't Is een dienstknecht, een volgeling, een
			 lyfeigene, iemand van lagen rang altoos, maar geen misdadiger daarom. Het
			 denkbeeld: misdaad, oneerlykheid, schande enz. is, in al die woorden,
			 een uitvindsel van 't ploertig fatsoen der eeuwen. 
			  *
{==55==} {>>pagina-aanduiding<<}
 
		  Maar genoeg van taal. Is 't in onze maatschappy zedelyk, dat
			 de armen en gemeenen op zoo verren afstand worden gehouden? 
		  De ryken en aanzienlyken zyn òf beschaafder, verstandiger,
			 beter dan de geringen, en in dat geval zyn ze wat meêdeeling schuldig van
			 den zedelyken schat dien ze bezitten. Of ze zyn dat alles niet, en dan
			 vervalt hun aanspraak op onderscheiding. 
		  Maak evenwel uit dit alles niet op, dat ik de geringen zedelyk hoog
			 stel. Integendeel, ik vind het gemeen meestal zeer gemeen.
{==56==} {>>pagina-aanduiding<<}

			 Alleen beweer ik dat de ongemeenen verantwoordelyk zyn voor de laagte waarop
			 hun gemeene broeders staan. Als ik 't straatgezang hoor, dat me zoo walgt, ben
			 ik verontwaardigd, ja. Maar in dit gevoel is beklag van de zangers,
			 aanklacht tegen de voorgangers. Tegen de voorgangers in de raadzaal en
			 wettenfabrieken, op kansels of katheder. Op hùn hoofd komt de liederlyke
			 smakeloosheid van 't Volk. 't Is de witharige wysheid van 't fatsoenlyk
			 canaille, dat aangetast moet worden over den toestand der armen. En dat voor
			 dien toestand boeten zal, als ik nog wat leef, en gelegenheid heb om te werken.
			 De maskers van gehuichelde deftigheid moeten afgelicht worden. Het Volk
			 moet weten: eerst hoe laag 't zonk, daarna hoe 't door geloof,
			 staatkunst en fatsoen, met grondwetten, kiezerybluf en dagbladen,
			 met witte dassen en keizersgrachtery, met bybels, tractaatjes en een
			 ‘Heer’ tot die laagte gebracht is. 
		  Een Heer? Zeker. Ik mag myn hoofdstuk over de zedeloosheid des Volks
			 niet sluiten, zonder melding te maken van den godsdienst die zoo'n ellendige
			 hoofdrol speelt in onze maatschappy. (428, 
			 429, 
			 436, 
			 437) In gods naam stuurt men z'n
			 kinderen naar katechisatie of biechtstoel. In gods naam laat men ze
			 biologeeren door 'n geestelyke. 
			  * In
			 gods naam verwaarloost men verstand, hart, karakter, wilskracht,
			 eergevoel... 
		  In gods naam maakt men den Javaan tot slaaf, en idioten van de
			 Hollanders... 
		  Och, de aarde zou zoo leelyk niet wezen, als men zich minder liet
			 bedriegen door al 't ontuig dat z'n zes schellingen vraagt voor 'n boodschap
			 uit den hemel. (443) 
		   
		  Voor ik overga tot de beschouwing van den intellectueelen toestand
			 van 't Volk, moet ik u nogmaals herinneren hoe deze brief door myzelf wordt
			 gehouden voor zeer onvolledig. Meermalen zag ik kans, één regel
			 daaruit te maken tot tekst van 'n heele preek. Gy weet dat ik maar aanstip, en
			 staat-maak op den rykdom uwer eigen opmerkingen, en die van andere lezers, om
			 aantevullen of uittebreiden wat ik voorbyging of vluchtig noemde. Voor ik
			 verder ga, heb ik evenwel 'n andere opmerking. Straks in de tweede en derde
			 afdeeling van dit hoofdstuk, zal 't u wellicht toeschynen, dat ik ten-onrechte
			 sommige punten behandel als verstandelyke fouten, wyl ze thuishooren
			 op stoffelyk gebied. Misschien ook zal ik aan andere zaken plaatsgeven
			 onder de afdeeling: 
{==57==} {>>pagina-aanduiding<<}
materieele toestand, die ten-rechte
			 zouden behooren by de beschouwing der zedelykheid. Welnu, 't is me om 't
			 even. 't Moge u een bewys te-meer zyn, dat ik ditmaal vluchtig schryf, meer
			 doelende op wakker-maken dan op overtuigen, meer op alarm roepen, dan op
			 wegwyzen of aanvoeren. 't Ontwaken moet elke verbetering van richting
			 voorafgegaan. Gelukt het my, een eind te maken aan den loggen slaap waarin
			 Nederland verzonken is, dan scheelt het me weinig of deze en gene opmerking in
			 dit schryven op de rechte bladzy staat. Bovendien, gy weet het, ik ben zeer
			 tuchteloos. En dit wil ik blyven, vooral ook omdat ik zoo weinig goeds zie doen
			 door de luî die tucht hebben... naar hun zeggen. 
		  En, eilieve, is 't wel waar dat deze of gene opmerking niet
			 op de juiste plaats gesteld is? Bestaat er wel een juiste plaats voor
			 opmerkingen, die allen in-elkaêr grypen? Had ik ook wellicht beter
			 gedaan, elke verdeeling wegtelaten? Zou 't ook misschien ordelyker wezen alles
			 dooréén te plaatsen, juist om aantetoonen hoe alles in-verband
			 staat? Misschien wel. 
		  Nu, zoodra ik weer zoo'n brief schryf, zal ik de kiezery laten
			 volgen op de voeding, de straatliedjes op de preeken, de veerkrachteloosheid
			 van den werkman op 't plichtverzuim van regeerders, en dat alles onder dit eene
			 hoofd: verrotting. 
		  Maar nu ik eenmaal begonnen ben met in driën te preeken als 'n
			 domine, zal ik zoo voortgaan. Ik ben genaderd tot: 
		   
		  b.) Intellectueel. Het onderwys is slecht. De kinderen
			 en jongeluî leeren over 't algemeen juist genoeg om te geraken tot 'n
			 broodwinning. En zelfs dat ter-nauwernood. Professer 
			 de Gelder klaagde dat men hem
			 zooveel studenten op z'n collegies zond, die niet bedreven waren in... de vier
			 hoofdregels der lagere rekenkunde! En spreek eens met jongeluî die
			 schoolgaan, of de scholen reeds verlieten. Merk eens op, hoe weinig ze weten,
			 en hoe nog dat weinige verward dooreen ligt. Hoe oppervlakkig meestal de kennis
			 is, die ze hebben van de meest gewone zaken, van zaken die ze toch noodig
			 hebben te weten. Op hooger en lager scholen wordt een-en-ander onderwezen, dat
			 meestal later blykt eigenlyk meer te zyn opgenomen onder de vakken van
			 onderricht, om zeker soort van leeraars aan den kost te helpen, dan om die
			 leerlingen tot practisch-bekwame menschen te vormen. (340, 
			 341) Dit geldt voor den werkman zoo goed
			 als voor den zoogenaamd geleerde. Het lezen en schryven van den eerste, baat
			 hèm even weinig, als de klassieke schoolgeleerdheid den ander.
			 Oefening in het denken - beter buiten dan in de school - wordt meermalen
		  	eer onderdrukt dan aangemoedigd, en de blyken daar-
{==58==} {>>pagina-aanduiding<<}
van zyn
			 menigvuldig. Het zeer gemakkelyk autoriteitsgeloof neemt de plaats in van
			 zelfoordeelen, en de oogst zou zeer schraal wezen, als men de oorspronkelyke
			 denkbeelden byeensprokkelde, die er sedert langen tyd gegroeid zyn op
			 Nederlandschen grond. 
			  *
			 In requisitoren en vonnissen beroept men zich brutaal-dom op
			 jurisprudentiën van 't een of ander hof, dat is: op de meening van 'n paar
			 onbekende ouwe heeren die lang genoeg leefden om raadsheer te worden. Het heeft
			 er veel van, als-of men zeide: zoo was 't gevoelen van apostel die of
			 profeet die. En aldus worden er vonnissen gegrond op opiniën van
			 personen die aan spoken geloofden, en niet wisten dat de aarde draait. Dat noem
			 ik de theologie van het recht. 
		  Ik herinner me, in Indië eenmaal eene kwestie te hebben gehad
			 over de vraag, of zeker meisje dat ten-huwelyk aangeteekend was, en trouwen
			 wilde zonder den by de - toen nieuwe - wet, bepaalden ouderdom te hebben
			 bereikt, al of niet mocht huwen? De heeren van de rechten brachten er Justinianus
			 en 
			 Hugo de Groot by te-pas... of te
			 on-pas. Ik liet het kind by me komen, zag duidelyk, zonder de Groot
			 of Justinianus te raadplegen, dat ze onder de oude wet voorschot had
			 genomen op de nieuwe, en trouwde haar. 
		  Schryvers wedyveren in onbeduidendheid, en zouden nog onopgemerkter
			 voorbygaan dan het geval is, wanneer zy niet onderling à titre de
			 revanche elkander verhieven door lof, of - wat byna op 'tzelfde neerkomt -
			 deden in 't oog vallen door tegenspraak. 
		  In het algemeen is de niveau van hen die 't Volk voorgaan in
			 kennis, geleerdheid en oordeel, zeer laag, en er ware een heel dagblad te
			 vullen met de dagelyksche vermelding alleen, der anecdotische nietigheid van de
			 Schriftgeleerden. Zie als 'n staaltje, in m'n Ideen, de aanhaling
			 van professor 
			 Muurling die in z'n formulier ter
			 inzegening van 't huwelyk, den predikanten uitdrukkelyk voorschryft, het huwend
			 paar geen opstaan te bevelen wanneer dat paar niet geknield ligt, noch de
			 gemeente toetespreken als de gemeente niet tegenwoordig is, enz. enz.
{==59==} {>>pagina-aanduiding<<}
 
		  't Verzamelen van dergelyke staaltjes moge den lachlust der lezers
			 opwekken, het is een treurige arbeid, en wie 't in den grond wèl meent
			 met het Volk, geeft daarover zyn sarkasmen niet zonder smart. 
		  Wat is er te denken van den intellectueelen toestand der
			 minderen, als we byvoorbeeld in 'n krant-artikel lezen, dat het publiek
			 ministerie in een ‘sierlyke’  rede... den dood eischte,
			 gelyk onlangs in de Rotterdammer. Welk denkbeeld heeft zoo'n schryver van
			 sierlykheid, van ‘den dood eischen’ en van misdaad? 
		  Wat moet men gelooven van de verstandelyke ontwikkeling eens Volks,
			 waar 'n minister van finantiën niet weet wat 'n bankier is? Zoo-als
			 onlangs bleek. 
		  Kort na de koncessie voor 't doorgraven van Holland op z'n smalst
			 namelyk, zei de Heer Betz dat die zaak toch zeker goed was ‘want
			 hy wist van-goeder-hand dat er londensche bankiers waren, die hunne bureaux
			 wilden openstellen voor de inschryving.’ Dat is: er waren in Londen wel
			 menschen die zonder eenige risico, 5% van 18 miljoen wilden verdienen. En er
			 was niemand in de Kamer, die opstond om den minister te vragen, welke
			 bewyskracht ten voordeele der verleende concessie er in zyne mededeeling
			 gelegen was? 
		  Ik denk dat de londensche bankiers ook wel genegen zyn - tegen 5%
			 altoos - gelden te ontvangen om 'n spoorweg naar de maan te maken, als ze maar
			 niet gehouden zyn hun geld daarin te steken, of meetereizen. 
		  Wat heeft men te denken van de intelligentie eens Volks, dat na zoo
			 moeielyken barensnood by 't kiezen, voorgelicht en geholpen door zoovele
			 kieskollegien en dagbladen, niets anders weet byeentebrengen dan de zeventig
			 heeren die 't vertegenwoordigen, die 't zóó vertegenwoordigen als
			 we dat dagelyks lezen kunnen in 't byblad? Van zoogenaamd-staatkundige partyen
			 spreek ik nu niet. Ik spreek van bekwaamheid, van talent, van kunde. Dat alles
			 toch ware te vorderen in menschen die verondersteld worden de
			 élite der natie te zyn. Misschien zelfs zou er spraak behooren te
			 wezen van genie, in mannen de geroepen zyn kennis te hebben van...
			 alles. Doch zonder de eischen zóó hoog optevoeren, welke
			 uitstekende mannen heeft ons parlement opgeleverd sedert 1816? En vooral sedert
			 1848? 
			  *
{==60==} {>>pagina-aanduiding<<}
 
		  Een aandachtige beschouwing van de Nederlandsche parlementaire
			 geschiedenis, geeft aanleiding tot zeer bedroevende opmerkingen. (Vergelyk wat
			 ik daarover zeg in myne eerste brochure over
			 Vryen-Arbeid, alsmede myn uitval in dat boekje tegen de
		  dagbladschryvers.) 
		  En de ministers, de Regeering! Afwisselend behoudend en liberaal,
			 blyft zy zich standvastig gelyk in onbekwaamheid. De stukken die de
			 ministeriëele bureaux verlaten, munten uit door gebrek aan styl, door
			 slechte redactie. Nog niet zeer lang geleden, werd dit in de kamer erkend door
			 partyloopers van 't betrokken ministerie zelf, en ook zonder die erkenning zou
			 't heel moeielyk wezen het tegendeel voltehouden. Wat dan ook nooit beproefd
			 wordt. 
		  Ik hecht aan welsprekendheid, en aan 't kunstje van schryven,
			 niet de waarde die daaraan wordt toegekend door het algemeen. Maar zy
			 die wèl hechten aan de wyze van uiting, op welke schitterende
			 voorbeelden hebben zy te wyzen? Waar blykt het dat die kunsten welke
			 volgens my leiden tot parlage en verbiage, maar die door anderen
			 worden toegejuicht, ik zeg niet op hoogen, maar zelfs op middelmatigen trap
			 staan in ons land? Waar is in ons parlement, Guizot, 
			 Thiers, 
			 Jules Favre, 
			 Berryer? Of om terugtegaan,
			 welken Danton hebben wy? welken 
			 Robespierre? welken 
			 Barnave? En vooral, welken Mirabeau? Ik spreek nu niet van staatkundige
			 richting, ik spreek alleen van talent. 
		  En onze rechtbanken en balie! Telkens als er 'n lid sterft van
			 rechtbank of hof, zegt de president by 't installeeren van z'n opvolger: dat
			 die overledene nu juist zoo byzonder knap was. Zoolang de man leefde,
			 wist niemand iets van die knapheid. 
		  Altans men bemerkte er niets van in de rechtspraak. 't Is 'n
			 gewetenstillende regel geworden, dat de uitspraak der justitie niet
			 zoozeer ten-doel heeft het recht te handhaven, als wel: op wettelyke
			 wyze een eind te maken aan kwestien. 
			  * 
		  Ach... die opmerking behoorde in m'n afdeeling: zedeloosheid. 
		  En als de couranten verslag geven - welk verslag, lieve hemel! - van
			 'n terechtzitting, heeft de advokaat die of die altyd 
{==61==} {>>pagina-aanduiding<<}
 zoo byzonder mooi gesproken. Eilieve, waar is onze Dufaure, 
			 Crémieus, 
			 Chaix d'Est-Ange, 
			 Lachaux, Jules Favre
			 alweêr, en Berryer alweder, en vooral waar is onze 
			  Paillet? 
		  Ja, zegt men... welsprekend zyn ze niet ten onzent, maar...
			 't zyn zulke ‘knappe juristen.’ Och! Dat zei men ook van den
			 procureur 
			 Duymaer van Twist! 
			  * 
		   
		  Onlangs las ik 'n memorie van verdediging, gesteld door zoo'n
			 knappen jurist. 't Ding was geredigeerd op 'n wyze die 't maakte tot een
			 memorie van zelfbeschuldiging. De ‘knappe jurist’ liet eerst z'n
			 cliënte een paar punten ontkennen, en daarna ‘god almachtig’
			 aanroepen by 'n volgend punt, alsof ze zoo'n prachtig woord by de vorige
			 ontkenningen niet durfde gebruiken, en die alzoo introk. De heele
			 verdediging gaf daardoor den indruk van schuldbekentenis, vooral
			 wyl de zinsnede waarin god voorkwam als geciteerde getuige à
			 dècharge - of-i gecompareerd is, weet ik niet - zoo kronkelig gesteld
			 was, dat meer de plaats waar, dan 't feit zelf scheen bedoeld te
			 worden, waarom 't dan toch om de schuld te beoordeelen, te doen was. 
		  En intelligentie op ander terrein. De voorbeelden heb ik voor 't
			 grypen. Is niet van der Palm de prins der kanselredenaars,
			 bybeluitleggers, enz.? lees eens die bybeluitlegging, en als ge niet verbaasd
			 zyt over de diepte zyner opmerkingen, over deze, byv.: ‘dat onder 't
			 woord beddekens - als kind las ik altyd dekens - moet verstaan worden groote
			 bedden en kleine bedden’ dan zoudt ge verdienen ten-eeuwigen-dage te
			 slapen op zoo'n klein bed. 
		  Wilt ge iets van later tyd? Onlangs kocht ik postpapier, en las 't
			 gedrukt blaadje waarin 't gewikkeld was. Ik vernam daaruit, dat de wyn die
			 Jezus wonderde te Kana ‘van zoo byzonder goede hoedanigheid
			 was.’ Premier crû zeker. En hoe wist de schryver dit? Wel,
			 heel eenvoudig: ‘de hofmeester van den huize had het verklaard, en die
			 was een deskundige.’ Gy begrypt dat ik den naam wilde weten van
			 den voorganger des Volks, die zooveel - en zulk! - licht verspreidt. Ik vraagde
			 er naar: de man heet 
			 Nonhebel, van beroep:
			 schriftgeleerde. 
		  Wilt ge meer staaltjes? Voor eenigen tyd had Domine 
			 Koetsveld ontdekt dat er in den
			 bybel zooveel vieze dingen staan. Met het bekende slendertje: ‘het woord
			 gods is in den bybel, maar de bybel is gods woord niet’
			 beloofde hy een nieuwe en 
{==62==} {>>pagina-aanduiding<<}
 verbeterde editie te bezorgen van dat
			 boek. ‘En, stond er in 't program zyner onderneming: ik zal de paarlen
			 zuiveren van zand en slyk.’ Groot rumoer in de gemeente. 
		  Protesten, demonstratiën, deftig bezoek van een kommissie by
			 domine Koetsveld, om te reclameeren tegen zyn ‘slyk en
			 zand.’ De man scheepte de klagers af met de verzekering dat hy ze zou
			 tevreden stellen. Maar het program was nu eenmaal in de wereld. De inteekenaars
			 hadden recht op gezuiverde ‘paarlen.’ En aan de vromen had de man
			 toegestemd dat er geen zuivering noodig was. De toestand was moeielyk, maar
			 niet te moeielyk voor 'n intelligenten voorganger der gemeente. 
		  De bybel naar de beschryvinghe van Domine
		  K. verscheen, en in 't voorbericht kan jong en oud deze
		  tevredenstellende woorden lezen: ‘Met het slyk heb ik bedoeld: het 
		  slyk der zonde. Het zand is de zandlooper des tyds.’ Vrage:
		  hoe zand een zandlooper wezen kan? Vrage: wat zoo'n uitlegging te-pas
		  komt by 't in z'n program verkondigd voornemen de vuiligheden der hoogheilige
		  schrift te supprimeeren? Vrage... o allerlei vragen! Maar is niet alleen deze
		  genoeg: Wat heeft men te denken van de intelligentie eens Volks dat gediend is
		  met zùlke voorgangers? 
		  Intelligentie? Welke uitvindingen zyn er gedaan in Nederland, op 't
			 gebied van techniek, van industrie, van natuurkunde? Wat hebben we den laatsten
			 tyd opgeleverd in sterrekunde, geologie, botanie, chemie, landbouw, zeevaart,
			 natuurkunde. 
		  O, men werpe my geen renommées de clocher tegen. Wat
			 of wie inderdaad iets beduidt, breekt baan over de grenzen, en zeker is de
			 eenige persoon in ons land die, sedert Erasmus, Huygens, Boerhave, en 
			 de Ruyter, bogen kan op
			 Europesche bekendheid, Dr. 
			 P.Bleeker die ongelukkigerwyze
			 als 'n echte Hollander z'n roem heeft gezocht beneden de oppervlakte van de
			 zee, door zich te maken tot den 
			 Linnaeus van de visschen. 
			  * 
		  Wat men hier-en-daar vermeld vindt over europesche vermaardheid van
			 dezen of genen Nederlander onzer dagen, is veelal - ja, ik geloof byna
			 altyd - broederschap en camaraderie à titre de revanche. Zie
			 't Jerusalem, waarvan domine ten Kate verlost is in 't hollandsch. Men
			 heeft weten te bewerken dat er 'n stuk in de couranten geplaatst werd, vol
			 italiaansche verrukking over nederduitsche welluidendheid. Domine 
			 ten Kate is tot ridder
			 
{==63==} {>>pagina-aanduiding<<}
 geslagen, alsof-i 
			 Tancred of 
			 Godfried zelf was, en zeker zal
			 de italiaansche verrukking ook beloond worden. En dit zal billyk wezen. Want ik
			 vind het makkelyker 'n paar-duizend verzen saemtelymen in 't hollandsch, dan
			 daarover verrukking te voelen in 't italiaansch. Dit moet veel inspanning
			 gekost hebben, en in Holland zelf heeft men 't dan ook zoo ver niet kunnen
			 brengen. 
		  Als men my mocht tegenwerpen dat 
			 Moleschot te Turyn,
			 en 
			 Kern die te Oxford
			 beroepen werd, Nederlanders zyn, antwoord ik dat die beide heeren in Nederland
			 geen plaats vonden naar verdienste, en dat dus hunne beroeping naar den
			 vreemde, pleit tegen de intelligentie der natie. Toch zal men
			 later Moleschot en Kern opnemen onder beroemde Nederlanders 
			  * zoo-als men nu doet met 
			 Ary Scheffer, tot wiens
			 ontwikkeling, roem en welvaart, Nederland niets heeft bygedragen. Hier had men
			 den man belet verf en paneel te koopen, en hy zou gestikt zyn uit ergernis.
			 (360) By 't eerste schoone stuk van zyn hand, had men
			 hem uitgemaakt voor 'n onverlaat. Van domine ten Kate heb ik nooit iets
			 kwaads gehoord. 
		  De eenige man die er ooit in slaagde, recht populair te worden en te
			 blyven in Nederland, is de laffe vuile platte 
			 vader Cats die nota bene zes
			 geslachten lang voor 'n dichter is aangezien. Holland heeft twee eeuwen noodig
			 gehad, om 
			 Huet voorttebrengen, die den algemeenen vader -
			 en 't kroost er by, dat hem 't vaderschap opdroeg - ontkroostte en ontvaderde
			 met 'n flinken oorveeg. Ik ben er waarlyk grootsch op, dat ik als kind reeds
			 dien lammen liederlyken godzaligen rymelaar heb veracht. Maar toen durfde ik 't
			 niet zeggen. 
		  Die Cats was ook een voorganger in z'n tyd, een heel 
			 fatsoenlyk persoon met ringkraag, pruik, deftige relatien, buitenplaats, 
			 geloof, en verder toebehooren van fatsoen. Als hy nu leefde, werd-i
			 zeker lid van de Kamer. Zulk soort van voorgangers hadden en hebben wy
			 velen, al maken ze geen verzen. Maar wat is er te zeggen van 't eigenlyke 
			 Volk? Van de ongeleerde laffe aristocratie, van den ploertigen
			 middelstand, van den werkman, van den arme? O, ik weet dat de statistiek in
			 Nederland een hooger cyfer dan elders aangeeft, voor 't getal lotelingen of
			 bruidsparen die hun naam kunnen teekenen. Is dit intelligentie? Maar dan is de
			 Chinesche natie de intelligentste van de wereld, want elk Chinees kan lezen en
			 schryven. Ik heb meermalen opgemerkt dat het onderwys dáárin de
			 ontwikkeling van 't denkvermogen 
{==64==} {>>pagina-aanduiding<<}
 eer belemmert dan bevordert.
			 Lezen, als hulpmiddel om gedachten van anderen in zich optenemen, die te
			 verwerken, te beoordeelen, en daardoor te geraken tot het vormen van eigen
			 denkbeelden, werkt zeker beschavend. Maar dient het lezen den werkman
			 ten-onzent dáártoe? Wat leest hy? Verstaat hy wàt-i
			 leest? Blykt het uit de ontwikkeling zyner denkbeelden, dat het lezen waarlyk
			 vruchten draagt? Ik geloof het niet. 
		  Hoor een Nederlandschen werkman iets verhalen, en oordeel of hy een
			 zoo geregelden gedachtenloop heeft, als byv. de Franschman die niet leerde
			 lezen? Naar myne ervaring is dit zoo niet, en zeker heeft nooit 'n vreemdeling,
			 by 't waarnemen van de geestontwikkeling onzer landgenooten, de opmerking
			 gemaakt: er blykt me dat ik my in een land bevind, waar de statistiek
			 van lezen en schryven gunstiger is dan by ons.’  
		  En zy die lezen kunnen, lezen zy inderdaad? Zoo neen, waartoe
			 dient het? Zoo ja, wàt lezen zy? Wat werkt het uit? Ik ontdek er niets
			 van, en weet dat het boeken-debiet hier-te-lande - met uitzondering van de
			 godzalighedens, maar die worden mindergelezen dan gekocht - in zeer ongunstige
			 verhouding staat tot het bevolkingcyfer. De vraag moet zyn: hoeveel
			 wordt er gelezen, wàt wordt er gelezen, en met welk resultaat?
			 Begrypt men 't gelezene? Meestal neen. En dit gaat niet den geringen man alleen
			 aan. (95) Ik weet er zoo iets van! Na de meeste moeite
			 om my duidelyk uittedrukken, bemerk ik gewoonlyk niet geslaagd te zyn. Myn
			 stryd tegen hysterie byv., is gelezen als-of ik party-trok
			 vóór dat monster. Als-of ik ontucht predikte, en zelfbederf! Een
			 schryver heeft zelden bekwaamheid genoeg, om zich te verplaatsen op de laagte
			 zyner lezers. En in-plaats van natedenken over de kwestie: wat is
			 waarheid? moet hy zich gedurig tot afmattens toe, inspannen tot het
			 beantwoorden der vraag: hoe zal ik de waarheid uitdrukken, dat ze geen leugen
			 schyne door verkeerde opvatting? 
		  Dit is zeker dat in weinig landen, de lagere klasse niet alleen,
			 maar ook de zoogenaamde middelstand, en zelfs de hoogere klasse des Volks, zoo
			 weinig weten van de Staatsinrichting, van algemeene belangen, van
			 volkswelstand, enz. als by ons. Menig paryzer concierge zou daarin, wat
			 zyn land betreft, een beschamend voorbeeld kunnen geven aan veel Nederlanders
			 die zich in ontwikkeling ver boven hem verheven wanen. 
		  Ik acht het geenszins wenschelyk, het ras der politieke tinnegieters
			 uittebereiden. Maar volslagen onkunde baart onverschilligheid, en 't is die
			 onverschilligheid welke aan de weinige raddraaiers die ons rechtstreeks of
			 indirect regeeren, de gelegenheid geeft, ten algemeenen nadeele, heer te spelen
			 over de natie. 
			Op 't platteland, in de provinciesteden althans, is de middel-
{==65==} {>>pagina-aanduiding<<}
stand 
			 iets meer ontwikkeld dan in de hoofdplaatsen, maar hier is 't dan
			 toch ook zéér erg. Als onderwerp van studie is 't belangryk de
			 gesprekken aantehooren, zoo-als die gewoonlyk worden gevoerd in de koffihuizen,
			 en men staat meestal verbaasd over de verrassende onwetendheid en de nietigheid
			 van die heeren. 
			  * Gewoonlyk komt by my
			 't denkbeeld op: dat zyn de luî die den Javaan willen beschaven,
			 verlichten, tot mensch maken, enz., en onwillekeurig doen we de vraag, of 't
			 niet tyd wezen zou eene aziatische zendingzaak in 't leven te roepen, tot
			 beschaving en verlichting van den Nederlander. Daartoe ware by den oosterling
			 slechts noodig zekere geest van proselytisme, die 't angelsaksisch ras schynt
			 te kenmerken, en die meermalen zucht tot verovering bedekt met 'n voorgewende
			 blyde boodschap. Wy weten overigens dat in de overzeesche bezittingen de
			 inlanders 't minst beschaafd en 't diepst verdorven zyn op de plaatsen waar ze
			 't meest in aanraking kwamen met Nederlanders. De intelligentie onzer natie
			 schynt zich dus 't best te openbaren in het meedeelen van bederf, of misschien
			 wel daarin alleen. 
			  † 
		   
		  c.) Materieel. Alles is in alles. Alles hangt samen,
			 in-verhouding van oorzaak of gevolg. Of wel, er bestaat 'n soort van
			 zusterschap tusschen alle omstandigheden, door geboorte uit dezelfde oorzaak.
			 De toestand van 't Nederlandsche Volk in materiëelen zin, is zeer
			 nauw verwant met den lagen trap waarop intelligentie en moraliteit staan. We
			 kunnen nu in 't midden laten of gebrek aan genot - in wysgeerigen zin
			 gelykstaande met gebrek aan deugd - oorzaak of gevolg is van onvoldoende
			 voeding, slechte woning en verdere gebreken of schraalte in den
			 materiëelen toestand. Ik denk dat èn 't een èn 't ander wel
			 waar zal wezen. 
		  Een volledige schets van de ellende des volks op stoffelyk terrein,
			 zou 'n zeer groot werk vullen, en by strikt-nauwkeurige behandeling
			 jaren arbeids vereischen. Ook zou daartoe noodig wezen wat ruimte van
			 geldelyke middelen, want het Volk is beschroomd en achterdochtig. Het geeft
			 namelyk z'n openhartigheid niet gaarne om-niet. Er wordt tot het volbrengen van
			 zulk werk nog meer gevorderd, dat ik niet bezit, maar nu voorbyga, wyl ik in
			 dit 
{==66==} {>>pagina-aanduiding<<}
 schryven geen aanspraak maak op volledigheid. Het zal
			 voldoende wezen straks eenige hoofdpunten aantestippen. 
		  Vooraf 'n paar aanhalingen uit het schoone werk van 
			 Le Play, les Ouvriers
			 Européens, aanhalingen die zeker menigen hollandschen
		  werkman zullen doen watertanden, en niet alleen den werkman. Men zal er uit
		  zien dat zelfs de Nederlandsche middelklasse, in reëel welzyn, staat
		  beneden den half-nomadischen Oural-bewoner in Oost-Rusland. 
		  Ik verzoek u, uit den toon en verdere byzonderheden van Le
			 Play's werk, te beoordeelen met welke nauwgezetheid de schryvers die
			 daaraan meêwerkten, hun onderwerp hebben behandeld. Het is, na oplettende
			 inzage, onmogelyk te twyfelen aan de juistheid der opgaven die overal het
			 eigenaardig kenmerk dragen van de conscientie der wetenschap. Bovendien, by
			 elke opgaaf staat de naam vermeld van 't huisgezin dat tot type gekozen is. Men
			 zou kunnen tegenwerpen dat het navragen niet gemakkelyk is, wyl vele opgaven
			 den toestand betreffen van gezinnen die ver-af wonen, en niemand er licht toe
			 komt, zich naar Rusland of Noorwegen te verplaatsen, om 't werk van Le
			 Play te controleeren. Ik heb hierop veel te antwoorden: 
		  Vooreerst. Hy levert insgelyks vele opgaven over den toestand
			 van gezinnen die niet ver-af wonen, en omtrent welke 't onderzoek dus
			 gemakkelyk is. 
		  Ten tweede. Wat vèr wezen zoude voor 'n particulier,
			 ligt onder 't bereik van de Staatsbesturen en der diplomatie. Het schoone werk
			 van Le Play is gedrukt op de keizerlyke drukkery. In Frankryk namelyk,
			 dat zoo vreeselyk despotisch geregeerd wordt, bemoeit zich de slechte
			 keizer met den toestand van 't Volk, en de pogingen om daarin verbetering te
			 erlangen, worden ondersteund. Dat is nu wel zeer tyranniek, onvry,
			 onhollandsch en infaam, maar 't is zoo, en de arme Franschen moeten zich
			 schikken. Ten-gevolge van zulke schandelyke ondersteuning, is dan ook dat werk
			 tot stand gekomen, waaraan misschien wel 'n millioen franken zal ten-koste
			 gelegd zyn. Dit alles brengt mede dat Le Play's arbeid de waarde heeft
			 gekregen van een staatkundig feit, dat niet mag geïgnoreerd worden
			 door de europesche diplomatie, of door de officiëele economisten onder de
			 ministers van alle landen, waar 't bestuur tyranniek genoeg is om te willen
			 weten: wat het Volk eet, hoe 't zich vermaakt, hoe het leeft. Daar men
			 nu van de juistheid der opgaven uit eene russische of deensche provincie, zich
			 te Petersburg en te Kopenhagen even goed kan
			 vergewissen, als te Parys van de accuratesse der 
			 données uit 'n Fransch departement, is 't niet te
			 onderstellen dat Le Play zich zou hebben durven blootstellen aan
			 démenti.
{==67==} {>>pagina-aanduiding<<}
 
		  Ten derde. De medearbeiders aan 't werk van Le Play
			 hadden geen thesis te verdedigen. Zy pleiten niet. Wanneer ik, die begon
			 met den toestand des Nederlandschen Volks ellendig te noemen, straks of later
			 een paar budjetten geef van Nederlandsche gezinnen, kan men denken dat ik de
			 truffels die de Nederlandsche werkman gebruikt, uit m'n opgaaf weglaat
			 uit rechthaberei, dat ik de pâtés de foie gras
			 verzwyg uit rancune, omdat ik my te beklagen heb over de Natie. En men
			 zal dus wèl doen myn opgaven naterekenen, waartoe ik my
			 aanbeveel. Maar Le Play en z'n medearbeiders werden, zoover ik weet, in
			 hun vaderland nooit mishandeld, en hebben dus geen aanleiding tot dubbelzien by
			 't kyken naar de ménage van een Rus. Ook beweren zy niet dat de toestand
			 elders beter of slechter is dan ten-hunnent. Zy noemen 't goede en 't kwade,
			 zoo-als ze dat vinden, en laten de conclusien over aan lezers en...
			 regeeringen. Dat zy voorts den Keizer niet trachten te vleien met verzonnen
			 welvaart, blykt uit de schets der ellende in de Soissonnais en elders, in
			 Frankryk zelf. 
		  In-weêrwil van dit alles erken ik dat sommige cyfers my te
			 hoog voorkomen. Maar ik schryf daarover aan Le Play, en zal de
			 justificatie meedeelen zoodra ik kan. 
		  En ik voorzie nog 'n opmerking, want men is vindingryk in 't
			 aanvoeren van bedenkingen, als er beweerd wordt dat Nederland geen modelstaat
			 is. Men vraagt: is dan alles in 't buitenland beter dan by ons? Op die
			 nuchtere vraag antwoord ik even nuchter, dat ik dit niet beweerd heb, maar
			 alleen dit beweer, dat er ten-onzent veel leelyks is. Ik denk dat men
			 hier-en-daar in 't buitenland regeeringen zal vinden, schuldig aan nog
			 onverantwoordelyker plichtverzuim, werkluî en armen, nòg
			 ellendiger gevoed en gehuisvest dan by ons. Maar deze ontdekking verschoont
			 òns bestuur niet, voedt ònzen arbeider niet, en maakt het krot
			 dat hy bewoont, niet tot 'n menschelyk verblyf. Het gedurig beroep op den
			 ellendigen toestand elders, bewyst juist de gegrondheid der klachte, en doet
			 denken aan Slymering's theorie, die vond dat Havelaar ongelyk
			 had zich zoo te bekommeren over Lebak: 
		  - Wyl. Dat. Alles. Te. Tjiringien. Nog. Erger. Was. 
		   
		  Nu volgen eenige aanhalingen uit Le Play's werk: 
		   
		  Herder-Baschkirs in Oost-Rusland. 
		  ‘Dans tous le cas, l'abondance des moyens de subsistance rend
			 facile le soulagement de ceux qui tombent momentanément dans la
			 détresse...
{==68==} {>>pagina-aanduiding<<}
 
		  Er staat uitdrukkelyk by, dat in die streken geen inrichtingen zyn
			 van liefdadigheid. Ze zyn er niet noodig. In 't voorbygaan zy gezegd, dat niets
			 meer den lagen trap aanduidt van algemeene welvaart en zedelykheid, dan
			 't groot getal inrichtingen van dien aard. 
			  * Ons woord ‘godshuizen’ is
			 karakteristiek. Waar liefde ontbreekt, komt terstond in daad en woord
			 een god voor den dag. En als men de herkomst van die godshuizen
			 opspoort, zal er blyken dat ze een bydrage leveren tot de opmerking, hoe
			 verkeerd de kapitalen verdeeld zyn. Honderd welvarende gezinnen zouden
			 geen gestichten van dien aard noodig hebben. Waar zoo'n ding is opgericht, kan
			 men aannemen dat de welvaart van negen-en-negentig is opgeslokt door
			 één. Er zouden weinig ouwe vrouwtjes of weeskinderen onder dak
			 komen, als de geloovers het aardsche slyk konden meênemen naar hun hemel.
			 Als ze sterven moeten, koopen ze hun lievenheer om, door hem 'n deel te bieden
			 van den buit, om daarmeê de joyeuse entrée in de zaligheid
			 te betalen. Er zou geen voordeeliger betrekking wezen, dan die van god in een
			 Staat waar veel armen zyn, als-i maar wat meer kon rekenen op z'n
			 administrateurs. Godsdienst en menschenliefde staan lynrecht tegenover
			 elkander. 
		  Een Javaansch hoofd vraagde my eens, hoe 't kwam dat er in Nederland
			 zooveel weeshuizen waren? ‘Zou men anders 'n ouderloos kind laten
			 omkomen?’ vraagde hy... 
		  Nu weêr naar Rusland: 
		  ‘Chaque habitant peut couper tout le bois de feu,
			 nécessaire à sa consommation... 
		  ‘les droits de chasse, de pêche et de cueillette sont
			 à la disposition de tous... 
		  ‘les jours de fête on mange de la viande, rôtie
			 dans de la graisse, ou dans le beurre de vâche. On prépare
			 quelquefois un mets nommé 
{==69==} {>>pagina-aanduiding<<}
 bichbarack, composé
			 de viande hâchée, d'orge, d'oignon et de légumes
			 assaisonnées de sel et de divers aromates... 
		  ‘les jeunes gens s'amusent une fois par semaine au jeu de
			 balle, à la lutte, à la course, et se disputent les prix
			 institués à cet effet par les notables. Ils se livrent aussi au
			 chant... 
		  ‘Un repas copieux termine toujours certaines journées
			 de travail... 
		   
		  Voeding van een Baschkir-huisgezin, uit den laagsten
			 stand, gedurende een jaar. Twee mannen, twee vrouwen en vier kinderen. 
		   
		  Tarwe, rogge, gerst, haver. . . . . . . . . . . .
				  . . .	1443	kilo
Boter en room. . . . .
				  . . . . . . . . . . . . . . . . . . . . . . .	63	
				  kilo
Melk, kaas, eieren. . . . . . . . . . . . . . . . .
				  . . . . . .	3866	 kilo 
Vleesch en visch.
				  . . . . . . . . . . . . . . . . . . . . . . . .	226	
				  kilo
Groente en vruchten. . . . . . . . . . . . . . . . .
				  . . . . .	274	 kilo
voorts zout, peper,
				  kaneel, koek, thee, suiker en
				  honig.	 	 
 
		  Dit alles wordt genoten door een arm gezin in het barbaarsche
			 Rusland! En in datzelfde land verbruikte: 
		   
		  Een gezin van karrevrachtryders (tien personen, waaronder twee
			 kinderen beneden de vier jaar) in de steppen van Oremburg: 
		   
		  Tarwe, rogge, enz. . . . . . . . . . . . . . . .
				  . . . . . . . . .	7,177	kilo
Boter, vet en
				  olie. . . . . . . . . . . . . . . . . . . . . . . .	123	
				  kilo
Melk, eieren enz. . . . . . . . . . . . . . . . . .
				  . . . . . . . .	1,060	 kilo
Vleesch en
				  visch. . . . . . . . . . . . . . . . . . . . . . . . .
				  .	642	 kilo
Groente en vruchten. . . . .
				  . . . . . . . . . . . . . . . . . .	1,724	
				  kilo
Zout, honig, peper, enz. . . . . . . . . . . . . . .
				  . . . .	135	 kilo
Diverse gegiste
				  dranken. . . . . . . . . . . . . . . . . . .	10,060	
				  kilo
 
		   
		  Aanhalingen uit 
			 Le Play's werk: 
		  ‘dans ces occasions - op feestdagen - on mange une grande
			 quantité de mets, six à huit par repas: des soupes de viande aux
			 navets, au vermicelli, des viandes froides à la gélée, ou
			 des pâtés farcis; des rôtis de boeuf, de mouton, de cochon
			 de lait, de poules, de canards, d'oies, et de dindons; des boudins au gruau;
			 beaucoup de gruaux diversément assaisonnés de lait, de
			 crême, de beurre, d'oeufs, de miel; des galettes, des bouillies frites;
			 des flans, diversément assaisonnés de beurre, d'oeufs, de
			 crême, de miel... 
		  En zulke feesten komen gewoonlyk negen-en-twintig malen in 't
			 jaar voor!
{==70==} {>>pagina-aanduiding<<}
 
		  Dat barbaarsche Rusland! Nu weet ik wel, dat de menschen daar toch
			 niet recht gelukkig kunnen zyn, omdat ze 't ware Geloof niet hebben, en geen
			 Kieswet als wy, maar toch betwyfel ik of ze zouden willen ruilen. Ik denk dat
			 ze verblind zyn door indigestie van welvaren. 
		  Ons strafwetboek is altyd in de maak. - Toch straffen de rechtbanken
			 maar altyd voort. Hoe durven zy dit te doen, als zyzelf erkennen dat de
			 bepalingen op 't straffen niet deugen? - Nu, hoe zou 't wezen als we in de
			 nieuwe wet vaststelden, dat hoofdmisdaden zullen gestraft worden met verbanning
			 naar de steppen van Oremburg? Of zou misschien die strafbepaling den
			 Nederlandschen hongerlyder verlokken tot misdaad? 't Is mogelyk, en
			 zelfs waarschynlyk. 
		   
		  Lastdragers-schuitevoerders in Centraal Rusland. Twee
			 mannen, vier vrouwen en één kind van negen jaren, gedurende een
			 jaar. Één man gedurende een halfjaar, en één man in
			 tachtig dagen, gebruikten te zamen: 
		   
		  Haver en gerst. . . . . . . . . . . . . . . . . .
				  . . . . . .	6,502	kilo
Boter, room, vet en
				  olie. . . . . . . . . . . . . .	95	
				  kilo
Melk en eieren. . . . . . . . . . . . . . . . . . .
				  . . . . .	1,286	 kilo
Vleesch en visch. .
				  . . . . . . . . . . . . . . . . . . . .	328	
				  kilo
Groente en vruchten. . . . . . . . . . . . . . . . .
				  . .	1,087	 kilo
Specery en toespys. . . .
				  . . . . . . . . . . . . . . . .	153	
				  kilo
Gegiste dranken. . . . . . . . . . . . . . . . . . .
				  . . . .	7,300	 kilo
 
		   
		  Aanhalingen uit Le Play's werk: 
		  ‘les membres de cette famille appartiennent à la
			 classe la plus modeste... 
		  ‘les jeunes filles se réunissent assez souvent dans la
			 belle saison, pour se livrer à la danse... 
		  ‘les récréations principales sont les
			 fêtes de mariage, les réunions de travailleurs, et surtout les
			 repas copieux pris dans ces occasions, et dans une multitude de fêtes et
			 de réunions... 
		   
		  Smid en kolebrander in Noord-Rusland. Sterkte: man en
			 vrouw met vyf kinderen, oud 19, 11, 9, 7, en 1 jaar. 
		   
		  Tarwe, gerst, haver, enz. . . . . . . . . . . . .
				  .	2,027	kilo
Boter en olie. . . . . . .
				  . . . . . . . . . . . . . . . . . .	22	
				  kilo
Melk en eieren. . . . . . . . . . . . . . . . . . .
				  . . . . .	2,243	 kilo
Vleesch en visch. .
				  . . . . . . . . . . . . . . . . . . . .	285	 kilo

{==71==} {>>pagina-aanduiding<<}
 
		   
		  Groente en vruchten. . . . . . . . . . . . . . .
				  . . . .	763	kilo
Toespys en specery. .
				  . . . . . . . . . . . . . . . . . .	55	
				  kilo
Gegiste dranken. . . . . . . . . . . . . . . . . . .
				  . . . .	16	kilo
 
		   
		  Het maken van dergelyke specifieke uittreksels uit het boek van
			 Le Play zou my verder leiden dan in dit schryven past. Wel ware dit
			 belangryk, maar 't zou te huis behooren in een uitvoerig werk dat geschreven
			 werd om de oogen van 't Nederlandsche Volk te openen, en ik stel my voor dit te
			 doen, zoodra ik in staat zal wezen geregeld te arbeiden. Nog eenige korte
			 aanduidingen zullen voldoende zyn voor m'n tegenwoordig doel. 
		   
		  Opgave van het gebruikte aan vleesch of visch in
			 één jaar, door de gezinnen van een: 
		   
		  Smidsgezel te Danemora (Zweden). . . . . . . . .
				  . . . . . . . . .	420	kilo
Werkman by de
				  kobaltmynen, te Buskerud 
(Zuid-Noorwegen). . . . . . . . . . . . . . .
				  . . . . . . . . . . . . . . . .	489	
				  kilo
Smid te Samakowa (Turkye). . . . . . . . . . . . . .
				  . . . . . . . . .	172	 kilo
Landman in
				  Middel-Hongarye. . . . . . . . . . . . . . . . . . . . .	443	
				  kilo
Gieter by de zilverwerken te Schemnitz (Hongarye). .
				  . .	191	kilo
Schrynwerker te Weenen. . .
				  . . . . . . . . . . . . . . . . . . . . . .
				  .	72	kilo
Kolebrander in Carinthie
				  (één persoon.). . . . . . . . . . . . .
				  .	44	 kilo
Arbeider in de kwikmynen te
				  Carniola (Oostenryk). . . . 	31	
				  kilo
Mynwerker in den Opper-Hartz (Hanover). . . . . . .
				  . . . .	85	kilo
Werkman by een yzergietery
				  in Pruissen. . . . . . . . . . . .
				  .	77	kilo
Arbeider in een wapenfabriek te
				  Solingen . . . . . . . . . . . . 	314	
				  kilo
Wever in Pruisen . . . . . . . . . . . . . . . . . .
				  . . . . . . . . . . . .
				  .	73	kilo
Horlogiemaker te Geneve . . . .
				  . . . . . . . . . . . . . . . . . . . .
				  .	153	kilo
Horlogiemaker te Geneve (een ander gezin) . . . . . . . . . .
				  .	148	kilo
Boerenarbeiders familie in
				  Castilië . . . . . . . . . . . . . . . . . . . . .
				  	62	kilo
Mynwerker in Galicië
				  (Een persoon gedurende 210
				  dagen)	 	 
Dit is
				  alleen visch . . . . . . . . . . . . . . . . . . . . . . . . . . . . .
				  .	11	kilo
Werkman in een messenfabriek te
				  Londen . . . . . . . . . . . .
				  	297	kilo
Werkman te Sheffield . . . . .
				  . . . . . . . . . . . . . . . . . . . . . . .
				  .	217	kilo
Schrynwerker te Sheffield . .
				  . . . . . . . . . . . . . . . . . . . . . .
				  .	208	kilo
Werkman in een yzergietery
				  (Derbyshire). . . . . . . . . . . .
				  	240	kilo
Daglooner in de wynbergen te
				  Armagnac . . . . . . . . . . . . .
				  	171	kilo
Idem te Morvan (Deze klasse
				  van menschen gebruikt slechts eenmaal 's jaars vleesch. Hun toestand wordt dan
				  ook beschreven als zeer ellendig.) . . . . . . . . . . . . .
				  .	4	kilo
Daglooner in de Maine.
				  (Opmerking als boven) . . . . . .
				  .	4	kilo
Daglooner in Neder-Bretagne.
				  (Opmerking nagenoeg als boven) . . . . . . . . . . . . . . . . . . . . .
				  . . . . . . . . . . .	13	kilo
Maaier in
				  de Soissonnais. (Opmerking als boven) . . . . . .
				  .	5	kilo
 
		  
{==72==} {>>pagina-aanduiding<<}
 
		  Zonder nu te willen beweren, dat alleen het gebruik van vleesch de
			 krachten der bevolking voortbrengt en regelt, verdient het toch aandacht dat er
			 zooveel huwelyken in de laatstgemelde provincie onvruchtbaar zyn. Ik vind in
			 zeker dorp van de Soissonnais, op 73 huisgezinnen, slechts 98 kinderen
			 opgegeven. 
		  Het oordeel van 
			 Malthus over de verhouding
			 tusschen bevolking en voedingsmiddelen, is bekend. Maar minder bekend is de
			 opmerking die ik geloof te moeten maken, dat men by die verhouding niet alleen
			 behoort te letten op 't cyfer der bevolking, maar tevens wel degelyk op 't
			 gehalte. 't Ware te wenschen dat het gebrek aan voedingsmiddelen in
			 Nederland, zich openbaarde in minder geboorten, maar dan van een ander
			 soort. 
			  * Onze bevolking neemt normaal toe, maar... 't is er ook na,
			 of naar! 
		   
		  Gietersgezel in de Nivernais. . . . . . . . . .
				  .	106	kilo
Mynwerker in Auvergne. . . .
				  . . . . . . . . . . . . . .	13	 kilo
Wever
				  te Mamers (Sarthe). . . . . . . . . . . . . . .	17	
				  kilo
Hoefsmid in de Maine. . . . . . . . . . . . . . . .
				  . . .	35	 kilo
Waschman blanchisseur te
				  Parys. . . . . . . . .	341	 kilo
Vodderaper
				  te Parys. (Het gezin van dezen man bestaat slechts uit man, vrouw en een
				  dochtertje van 13 jaren.). . . . . . . . . . . . .
				  .	33	 kilo
 
		   
		  Ik geloof de aanspraken van den Nederlandschen werkman niet te hoog
			 te stellen, als ik voor hem vorder: minstens gelykheid met een
			 voddekrabber. Ik zal daarom hier eenige aanhalingen laten volgen uit het
			 werk van Le Play, die den toestand van zulk een industrieel voldoende
			 blootleggen, om dien te kunnen vergelyken met het bien-être van
			 den smid, den timmerman, den schrynwerker, den fabriekarbeider
			 ten-onzent, lieden die in hun bedryf toch allen een zeker kapitaal
			 meebrengen van kennis, van handigheid, bekwaamheid en kracht, terwyl de
			 voddekrabber geen andere bezitting inlegt, dan oogen, beenen, een haakstokje,
			 en wat relatie met 'n opkooper van z'n straatoogst.
{==73==} {>>pagina-aanduiding<<}
 
		  ‘La famille fait régulièrement deux repas par
			 jour. La petite fille emporte en outre à l'école un
			 troisième repas... 
		  Het déjeuner bestaat uit koffi met melk en suiker, en
			 brood. De koffi is vermengd met 25% chicorei. Het diner uit: soupe a la
			 graisse et au pain, een schotel linzen of witte boonen, ryst of vermicelli.
			 Eens in de week vleesch - dit wordt toebereid gekocht op de markt St.
			 Honoré - met aardappelen of uien. Eenmaal 's weeks: fromage de
			 Brie... 
		  ‘Quelquefois en outre on ajoute à chacun des mets
			 ci-dessus indiqués, du fromage de Brie, des pommes de terre, ou des
			 oignons frits...
‘Pendant trois mois de l'été, une fois
			 par semaine, on achète de la viande de boeuf ou de vâche, chez le
			 boucher. On en mange le premier jour une partie bouillie et chaude, puis, le
			 deuxième jour, le reste froid avec de l'huile ou du vinaigre; on mange
			 deux autres jours de la soupe au pain, et de la salade; pendant les trois
			 autres jours, diverses sortes de légumes, achetés ordinairement
			 dans le temps où ils abondent, parfois aussi en temps de
			 primeur... 
		  En temps de primeur... verbeeld u... jonge dopërten! En
			 onze Nederlandsche werkman? 
		  Maar ik spreek hier niet van een werkman, ik spreek van een
			 vodderaper. 
			 Le Play noemt hem, uit
			 beleefdheid of ter-bekorting: ouvrier, en dit moge juist wezen in
			 wetenschappelyk-économischen zin, op den maatschappelyken eertitel van
			 werkman heeft de voddekrabber geen aanspraak. 
		  ‘l'ouvrier prend quelquefois en rentrant le soir, un morceau
			 de pain...
‘l'enfant emporte chaque matin en s'en allant à
			 l'école, deux tartines faites de pain tendre... 
		  Pain tendre... fyn witbrood... een
			 voddekrabberskind! 
		  Ik gun het aan 't meisjen, o ja! Maar... wat krygen de kinderen
			 van onze werkluî mede naar school? Ik herinner me hoe eens te
			 Brussel, een dienstmeisje weigerde roggebrood te eten, dat ik als
			 zeldzaamheid had meêgebracht uit Holland. Ze zei: c'était pour
			 les chiens et les chevaux. Ik beweer niet dat dit meisje daarin gelyk had.
			 Ik haal 't maar aan om te doen zien welke pretentiën er in 't buitenland
			 gemaakt worden door personen uit den geringen stand. Al keurt men nu die
			 aanspraken af, er blykt uit: aan welke pretentiën ze gewoon zyn, welke
			 aanspraken hun toestand blykt te veroorloven. 't Is er ver af, dat wy den
			 werkman ten-onzent zouden hoeven te berispen over te groote keurigheid. Maar ik
		  	erken dat diensboden vaak lastig zyn. Ze zyn be-
{==74==} {>>pagina-aanduiding<<}
dorven door
			 te nauwe aanraking met halve fatsoenlykheid, of fatsoenlyk onfatsoen. 
		  Wit brood dus, en: 
		  ‘du pain tendre, et une compôte de fruits... 
		  Compôte de fruits... een voddekrabberskind! Zeer goed.
			 Ik gun het dat meisje nog-eens, en hartelyk, maar... de kinderen van
			 onze werkluî, wat krygen zy meê naar school? 
		  ‘la famille mange une grande quantité de fruits, et
			 elle fait comme réjouissance, quatre repas copieux chaque
			 année...
‘l'habitation située à un
			 deuxième étage, consiste en une grande chambre (six mètres
			 sur trois) ayant vue sur un jardin...
‘le mobilier est proprement
			 entretenu; il est simple, sans indiquer ledenûment; quelques
			 objets, tels qu'un fauteuil, une montre, une
			 bibliothèque, indiquent une tendance au luxe bourgeois. Les
			 vêtements des deux époux sont propres. Ceux de la petite fille ont
			 même un certain dégré d'élégance... 
		  Een bibliotheek... élégance in de kleeding van
			 het kind! En onze werklieden? 
		  Nu volgt het hoofd: récréation: uitspanning van
			 't gezin des voddekrabbers. 
		  De schryver erkent dat dit door hem gekozen voorbeeld geen type is
			 van 't geheel. Dit zou ook ongerymd wezen. Het voorbeeld heeft niet ten-doel te
			 bewyzen: hoe de vodderapers te Parys leven. Het toont aan: hoe 't
			 leven te Parys voor een vodderaper mogelyk is. 
		  ‘les principales qualités de l'ouvrier, le
			 développement de l'esprit réligieux, l'habitude de la
			 réflexion, et l'amour de la famille, se révèlent dans le
			 choix de ses récréations. Toutefois celles-ci se ressentent aussi
			 de la pénurie du ménage... 
		  Een pénurie die den Nederlandschen werkman zou
			 voorkomen als weelde. 
		  ‘sa distraction habituelle est de s'entretenir avec sa fille,
			 et de lire à haute voix la bible, ou un autre livre
			 réligieux... 
		  De man, hoewel van geboorte Italiaan en katholiek, heeft neiging tot
			 het protestantisme. 
		  ‘en accompagnant cette lecture de réflexions et de
			 commentaires, souvent empreints d'une profonde connaissance de la vie, et du
			 coeur humain...
{==75==} {>>pagina-aanduiding<<}
 
		  Men vindt dit veel by menschen die 'n zwervend leven leiden.
			 Herders, bedelaars, Chaldeën, woestynbewoners, Zigeuners, nomaden,
			 volkeren of individuen zonder vaste woonplaats, schynen uit hun omdwalen iets
			 eigenaardigs optedoen. (378) De man van wien hier
			 sprake is, had veel gezworven. Onder anderen was hy in z'n jeugd te Harderwyk
			 geweest, en werd daar aangenomen als Nederlandsch held. Het schynt dat die
			 betrekking hem niet aanstond. Altans hy liep weg, en is dus aan den
			 Nederlandschen Staat z'n handgeld schuldig. Maar ik vind beter dit niet terug
			 te vorderen, schoon 't een prachtig onderwerp wezen zou voor Kamerspeeches en
			 geleerde diplomatieke verwikkelingen. Ik beweer dat de man z'n handgeld ruim
			 vergoedt door de gelegenheid die hy ons geeft, om den toestand van 't
			 Nederlandsch Volk te vergelyken met den toestand elders. Mocht ons braaf
			 ministerie hem lastig vallen om die schuld, dan stel ik m'n lezers voor, dat
			 gezamenlyk voor hem te betalen. Het zou m'n geweten bezwaren, als ik 'm door
			 myn schryven in ongelegenheid bracht. 
		  Wat overigens dat lezen aangaat van bybel en godsdienstige
			 boeken, niet dáárdoor is de man goed van gedrag, niet
			 dáárdoor weet hy zich in z'n lage maatschappelyke betrekking te
			 verheffen tot een denker. Juist andersöm. De man is een denker, hy
			 houdt van onderzoek, dat en zóó is hy geworden door
			 loopbaan en neiging. Z'n lezen is gevolg, geen oorzaak van zyn
			 zedelyke hoogte. Hy zoekt waarheid, en als-i ten-slotte bemerkt dat die
			 niet te vinden is in z'n lectuur, zal hy z'n bybel wegwerpen en de verloren
			 inspanning betreuren, tenzy deze hem den weg wees naar betere bronnen van
			 kennis, of de behoefte daaraan opwekte. 
		  Wie de juistheid van myn oordeel over bybelsche lectuur betwyfelt,
			 lette op de liederlykheid, neen... op de smakeloosheid van onzen
			 geringen stand, die zooveel tractaatjes leest. Al die crinolienzangers hebben
			 bybels in huis. 
		  ‘les plus grands plaisirs de la famille sont les quatre repas
			 des jours de Noël, du Mardi-gras, de Pâques, et de Pentecôte.
			 Le mets composant ce repas est un macaroni au beurre et au fromage. On y ajoute
			 un litre de vin.
L'ouvrier ne fréquente point les autres familles
			 des chiffonniers; il ne boit jamais avec eux. Huit fois par an, il va faire un
			 petit repas à la barriére, avec sa femme et sa fille. Il
			 mâche les bouts de cigare qu'il ramasse dans la rue. La femme achete du
			 tabac à priser. L'un des plus grands plaisirs des parents est de faire
			 de temps en temps un petit cadeau à leur enfant... 
		  Ik stap voor ditmaal af van het werk van Le Play, dat een
			 gezette studie overwaard is. Het geeft stof tot vergelyking en 
{==76==} {>>pagina-aanduiding<<}

			 diep nadenken. Ook tot op- en aanmerkingen. Die allen te voorzien en te
			 beantwoorden, zou mij te-ver leiden. Bovendien, veel aanmerkingen maak ikzelf.
			 Wat een Franschman soupe noemt, is dikwyls slechts een lauw zout
			 watertje met wat broodkruimels. Hy geeft vaak mooie namen aan onbeteekenende
			 dingen. 't Woord bibliothèque moet waarschynlyk vertaald worden
			 met boekerekje. Compôte aux fruits zal wel beduiden
			 gekneusde appelen, meer niet, enz. 
		  Doch... laat ons zien wat hier-te-land wordt gebruikt. In
			 Nederland is volgens officiëele opgaven - die ditmaal juist zullen wezen,
			 wyl de cyfers moeten overeenstemmen met de ontvangen accyns - in
			 één jaar aan rundvleesch gebruikt voor veertien miljoen
			 gulden. 
			  * 
		  Dat is dus gemiddeld ruim vier gulden per hoofd. 
		  Dit cyfer is welsprekend. Hier is geen sprake van weelde, van
			 overdaad. Hier helpt geen godsdienstige afkeer van alles wat lykt naar
			 vroolykheid, pret, wereldschen zin. Hier wordt gesproken van 't
			 noodige. 
		  Wy beklagen hier den werkman, niet omdat-i verstoken is van
			 Oostersche pracht, van parysche verfyning... 't is hier om vleesch te
			 doen, om vleesch dat in zyn weiden groeit. Vleesch van de runderen die
			 hy ziet grazen, die hy loeien hoort in 't veld. Vleesch, dat-i ziet te-koop
			 hangen in de winkels der slachters. Vleesch, dat-i ziet wegvoeren naar
			 Engeland... 
		  Vleesch, dat hy overal ziet of waarneemt... behalve op zyn
			 tafel, behalve op zyn schotel, behalve inzyn maag. 
		  Vleesch, dat-i noodig heeft om gezond te zyn naar ziel en lichaam.
			 Om 't werk te verrichten dat van hem geëischt wordt. Vleesch, dat zich in
			 hem zou behooren omtezetten in spieren en bloed, met evenredige levenslust,
			 wilskracht en energie. 
		  Is 't niet treurig? 
		   
		  Men heeft op dit cyfer van vier gulden 's jaars per hoofd deze beide
			 aanmerkingen gemaakt: 
		  De opgave van 14 millioen gulden aan geslacht rundvleesch,
			 berust op de geboekte accyns. Er kan gesloken zyn. 
		  Ja, zéker is er gesloken. De hatelyke accyns wordt zooveel
			 mogelyk ontdoken. Wie durft het wraken? Maar aannemende dat het geslokene 10
			 pct. bedraagt van 't aangegeven cyfer - méér zal men toch niet
			 durven stellen - dan verhoogt dit de waarde van 't door één
			 persoon 's jaars genoten rundvleesch, tot op nog geen ƒ 4½.
			 Verandert dit iets aan de zaak? Bovendien, 
{==77==} {>>pagina-aanduiding<<}
 de vraag is niet, of de
			 arme, de werkman - jazelfs de middelstand voor een groot deel - of hy voor
			 vier gulden per hoofd aan vleesch gebruikt, dan wel voor vier en een
			 half?... de treurige waarheid is: dat al die personen geen
			 vleesch gebruiken. Dit immers volgt uit de opmerking, hoevelen er in die
			 veertien-millioen deelnemen voor vyftig gulden, voor honderd, tweehonderd
			 gulden 's jaars, en meer. 
		  Een tweede aanmerking was deze: 
		  De geringe man gebruikt by voorkeur varkensvleesch of spek.
			 Varkensvleesch eet hy weinig. Het is te duur. Spek gebruikt hy wanneer-i dat
			 betalen kan - straks zullen we zien of en in hoeverre dit het geval is - maar
			 hy gebruikt het niet by-voorkeur. Volstrekt niet. Althans niet
			 by-voorkeur van smaak. Evenmin omdat hy zich bemoeit met berekeningen
			 over voedingsvermogen of verwarmingskracht van 't vet. Dit laatste zou
			 bovendien 's zomers geen reden zyn om spek te eten. 
		  Het gebruik van spek by den arme, heeft 'n andere reden. Hy heeft
			 vet noodig om aardappelen te slikken. Wat het vet in de
			 maag uitwerkt, gaat hem niet aan, hy gebruikt het voor de keel.
			 Scheikundigen die in filanthropie doen - ik bedoel dezulken die by hun
			 wetenschap gezond verstand kunnen gebruiken, en niet uit boekerigheid
			 afkeerig zyn van de onomstootelyke waarheid der feiten - worden
			 uitgenoodigd eens de voedingskracht te ontleden van 't maal dat byv. de
			 amsterdamsche werkman gebruikt. Daarby is van vleesch geen spraak. En
			 zelfs meestal niet van vet. Het surrogaat daarvan is
			 ‘kattenburger doop’ namelyk: water en azyn. 
		  Men zou 't den soldaat niet durven voorzetten. Jazelfs den gevangene
			 niet. En men bedenke dat de werkman arbeiden moet, dus meer behoefte
			 heeft aan goed voedsel, dan gevangenen of militairen. 
		  Wie officiëel in den kost is by den Nederlandschen Staat - door
			 misdryf of conscriptie dan - heeft aanspraken. Hy kan reclameeren.
			 Dit kan de werkman niet, naar 't schynt. En daarom doe ik 't voor hem,
			 by dezen. Men schynt te meenen dat de arbeider geboren is tot onthouding,
			 verdriet, geloof, vermoeienis, zweet, hongerlyden en berusten. Ik geloof aan
			 vooruitgang. Tot alle vooruitgang is beweging noodig. Die beweging ontbreekt in
			 Holland. De arme teert zwygend weg. Hy heeft de geestkracht niet om verbetering
			 van z'n lot te vorderen, en juist datzelfde lot belet hem om te geraken tot
			 geestkracht. Dit alles loopt rond in 'n fatalen kring die verbroken moet
			 worden. En dit kan wel. Ik zal 't beproeven. 
		   
		  Ik wil hier 'n opmerking tusschenvoegen, die geheel thuishoort
			 
{==78==} {>>pagina-aanduiding<<}
 op economisch terrein, en die ik dringend aanbeveel in de attentie
			 van heeren filanthropen. Hoe komt het, dat een slaaf in Oost of West -
			 vóór de afschaffing 
			  * - geldswaarde had, en dat het Nederlandsch individu
			 geen geldswaarde heeft? 
		  Een slaaf kon door matig werk, de kosten opbrengen van z'n
			 onderhoud. Men was door eigenbelang genoopt - en waar dit zweeg, door de wet
			 gedwongen - hem te onderhonden. De meester verschafte hem deksel en voedsel,
			 beiden in overeenstemming met z'n behoeften. Jazelfs was 'n eigenaar den slaaf
			 ondersteuning schuldig, in-geval van ziekte of verwonding. Al deze uitgaven
			 konden bestreden worden uit de winsten die de arbeid van den slaaf afwierp.
			 En bovendien werd uit die winst gedekt: de rente en risico van 't voor
			 inkoop van den slaaf betaalde kapitaal. 
		  Eilieve, welk kapitaal zou men durven uitgeven voor een werkman
			 ten-onzent? - Wie zou hem - onder verplichting van behoorlyk
			 onderhoud - durven koopen, wanneer hy mocht te-koop gesteld worden?
			 Niemand.
{==79==} {>>pagina-aanduiding<<}
 
		  Een afrikaansch dier van 't genus: homo, had geldswaarde. De
			 eigenaar eener negerin die verloste, deed winst. 
		  Een Nederlandsch dier van dat genus, heeft geen waarde. Elk
			 kind dat hier ter-wereld komt, is 'n lastpost. 
		  Ginds brachten de geboorten rykdom aan. Hier vermeerderen zy de
			 armoede. Daar stal men kinderen en menschen. Hier legt men ze
			 te-vondeling. Gemeenten of armbesturen kibbelen en procedeeren om 't
			 eigendomsrecht van zich afteschuiven. 
		  Hoe is dit, filanthropen, christenen, wereldbeschavers? Hebben al uw
			 bemoeienissen niets voortgebracht dan dit? Niets dan dat gy op uw eigen
			 pryscourant den mensch hebt gebracht beneden de waarde van een rund? 
		  Hoe, die zwarte slaverny was zoo afschuwelyk, hebt gy gezegd... dat
			 verkoopen en koopen van menschen streed tegen uw gevoel, wyl de koopwaar
			 werdt gelykgesteld met paarden, kalveren of ander vee... en gy ziet het
			 koelbloedig aan, dat in ons land, in 't land der witte slaverny,
			 uw eigen landgenooten ver beneden dat vee staan? Het stuitte u nooit,
			 dat de eigenaar van een kalf waarde ontvangt voor z'n beest, en
			 dat in uw land niemand eigenaar zou willen wezen van een
			 mensch, dan onder schadeloosstelling voor den last van 't bezit? Het
			 hindert u niet dat een neger of koebeest bate was of is, en uw arme
			 landgenoot schade? Het kalf plus, de mensch minus? 
		  Hoe is dit, filanthropen? 
		  Het afschuwelyk menschenslachten in Dahomey strydt niet tegen myn
			 beweren dat de waarde van 't neger-individu, in économischen zin,
			 boven die van den blanke staat. Dat slachten zou ophouden, als men dien koning
			 - koning! - geld bood voor z'n offers. Maar geldbieden voor een
			 mensch... foei! Slachten, en toelaten dat-i geslacht wordt, is veel
			 menschelyker, niet waar? 
		  Wat overigens die afschaffery van 't slavenstelsel aangaat, herinner
			 ik my een voorval dat de hartelyke innigheid kenschetst van de uithangmannen by
			 zulke bewegingen. 
		  Voor tien, twaalf, jaar woonde ik, in een maçonnieke loge, de
			 receptie by, van iemand die naar Berbice of Demerary
			 zou vertrekken. By 't gezellig onderhoud dat er volgde op de ceremoniëele
			 behandeling der zaak, vraagde en kreeg een oud advokaat het woord. Hy
			 ‘broederde’ vreeselyk, en had tot tekst zyner toespraak gekozen:
			 de slaverny. Nu weet ik niet recht, of 't wel te-pas kwam - want ik meen
			 dat de slaverny al lang was afgeschaft in de kolonie waarheen de nieuwe
			 ‘broeder’ vertrekken zou - maar hoe dit zy, al had dan de jonge
			 metselaar de toespraak niet noodig, de spreker had de slaverny noodig om z'n
			 toespraak te houden. 't Duurde lang. Het was een pelotonsvuur 
{==80==} {>>pagina-aanduiding<<}
 van
			 woorden als: vertrapt menschenrecht, allemaal gods kinderen, rechten der
			 natuur, beschaving, zedelykheid, broederschap, en wat er verder by zoo-iets
			 hoort. Hy waarschuwde den broeder, hy onderrichtte den broeder, hy vermaande
			 den broeder, hy smeekte den broeder, en hy dreigde den broeder. Alles in 't
			 belang van de arme negers. De wyn verschaalde er van, en ik denk dat de nieuwe
			 broeder - als ten-minste z'n hart goed was - zich voornam zyn slaven nooit te
			 straffen met zulke lange toespraken. 
		  Na den toast - of de preek - zei ik, niet als speech, maar zoo-als
			 men spreekt in gezelligen kring, dat ook ik de slaverny afkeurde, maar dat er
			 dikwyls iets liefs werd gevonden in de verhouding tusschen slaaf en eigenaar.
			 Ik vertelde, hoe 'k eens een klein slavejongentje had hooren zeggen tot 'n
			 vryen loonbediende: houdje stil, zwyg... jy moogt niet meespreken... ik
			 hóór by minheer, ik ben z'n eigen kind (saya toewan poenja
			 anakh sendiri, loe tjoema orang-sewah) jy bent maar 'n huurmensch. En ik
			 haalde eenige feiten aan waaruit bleek dat er - by al die gruwelen die er door
			 slaverny ontstaan - toch nu-en-dan iets goeds kan voortvloeien uit het stelsel,
			 al deugt dan ook dat stelsel zelf niet. Ik meende onpartijdig te oordeelen daar
			 ikzelf nooit slaven bezeten had, nooit langer altans dan na 't koopen noodig
			 was tot vrygeven. 
		  Maar zie, de advokaat werd boos. Nu onderging ik een speech
			 die hierop neerkwam, dat alle menschen die 'n groot deel van hun leven hadden
			 doorgebracht in landen waar de slaverny bestond, verdorven waren van hart,
			 verstompt van gevoel, enz. 
		  Ik droeg myn lot geduldig. En toen 't uit was, vraagde ik het woord,
			 ditmaal vormelyk. 
		  Ik zeide: ‘dat ik geroerd was door de toespraak van den
			 broeder. Dat ik inzag geen behoorlyk Nederlandsch hart te hebben. Dat dit my
			 zeer speet. Dat ik verging van wroeging over de smetten in m'n bloed.
			 Dat ik alles toestemde wat de broeder dáárover, en over de
			 slaverny, had georeerd, of oreeren zou. Dat ik berouw voelde... 
		  Hier haalde 'k m'n portefeuille uit, en vraagde een blaadje of
			 bord. 
		  ‘dat ik m'n berouw toonen wilde... 
		  Ik nam wat bankpapier, en legde dat op het blaadje. 
		  ‘dat ik naar myn vermogen wou meêwerken tot het
			 vrykoopen van slaven... 
		  Ik bood den broeder 't bord aan. De man was ryk. 
		  ‘en dat ik niet twyfelde of de broeder die zoo schoon
			 gesproken had... 
		  De ‘broeder’ was opgestaan, en zocht z'n hoed... 
		  Ik heb 'm nooit weêrgezien.
{==81==} {>>pagina-aanduiding<<}
 
		  Nog-ëens, filanthropen, hoe is dit? Waarom toch hebt
			 gyzelf de slaven niet vrygekocht? Waarom laat ge uw menschenliefde
			 betalen door den arme die meê bydraagt tot het budjet, waarop de afkoop
			 geaffecteerd is? 
		  De zwarte slaverny was inderdaad in beginsel een gruwel,
			 maar... ze was openlyk, oprecht, frank. En: de slaaf werd beschermd door de
			 wet. 
		  Wie beschermt den witten slaaf? Wie verzacht of geneest den kanker
			 van de blanke slaverny? Ook dàt is een gruwel, filanthropen, en
			 een gruwel met toebehooren van huichelary en valsheid. 
		  De invoering eener gereglementeerde slaverny, met
			 verplichting aan den kant des meesters, om z'n eigendom behoorlyk te
			 onderhouden, zou voor zoo menig Nederlandsch werkman een weldaad wezen... als
			 ze bestaan kon. Maar niemand zou iets durven bieden voor 'n blanke, en daarom
			 is 't onmogelyk. Daarom, en niet omdat onze zeden zouden verheven zyn boven de
			 begrippen die slaverny dulden. Integendeel, ze staan daar beneden, en bedekken
			 haar zelfzuchtig terugdeinzen voor de verantwoordelykheid van 't patronaat, met
			 'n valsch kleursel van eerbied voor menschenrecht. 
		  De christelyke beschaving is fyn en slim in haar berekeningen. 
		  Zy zegt: gy moogt niet verkocht worden... ze meent: ik wil u
			 niet koopen. Zy zegt: ik wil niet dat gy slaaf zyt... ze meent: ik
			 wil uw eigenaar niet wezen. Zy zegt: behoud uwe waarde als
			 mensch... ze meent: ik wil myn kapitaalswaarde niet verliezen. Zy zegt:
			 geen vernedering voor u... ze meent, geen schade voor
			 my. 
		  Want, de werkman in onze maatschappy is slaaf. Z'n
			 maag levert hem gebonden over, aan ieder die hem 'n maal aardappelen met
			 azyn betaalt. Hy is slaaf, minus 't recht op onderstand,
			 minus registratiekosten, minus gezegelden koopbrief, minus
			 rente en risico. 
		  Ja, zonder risico. Want als-i ziek wordt, ongeschikt om te arbeiden,
			 oud, gebrekkig... welnu, dan huurt men een nieuwen slaaf die werken kan, en
			 betaalt hem als 'n voorganger, met 'n maal aardappelen daags... 
		  Moeten dan de fabrikanten hun betaling verhoogen, de werkbazen hun
			 loon? Volstrekt niet. Dit kunnen zy niet. Die betaling is geregeld door de
			 verhouding van vraag en behoefte. Er kunnen evenwel maatregelen genomen worden
			 om die verhouding gunstiger te maken. Altans men kan zich die vraag
			 voorleggen. Maar dit behoort in de volgende afdeeling, of liever, ik zal
			 later de kwestiën over tarief en vryhandel - want op dit
			 terrein hoort 
{==82==} {>>pagina-aanduiding<<}
 deze zaak voor 'n groot deel thuis - afzonderlyk
			 behandelen. 't Is heel eenvoudig gelyk alles, wanneer men maar in
			 oprechtheid zich voorstelt: wat de vraag is, en niet met infame
			 bruggemanstaktiek byten hakt, om wat te verdienen aan onnoodige plankjes.
			 (340) 
		  Weinig vraagstukken zyn onöplosbaar, en 't zou wel heel
			 ongelukkig wezen, als 't zoeken naar voldoend levensonderhoud onder die weinige
			 kwestiën behoorde. Zoo-als nu de zaken staan, noem ik den toestand van ons
			 Volk schandelyk. Zeven-achtste deel der gehuwde mannen moeten de
			 vruchtbaarheid hunner vrouwen verwenschen, en zeker zouden de vogeltjes die zoo
			 vroolyk spys zoeken en vinden voor hun jongen, met minachting
			 neêrzien op 't verwaand menschdom, als ze wisten hoe schraal de tafel
			 bereid is, waarom 't aanzit. 
		  Ik zeide dat er in Nederland dooréén slechts voor
			 vier gulden 's jaars aan rundvleesch wordt genoten door elk individu. Of
			 liever, dat zoo velen in 't geheel geen vleesch eten. En ik heb reeds
			 eenige opmerkingen beantwoord, die ik op deze meêdeeling verwachtte. Nu
			 zal ik dezelfde treurige waarheid eens betoogen langs anderen weg. Stel dat de
			 opgaven der accynsen onjuist zyn. Dat er veel wordt gesloken, zooveel
			 zelfs dat er in Nederland, niet voor veertien millioen gulden 's jaars, maar
			 voor tien of twintig malen méér aan runderen wordt geslacht. Waar
			 blyft dan dat meerdere vleesch? Wie koopt het? Wie gebruikt het? 
		  De werkman? Immers neen, want al berekende men dat er honderdmaal
			 meer vleesch ter-sluik werd ingevoerd en geslacht dan aangegeven is, dan blyft
			 het toch altyd waar, dat de betaling daarvan de middelen van den werkman
			 te-bovengaat. 
		  Stel verder - maar 't is zoo niet! - dat hy liever
			 schapenvleesch gebruikt, of spek. Neem zelfs aan dat die spyzen gezonder zyn,
			 voedzamer, meer warmte ontwikkelend. 
		  Dit belet dan toch niet, dat ook dat schapenvleesch moet worden
			 betaald met 25 à 30 centen, en varkensvleesch met 35 à 40 centen
			 het pond. 
		  Vanwaar bekomt de werkman die centen, die stuivers? Vanwaar vooral
			 bekomt hy de guldens, waartoe ze aangroeien als men rekent by week of
			 maand? 
		  Ik geef u hier de begrooting van een hollandsch huisgezin. Later
			 hoop ik er meer te publiceeren, en ik zal ze den Koning voorleggen, opdat hy
			 wete hoe de arme drommels gevoed worden, die zoo schreeuwen en
			 geestdriften, als hy Amsterdam bezoekt. Kan de Koning 't helpen... vraagt ge?
			 Dit beweer ik niet. Maar wel beweer ik, dat een Koning zulke dingen weten moet,
			 en dat de ministers behooren weggejaagd te worden, die hem onkundig laten van
			 den toestand des Volks. 
		  
{==83==} {>>pagina-aanduiding<<}
 
		  Budjet van een huisgezin te Amsterdam. Inkomen: Zes
			 gulden in de week, vrye woning en vry brandstof. Sterkte: man, vrouw, drie
			 kinderen van 7 tot 10 jaren. 
		  De man was vroeger by de kavallerie, en heeft z'n paspoort bekomen
			 wegens expiratie van verplichte dienst. Hy heeft daarop z'n vorig beroep
			 hervat, en dient nu sedert veertien jaren als knecht op 'n houtzaagmolen. Z'n
			 patroon legt loffelyke getuigenis af over z'n gedrag. ‘Hy drinkt
			 niet’ en doet goed z'n werk. 
		   
		  UITGAVEN:	Centen daags.	In de
				  week.
Aan brood. . . . . . . . . . . . .. . . . . . . .
				  . . . . . . . . . .	22½	ƒ
				  1,57½
Aan hoofdspys voor 't middagmaal. . . . .
				  . . . . . . . . . .	20	ƒ 1,40
Dit bestaat
				  uit 5 kop aardappelen, of 2 kop erwten, of 2 pond
				  meel.	 	 
Aan zout. . . . . .
				  . . . . . . . . . . . . . . . . . . . . . . . . .	-	ƒ
				  -,7½
Aan boter, ½ ons daags. . . .
				  . . . . . . . . . . . . . . . .	5	ƒ
				  -,35
Aan vet, ½ ons daags. . . . . . . .
				  . . . . . . . . . . . . . .	5	ƒ
				  -,35
Aan peper, azyn, mostert, meel voor saus. . . . .
				  . . . . . 	-	ƒ -,15
Aan koffi, 2
				  ons in de week. . . . . . . . . . . . . . . . .	-	ƒ
				  -,26
Aan gebrande stroop id. . . . . . . . . . . . . .
				  . . . . . . . 	-	ƒ -,03
Aan melk,
				  ½ kan daags. . . . . . . . . . . . . . . . . . . . .
				  	3	ƒ -,21
Aan karnemelk, eens in
				  de week,
     4 kan. . . . . . . . . . . .
				  . . . . . . . . .ƒ 0,10
     3 ons
				  meel. . . . . . . . . . . . . . . . . . ƒ -,06
				  
     1½ ons stroop. . . . . . . . .
				  . . . . . . ƒ -,04½	-	ƒ -,20½
Aan olie voor licht, in de week. . . . . . . .
				  	-	ƒ -,09
Aan zeep, styfsel, blauwsel, droogwater, in de
				  week	-	ƒ -,20
Aan garen, band,
				  sajet . . . . . . . . . . . . . . id.	-	ƒ
				  -,20
Aan contributie aan 't begrafenisfonds
				  id.	-	ƒ -,18
Aan schoolgeld voor een kind. . . . . .
				  id.	-	ƒ -,10
Aan tabak, scheren, en soms een glas
				  Jenever.	-	ƒ -,40
Totaal. . . . . . .
				  . . . . . . . . . . . . . . . . . . . . . . . . .	 	ƒ
				  5,77½
 
		   
		  Uit de overschietende 22½ cent in de week, moet betaald
			 worden: kleeding, schoeisel, onderhoud van de meubelen, geneeskundige
			 hulp... 
		  Het spreekt vanzelf dat die 22½ cts daartoe niet voldoende
			 zyn. Mocht echter de welvarende lezer die geneeskundige hulp 
{==84==} {>>pagina-aanduiding<<}

			 onnoodig achten, en tevens de post: onderhoud van meubels (!) willen
			 schrappen, dan blyft toch altyd de behoefte aan kleeding bestaan. Het
			 schoeisel vooral is zeer duur. 
		  Ik heb my geinformeerd waaruit dit gevonden wordt, en daarop 't
			 volgend antwoord bekomen: 
		  ‘Als er byv. een hemd noodig is, wordt dat gekocht op
			 Zaterdagavend. Dan moeten de daarvoor uitgegeven 90 cts. worden
			 bezuinigd op de voeding van de volgende week. In plaats van 5 kop
			 aardappelen, worden er 3 kop daags gebruikt. In plaats van 2 kop
			 erwten, 1½ kop, in plaats van 2 ponden meel, 1½
			 pond. Dit moet zoolang worden volgehouden tot het tekort aangezuiverd
			 is. 
		  Gevraagd: Gebeurt het dikwyls dat op die wyze de
			 dagelyksche begrooting moet verminderd worden om 'n uitgaaf van Zaterdagavend
			 te verevenen? 
		  Antwoord: Ja, er is altyd iets noodig. Als ik, of
			 een der mynen een jas, broek of ander kleedingstuk moeten hebben, gebeurt het
			 wel dat ik ƒ 10 of ƒ 12 voorschot vraag van den
			 patroon. Dit moet dan worden aangezuiverd door inhouding van 50 centen
			 's weeks. Deze inhouding, gevoegd by de wekelyksche uitgaaf voor kleêren
			 en schoenen, maakt dat wy, zoolang die aanzuivering niet afgeloopen is, moeten
			 hongerlyden. In zulke dagen eten wy droog brood, en 's middags aardappelen of
			 erwten met zout, zonder boter of vet. 
		  Gevraagd: Gy hebt op uw begrooting 40 centen 's weeks
			 gebracht voor sigaren, scheren, borrels en tabak... 
		  Antwoord: Ja. Maar zeer dikwyls doe ik deze uitgaaf niet. Ik
			 gebruik zeer zelden, en dan nog weinig, jenever. Veel zou ik ook niet kunnen
			 betalen. Maar ik beken dat ik soms voel een opwekking noodig te hebben om niet
			 moedeloos te worden. 
			  * 
		  Gevraagd: Kan uwe vrouw niets verdienen? 
		  Antwoord: Als zy kan, gaat ze uit schoonmaken 
			  † en verdient
			 
{==85==} {>>pagina-aanduiding<<}
dan acht stuivers. Maar daarop kan niet worden gerekend, omdat
			 er niet altyd ‘huizen’ zyn, en ook omdat zy zich overwerkt heeft,
			 en bovendien geplaagd is met rhumatiek. 
		  Gevraagd: Wie zorgt voor uw eten als uw vrouw uit schoonmaken
			 gaat? 
		  Antwoord: Dat maakt ze den vorigen avend gereed, en ik zet het op
			 't vuur, als ik van den molen kom. 
		  Gevraagd: Wie zorgt voor uw kinderen, als uwe vrouw uit
			 is? 
		  Antwoord: De kinderen zyn op school, en krygen een boteram
			 meê. 
		  Vraag: Hoe is over 't algemeen de gezondheidstoestand van uw
			 gezin? 
		  Antwoord: Slecht. M'n kind'ren zyn zwak. Myn dochtertje van elf
			 jaar lydt, uit zwakte, aan witten vloed. De dokter zei dat ze versterkende
			 middelen moest gebruiken... 
		   
		  Bouillon, biefstuk? Zeker, dat zou goed zyn... maar: 
		   
		  ... hy zei 'r niet by, in welke apteek die te verkrygen
			 zyn. 
		  Gevraagd: Doet gy wel eens uitgaven om uzelf, uwe vrouw, of
			 kinderen eenig genoegen te verschaffen? 
		  Antwoord: Ik weet niet waarvan ik 't betalen zou. 
		   
		  En ik deed nog meer vragen welker meedeeling 't bestek van dezen
			 brief te-buiten gaat, doch waarop ik zal terugkomen by latere behandeling van
			 dergelyke toestanden. 
		  Wie nu aanmerkingen mocht te maken hebben op de begrooting van dien
			 werkman, wordt verzocht optegeven: hoe die begrooting dan zou behooren
			 ingericht te zyn? 
		   
		  Het is daarmeê als met de 1000 millioen die er in Indië
			 verloren gaan onder 't bestuur van één Gouverneur-generaal die
			 z'n plicht niet doet. Velen vinden dat cyfer overdreven, omdat ze, zoo-als vaak
			 gebeurt, de kracht der vermenigvuldiging niet kennen. Welnu, men rekene uit,
			 hoeveel er dàn in vyf- jaren tyds op onwettige manier wordt afgenomen
			 van de veertig-millioen onderdanen daarginder, en neme daarby tot maatstaf de
			 feiten in den 
{==86==} {>>pagina-aanduiding<<}
 ‘Havelaar’ en de opgaven in de
			 ‘Minnebrieven.’ Die opgaven zyn nooit
			 weêrsproken, wat ook niet doenlyk is. Wil men nu door verandering in
			 de multiplicatie (Minnebr. pag. 145, volgg.) tot 'n ander resultaat komen, tot
			 800, tot 500 millioen? Tot 200, of zelfs tot 100 millioen? My is 't voorloopig
			 wel, schoon ik de juistheid myner cyfers staande-houd. 't Komt waarlyk niet aan
			 op 'n paar millioen meer of min, als slechts het feit geconstateerd is.
			 Debat over nauwkeurigheid in slotsommen volgt later. En ik ben nieuwsgierig
			 naar 't resultaat van hen die my beschuldigen van overdryving. 't Zou waarlyk
			 komiek wezen dien 
			 van Twist te hooren beweren: 
		  - Multatuli heeft overdreven. Ik kan narekenen en bewyzen
			 dat er onder myn bestuur maar 500 miljoenen zyn verwaarloosd of geroofd...
			 jazelfs, heel stipt genomen, is 't nog 'n driegulden minder, en dus... 
		   
		  Zoo gaat het veelal. Voorgewend wantrouwen in een cyfer wordt
			 gebruikt om de waarheid aantetasten, die door zulk cyfer bewezen wordt, en die
			 waarheid blyven zou, al kòn men iets afdingen op de
			 volkomen juistheid der opgave. Hier nu, byv. de begrooting van den
			 werkman. Ik noemde 't woord hongerlyden. Nu is niets gemakkelyker dan
			 met van Twist of anderen die zoo goedkoop tot rust komen, uitteroepen:
			 overdryving! Maar ik vraag hoe men dàn die begrooting zou inrichten,
			 zoodat de man géén gebrek lydt met z'n gezin? 
		  Kom-aan, filanthropen, en gy vooral die uw eigen welvaart neemt tot
			 maatstaf om 't geheel te beoordeelen, gy die vindt que tout est pour le
			 mieux dans le meilleur des mondes possible, schryft eens voor, hoe een
			 werkman, die zes gulden in de week verdient - en al waren het twaalf! - z'n
			 uitgaven behoort te regelen, om niet z'n bestaan voorttesleepen in
			 ellende, zoo-als nu 't geval is. 
		  Zes gulden in de week voor een huisgezin! Eilieve, ik zie in 't
			 verslag van het Fonds ter aanmoediging van gewapende dienst, dat er
			 gedurende 1863, voor 84 verminkte en infirme militairen in 't
			 invaliden-gesticht te Leiden, is uitgegeven ƒ 21,950. Dit bedraagt vyf
			 gulden per hoofd in de week. Hoe kan dan een werkman, die kracht
			 noodig heeft, die arbeiden moet, met zyn gezin bestaan van zes
			 gulden? Bovendien, er worden voor zulke gestichten veel zaken in 't groot
			 en dus goedkooper ingekocht, terwyl de werkman alles ten duurste betaalt. 
		  Hoe woont overigens de arme, de minvermogende, ten-onzent?
			 Jazelfs, hoe woont 'n groot gedeelte der burgerklasse? Meermalen heb ik daarop
			 gedoeld (401, 
			 429) en zal nu geen beschryving 
{==87==} {>>pagina-aanduiding<<}
 geven van de woningen der armen. Ik ben realistisch genoeg geweest in
			 de laatste bladzyden en naar myn smaak zelfs te veel. Myne pen is moê van
			 walg. 
		  Maar over dat woonen, toch eene vraag, en 'n mededeeling.
		  
		  De vraag is deze: zouden de heeren, die onlangs fondsen van
			 anderen trachtten by-elkaêr te krygen, om hôtels op-te-zetten voor
			 reizigers, niet beter doen hun eigen geld te gebruiken tot het bouwen van
			 woningen voor armen? Maar... geen kazernes. Dit bereikt het doel
			 niet. 
		  Ik begryp dat burgemeesters-filanthropen, als ze gereisd hebben,
			 veel aanmerkingen maken op de europesche logementen, en vooral op die in
			 Nederland. Maar als ze een tydje hadden doorgebracht in 'n kelderwoning te
			 Amsterdam, geloof ik dat ze die logementen bovenal de
			 moeite van 't hervormen zouden waardig keuren. 
		  En nu de mededeeling. Ik geloof dat ze treffend is! Er bestaat in
			 Nederland eene maatschappy tot Nut van 't Algemeen. Die Maatschappy
			 houdt jaarlyks algemeene vergaderingen. De afgevaardigden der departementen
			 hebben 't recht voorstellen te doen... natuurlyk moetende strekken: tot
			 nut van 't algemeen. 
		  In de laatste vergadering werd door het departement
			 Franekeradeel voorgesteld: 
		  ‘den departementen aantebevelen, elk in zyn kring zooveel
			 mogelyk onderzoek te doen naar de gesteldheid der woningen voor den geringen
			 stand, armen of behoeftigen; of zy schadelyk zyn voor de gezondheid en den
			 welstand, en daardoor nadeeligen invloed uitoefenen op het huiselyk
			 geluk, en oorzaken zyn van kwyning, achteruitgang, zedeloosheid,
			 onverschilligbeid, verdierlyking... 
		  Ge ziet dat ik niet alleen sta in m'n oordeel over den invloed van
			 het wonen op de zedelykheid. 
		  ‘en plaatselyke maatregelen te beproeven ter verbetering
			 ten deze. 
		  Zoover 't voorstel van Franekeradeel. Nu de behandeling in de
			 zitting, volgens de gepubliceerde verslagen: 
		  ‘Het voorstellend lid licht zyn voorstel nader toe, en wil
			 zelfs by de regeering, policie- of andere maatregelen hebben uitgelokt, om het
			 voorgestelde doel te bereiken... 
		  Dat domme departement Franekeradeel! 't Verdiende waarlyk geschrapt
			 te worden van de ledenlyst der maatschappy: tot nut van 't
			 algemeen.
{==88==} {>>pagina-aanduiding<<}
 
		  Het lid Arum acht het een onbereikbaar
			 ideaal... 
		  Spoedig een eikenkroon voor dat lid 
			 Arum. Ik zei ten-onrechte dat er
			 geen uitvindingen worden gedaan door ons Volk... zie Arum eens!
			 Het heeft idealen weten te ontdekken - en onbereikbare nog-al! - in dingen
			 waarin ikzelf ze niet zou gevonden hebben, ik, de droomer by uitnemendheid. En
			 Arum vindt nog meer uit. Dat dichterlyke lid beweert: 
		  ‘dat het onderwerp in kwestie niet ligt op den weg
			 der maatschappy tot nut van 't algemeen... 
		  Ik vraag: wat ligt er dàn op dien weg? Tractaatjes? Bybels?
			 Histories van brave hendrikken? Ik zou 't een schoone weg vinden, die tot
			 nut van 't algemeen leidde naar behoorlyke woningen, al struikelde men dan
			 niet op die wandeling over bundels preeken en verhandelingen. Maar ik schyn dit
			 mis te hebben. Altans naar 't oordeel der afgevaardigden van onze maatschappy -
			 tot nut van 't algemeen, vergeet dit niet! - had het dichterlyke
			 Arum gelyk, en 't praktisch-domme Franekeradeel
			 ongelyk: 
		  ‘Het voorstel werd by acclamatie
			 verworpen... 
		  Is 't niet bedroevend? Gy begrypt dat er onder die
			 acclameerende afgevaardigden, veel dominees zyn. Moesten ze niet in
			 natte kelders worden gestopt, om daar door nauwte en vuil, door vocht en stank
			 wat menschelykheid te leeren by hun godsdienst, of liever
			 in-plaats daarvan? 
		   
		  II. Veel van 't verkeerde is te wyten aan onze
			 Staats-instellingen. 
		   
		  Algemeenheid van grieven lokt uit tot het bedenken van specieuse
			 antwoorden. Een byzondere klacht eischt 'n verklaring die op de zaak past, maar
			 zoodra een grief herhaaldelyk en van alle zyden wordt ingebracht, componeeren
			 de betrokkenen een adagio dat de verantwoordelykheid schynt te dekken.
			 Als gy of ik een brief verliezen, die ons werd toevertrouwd ter bezorging,
			 zouden we verdriet voelen over dat geval. We zouden ons moeite geven om den
			 klager tevreden te stellen door 't opgeven der redenen van het verlies, en door
			 de meest mogelyke inspanning om 't verlorene terug te vinden. Maar by de
			 postkantoren, waar herhaaldelyk brieven zoek-raken, heeft men 't
			 makkelyker geoordeeld eens-vooral 'n paar frazen te bedenken, waarmeê
			 alle klagers worden afgescheept:
{==89==} {>>pagina-aanduiding<<}
 
		  - M'nheer, als de brief waarnaar ge vraagt, hier is aangekomen,
			 is hy bezorgd. Klager exit. 
		  - M'nheer, als uw brief hier op de post is gedaan, is hy
			 verzonden. Klager exit. 
		  - M'nheer, kunt gy verzekeren dat het opschrift luidde
			 zoo-als ge zegt? Men kan zich vergissen in 't schryven van 'n adres... Dat
			 is waar: klager exit. 
		  Zulk een algemeen geldend antwoord - ik zeg dat zulke
			 antwoorden als regel, niet gelden - zoo'n deun is er ook
			 uitgevonden, om alle klachten over den toestand des volks te smoren, wanneer
			 men die in verband brengt met onze Staatsinrichting. Dat antwoord luidt: 
		  Dit is de zaak niet van de Regeering. 
		  Het volk is zedeloos en onzedelyk... dit is de zaak niet van de
			 Regeering. 
		  Het Volk is dom... dit is geen Regeeringszaak. 
		  Het Volk lydt honger, 't Volk woont ellendig, 't is uitgeput,
			 malingre, moedeloos...geen zaak van de Regeering. 
		  Al die dingen liggen niet op den weg der Regeering, om te
			 spreken met Arum en met de heele nuts-maatschappy, behalve 't nobele
			 Franekeradeel. 
		  Eilieve, wat ligt er dan toch wèl op dien weg? Wat, in 's
			 hemelsnaam, gaat dan der Regeering wèl aan? Of gaat haar niets
			 aan, ligt er niets op haar weg, dan 't kibbelen over 'n plaatsje voor
			 dezen of genen staatsman? 
		  Waarlyk, de heele Regeering lykt op 'n spoorweg-maatschappy die
			 vergeten zou de treinen te doen loopen, om zich alleen bezig te houden met het
			 benoemen van conducteurs. Ik kom daarop terug. 
		   
		  Wat men in Nederland vryheid noemt, is niets dan een lafhartig en
			 wantrouwend verdeelen van verantwoordelykheid. Zie daarover m'n Ideen 
			 5, 
			 6, 
			 7, 
			 8, 
			 9, 
			 119, 
			 120, 121, 
			 135, 
			 326, 
			 329, 
			 330, 
			 332, 
			 333, 
			 334, 
			 335. 
		  Uit vrees voor tyrannie heeft men alles zoo ingericht, dat het
			 lydende Volk zich op niemand beroepen kan. Een grondwetkoning is zoogenaamd
			 onschendbaar, dus: niet aansprakelyk. Hy is verantwoord, wanneer-i zich stipt
			 houdt binnen de beperkingen van zoo'n instrument, en wel genoodzaakt, om niet
			 meineedig te worden, verstand, oordeel, bekwaamheid, goeden wil, hoogere
			 inzichten, alles wat in hem is, voor 'n groot deel te besteden aan 't
			 bestudeeren van militaire modes. Dit is zoo erkend, dat reeds by de opvoeding
			 en opleiding van aspirant-koningen, alles wordt geregeld op 'n wyze die ze
			 vatbaar maakt voor latere onbeduidendheid. (117)
{==90==} {>>pagina-aanduiding<<}
 
		  Dat koningen soms gaarne wat meer en wat anders doen, is onlangs
			 gebleken by den hollandschen watersnood. En men ziet die aandrift om toch
			 óók eens iets te mogen wezen of te doen zonder verlof van den
			 minister, overal by brand en dergelyke ongelukken. Altyd is daar 'n koning of
			 prins by. Wel loopen ze dikwyls in den weg, maar mag dit worden kwalyk genomen,
			 als men nagaat dat zoo'n voorval een der weinige gelegenheden aanbiedt, die hun
			 den moed geven tot école buissonnière? Laat ons billyk
			 zyn, en zacht oordeelen over personen die - alleen onder al hun medeburgers -
			 verstoken zyn van 't recht zichzelf te wezen. 
		  Een koningszoon moet, om eenmaal zyn beroep goed waartenemen, z'n
			 karakter dooden, z'n geest uitblusschen, z'n wil onderdrukken. Om wat te wezen,
			 moet-i niets zyn. De grondwet leert dat-i eenmaal zal te teekenen hebben wat
			 men hem voorlegt, en dat z'n hoogste verdienste of bekwaamheid wezen zal, geen
			 bekwaamheid of verdienste te bezitten. 
		  Waar individueele verdienste bestaat - en men ziet dit
			 meestal by vorsten die niet werden opgevoed als troonopvolgers - is hun
			 hoofdstreven, te verbergen dat ze minder onbeduidend zyn dan de grondwet
			 voorschryft. Ze moeten dan hun bekwaamheid verstoppen, als 'n schuchter meisje
			 haar gevoel. 
		  Niets zou dus onbillyker wezen, dan een grondwet-koning aansprakelyk
			 te houden voor de ellende des Volks. Hy mag zich zelfs niet bemoeien met de
			 publieke zaak, en staat dus beneden ieder ander. Wanneer byv. een koning de
			 zaken inzag als ik, zou hy 't recht niet hebben, daarover openlyk te
			 klagen als ik. Zyn plicht zou bestaan in 't nalaten van wat myn plicht me
			 voorschryft te doen. De ministers en liberale bladen zouden terstond hem
			 terechtwyzen: 
		  - Met uw verlof, Sire... wees zoo goed te zwygen. Gy zyt gedoemd tot
			 onbeduidendheid. Volgens de grondwet zullen wy terstond ophouden met roepen:
			 leve de Koning, zoodra gy bewyzen geeft niet dood te wezen. Uwe taak is, niets
			 te doen. Uwe roeping is: geen roeping te hebben. Uwe zorg is: alle zorg
			 overtelaten aan anderen. 
		  Aan anderen? 
		  Aan wien? Aan wie? 
		  Dit moeten wy vragen. Natuurlyk. Want, als dan de koning volgens z'n
			 grondwet-instructie zich niet mag bemoeien met de zaken, spreekt het vanzelf,
			 dat hy geheel-en-al buiten verantwoordelykheid moet gesteld worden,
			 zoo-als dan ook bedoeld wordt door 't woord: onschendbaar. 
		  Wanneer dus anderen belast zyn met beslissen en handelen 
{==91==} {>>pagina-aanduiding<<}
 dan moet ook de verantwoordelykheid by die anderen gezocht
			 worden. 
		  Er moet, toch een domicilium citandi wezen, waar 't Volk zich
			 kunne aanmelden om recht te vragen, als 't verdrukt wordt, of - zoo-als by ons
			 - verwaarloosd. Neem eens aan, dat samenscholing, oproerig geschreeuw,
			 brandstichten en plunderen, wettige en zedelyke dingen waren...voor
			 wiens huis moet het Volk samenscholen, wiens naam moet bezongen
			 worden in oproerliedjes, wiens glazen moeten worden ingegooid,
			 wiens huisgeplunderd? 
		  Dit weet ik waarlyk niet. En dat weet niemand. Deze onwetendheid is
			 de triumf van 't parlementair stelsel, en 'n gemakkelyk bedkussen voor
			 gewetenlooze regeerders. Als er klacht is, heeft niemand het alleen
			 gedaan. (326) 
		  De ministeriëele verantwoordelykheid is 'n leugen. Die heeren
			 zyn zedelyk verantwoordelyk, ja - zoowel als ieder individu - maar overigens
			 zyn ze inderdaad onschendbaar. 
		  Een koning staat te-recht voor de geschiedenis. En al beleeft hy z'n
			 vonnis niet, de mogelykheid bestaat dat hy er aan denkt met
			 belangstelling. En zelfs de benoeming zyner ministers - naar den uitslag van 'n
			 Kamerstemming! - is in-zooverre onderworpen aan eenige pudeur, dat hy,
			 wat dan ook die Kamer bestemd hebbe, toch z'n paard niet zou mogen benoemen tot
			 consul, zoo-als men vertelt van Caracalla. Ook heeft een koning soms
			 de eer optehouden van z'n geslacht. Of hy heeft achtteslaan op populariteit.
			 Hoe ontmand ook door de grondwet, het kòn zyn dat 'n vorst zich den loop
			 der zaken aantrok. 't Is zeldzaam, maar er zyn voorbeelden van. ZieHendrik den Vierden, die z'n koninkschap
			 beschouwde als 'n roeping om te zorgen dat z'n onderdanen goed gevoed werden,
			 en elke week een hoentje in den pot konden steken. Ook zyn er voorbeelden in de
			 Geschiedenis, dat een Volk dol wordt, alles vergeet, z'n koning doodslaat of
			 hem wegjaagt met z'n familie, en die voorbeelden zouden misschien dezen of
			 genen koning kunnen opwekken tot belangstelling in de publieke zaak. 
		  Maar... de ministers? Eilieve, wat hebben zy te vreezen! Hoe
			 bereikt hèn de afkeuring der Geschiedenis, de vloek van den tydgenoot?
			 Geslachts-eer hebben ze niet optehouden... het Volk kent hen ter-nauwer-nood,
			 en de geschiedenis heeft wel wat anders te boeken, dan de namen der
			 onbeduidendheden die elkaêr opvolgden aan de groene tafel. Wy hebben
			 sedert twaalf of veertien jaar, byna honderd van die heeren versleten.
			 't Is in Nederland een distinctie geworden, geen minister te zyn geweest. 
		  Ministeriëele verantwoordelykheid? Onzin. Heeft 
			 van Maanen de kosten betaald van
		  	den tiendaagschen veldtocht? Zullen de on-
{==92==} {>>pagina-aanduiding<<}
telbare ministers die
			 oorzaak zyn van 't toekomstig verlies onzer bezittingen in Indië, een
			 nieuw Insulinde weergeven aan Nederland? Zullen zy voorzien in 't equivalent
			 van een nieuw batig saldo? In een nieuwe koffi- en suikervrachtvaart? Waar zyn
			 nu al de ministers die jaar-in jaar-uit gelden aanvraagden voor de marine, en
			 daarmeê niets tot-stand brachten dan de algemeene erkenning dat die
			 marine in slechten staat is? Zyn de gelden welke dan toch de Natie gedurig
			 opbracht, zoo slecht besteed geworden? Wie of wat waarborgt dat de
			 fondsen die nu worden toegestaan, beter resultaat zullen opleveren? 
			  * Als over tien jaar het tegendeel blykt, zal de
			 tegenwoordige minister ver te zoeken wezen, zoo-als nu z'n voorgangers. 
		  Welke minister zal de ellende boeten, of herstellen, waaraan 't Volk
			 ten prooi is? Wie zal het genezen van 't bederf der vochten, dat natuurlyk
			 gevolg van slechte voeding? Welke minister is aansprakelyk gesteld voor den
			 schandelyken watersnood van 1862? Tot welke civiele of crimineele actie
			 geeft het plichtverzuim eens ministers, wettelyk aanleiding? Hoe moet die actie
			 geïnstitueerd worden? Waar beteekend? Door wien? 
		  Enquête in de Tweede-Kamer? Eilieve, de leden dier
			 Kamer zyn immers juist de personen met wier hulp de minister staande blyft.
			 Zoodra hy in die Kamer de meerderheid verliest, treedt hy af, trekt zich terug,
			 en is vergeten. Het zou een curieus ding wezen, die Kamer te hooren vonnissen
			 over de daden van 't laatst-afgetreden ministerie. Maar daartoe komt het nooit,
			 want de lieden du jour hebben 't zoo druk met vasthouden aan 't gezag
			 van heden, dat ze meestal geen tyd hebben om de fouten en misdaden van
			 gister te behandelen. Bovendien, de mannen die op 't kussen zyn, hebben
			 een eigenaardige goedwilligheid voor de verkeerdheden hunner voorgangers. Het
			 tegendeel mocht eens gewoonte worden, en hoe dan, als ook hùn opvolgers
			 lastig werden? 't Is daarmeê als met advokaten die elkander sparen... ten
			 koste van de respectieve cliënten. Die cliënten zyn in dit geval: het
			 Nederlandsche Volk.
{==93==} {>>pagina-aanduiding<<}
 
		  De heele inrichting van ons bestuur berust op leugen. Die geheel
			 onverantwoordelyke, onaantastbare ministers zyn 't product van de stemmingen
			 eener Kamer die zelf 'n leugen is. Die Kamer is niet gekozen door 't
			 Volk. Ze is het voortbrengsel van krantengeschryf. Wie dat voortbrengsel
			 wil leeren kennen, ga naar den Haag, of leze 't byblad. En als men 't een te
			 vèr vindt, en 't ander te vervelend, dan verwys ik naar 
			 336, waar ik een kort levensbericht heb
			 meegedeeld van ons parlement, dat met-een kan gelden als portret. 
		  Onder de dagbladen hebben die kranten 't hoogste woord en den
			 meesten invloed, welke in den aanvang gesteund door kapitaal, den tyd hadden,
			 door Hoff-advertentiën en Holloway-annonces, zich te maken
			 tot ‘'n veel gelezen blad.’ Een gezelschap raddraaiers dat 'n paar
			 ton wil ten-koste leggen aan de verspreiding van een goedkoope courant, kan
			 zeker wezen, na weinig jaren het uitgeschoten kapitaal met woeker terug te
			 ontvangen... en den Staat te regeeren. Naast en tusschen de annonces over
			 revalenta of haargroeimiddelen, geven ze den lezer hun politiek brouwsel in.
			 Wie niet geneest door 't middel van dokter die, zal baatvinden by 't
			 stemmen voor m'nheer die. Als dat lid in de Kamer komt, verdwynen
			 de sproeten. Honderd certificaten uit vreemde landen, dat m'nheer die 'n
			 ware liberaal is, en dat z'n staatkundige loopbaan alle kinderen geneest van
			 engelsche ziekte. Likdorens zyn onmogelyk voortaan, als m'nheer die een
			 plaatsje krygt op 't binnenhof, en 't stamelen zal mythe worden, zoodra m'nheer
			 die aan 't woord komt in den Haag. Longtering en opcenten... 
		  O genoeg, arm rachitisch Volk met uw pillen en kranten, en poeiers
			 en kiescollegiën! 
		  Moet er niet een algemeene oorzaak zyn, die Nederland
			 gebracht heeft tot den staat waarin het verkeert? Byzondere gevallen hebben,
			 sedert de zoogenaamde restauratie, geen plaats gevonden. Doch als wy teruggaan
			 tot de 17e eeuw, toen de ‘compagniën van verre’ winst begonnen
			 aftewerpen, waardoor van-lieverlede alles wat niet ‘verre’ was,
			 werd verwaarloosd en bedorven, vinden wy misschien een der hoofdoorzaken van 't
			 later verval. De Geschiedenis van 'n volk biedt meermalen punten van
			 vergelyking aan met de lotgevallen van een individu, en 't zou niet ongepast
			 wezen, den nadeeligen invloed van den kunstmatigen compagnie's-handel te
			 vergelyken by loterywinst, waarop geen zegen is, zooals 't Volk zegt, en
			 ten-rechte misschien. Want zulke winst maakt lui, onachtzaam, onbekwaam om na
			 't verliezen van dien rykdom, op nieuw aan 't werk te gaan. 
		  Maar, om nu alleen te spreken van lateren tyd, welke reden
			 
{==94==} {>>pagina-aanduiding<<}
 is er, dat onze natie achteruit gaat? Sedert 1816 zyn er geen
			 algemeen werkende catastrofen gebeurd. De treurige twist met België is
			 onbeduidend, als men die van een geschiedkundig standpunt beschouwt. 
			  * De uitgaven voor wapening - jaren lang, en
			 te lang - na den tiendaagschen veldtocht, hadden ruim kunnen gedekt
			 worden uit de baten van Indië, als 't goed bestuurd was geworden. - In 't
			 voorbygaan zeg ik u, dat Indië oneindig meer kon opbrengen. Het zoogenaamd
			 batig saldo bedraagt geen tiende gedeelte van wat daar wordt verwaarloosd. Aan
			 koffi alleen wordt, naar raming der ambtenaren van 't binnenlandsch bestuur,
			 evenveel weggeworpen als ingeleverd. - 
		  Watersnood was in de laatste vyftig jaren niet frequenter, noch
			 belangryker, dan overeenstemt met den doorslag-norm van zulke
			 onverantwoordelyke gebeurtenissen. Ook vroeger bouwde men dyken - dat verkeerd
			 is - en ook vroeger maakte men die van zand, dat slecht is. De onbekwaamheid en
			 't gebrek aan doorzicht onzer dagen, bestonden vroeger evenzeer op dat
			 punt. 
		  Cholera of andere ziekten heerschten in de laatste jaren niet meer
			 noch heviger dan andere kwalen van dien aard in vroeger tyd. Oorlog hadden we
			 niet. De eeuwigdurende vechtpartyen op de indische buitenposten raken niet aan
			 't hart van de natie, dat is: niet aan de koffi. Ik zwyg van bloed nu, ik
			 spreek van zaken... 
		  Welke zaken kunnen te-weeg brengen dat alles is, zoo-als 't is? 
		  Dit is hoofdzakelyk te wyten aan slecht bestuur. 
		  De ministers die zich terugtrekken op hun buitenplaatsen, als de
			 boêl verkeerd loopt, regelen, beschikken, benoemen, bevorderen of
			 ontslaan naar 't hun lust. 
			  † Après eux le
			 déluge, dat is:
{==95==} {>>pagina-aanduiding<<}
 watersnood... of andere nood. Wy hebben
			 dááraan, in medeplichtigheid met de kiezery, een stel regeerders
			 en bestuurders van land en stad te wyten, dat treuren doet of lachen, al naar
			 men gestemd is, maar in ieder geval minachting en verontwaardiging opwekt.
			 Vandaar dan ook dat men nergens den minsten eerbied bespeurt voor de
			 ‘Overheid.’ Meestal zelfs is er iets vyandigs in den toon, waarop
			 men hoort spreken over regeeringsdaden of bestuurders. Van innig verband
			 tusschen Regeering en volk is geen spoor. Zooveel de wet maar eenigszins
			 toelaat, onttrekt ieder zich aan 't vervullen van burgerplicht. Belangstelling
			 in de res publica is 'n onbekende zaak geworden. Kan het anders?
			 Wáár men 't oog vestigt op de handelingen van bestuur, stuiten we
			 overal op onkunde, op inertie, op gebrek aan bekwaamheid. De kunst van
			 regeeren en besturen moet geleerd worden. Daartoe is aanleg, yver en
			 studie noodig, en waar 't Volk dit alles ziet ontbreken op-den-duur, kàn
			 er geen ontzag bestaan voor bestuur of regeering. 
		  Let eens op de straatpolicie in onze groote steden. Het wyzen daarop
			 zal voor ons tegenwoordig doel genoeg zyn, schoon 't niet onaardig ware, eene
			 reeks van zaken aantevoeren, die myne bewering staven. Ik zou van de
			 anecdotische onbekwaamheid der ministers kunnen afdalen tot schynbare
			 nietigheden toe. Ja, tot het plankje van 't frankeer-raampjen in een
			 postkantoor, dat door 'n schrenier-gleuf in tweën is gedeeld, om toch
			 vooral den spoed te verhinderen, die bevorderd worden zou door 't eenvoudig
			 wegstryken van terugbetaalde pasmunt. Men is nu genoodzaakt stuk voor
			 stuk optenemen. Er wordt vaak geklaagd over de postbeambten, en deze klagen
			 op hun beurt over de lompheid en de exigentie van Publiek. Publiek
			 is lomp, maar in z'n eischen op vlugge dienst heeft het recht.
			 Als echter de dienst slordig - en met tydverlies - wordt verricht, is dit
			 meestal niet zoozeer de schuld der beambten, als van de ellendige domme
			 organisatie van 't postwezen. Nog-eens wil ik wyzen op iets zeer
			 eenvoudigs, opdat ieder kunne mee-oordeelen. Zou men niet meenen, dat de
			 ambtenaar die belast is met de frankatuur, met aanteekenen, met debiet van
		  	postzegels, z'n zitplaats moest hebben by de gui-
{==96==} {>>pagina-aanduiding<<}
chet? Me
			 dunkt dit zou nog-al in de rede liggen. Zoo-als 't nu geregeld is, doet de man
			 z'n dienst loopende en legt geheel onnoodig alle dagen eenige uren
			 gaans af. Reken maar na. Hy is langer op de been dan de briefbestellers
			 zelf, die toch op loopen gehuurd zyn. Wie dus voor zoo'n venstertje z'n tyd
			 staat te verstampvoeten, duide het niet euvel aan de schraal-betaalde
			 ambtenaren. Deze kunnen er niet aan doen, of altans niet veel. De fout ligt in
			 de verregaande onbekwaamheid hooger-op. 
			  * 
		  Maar, evenzeer willende vermyden te wyzen op voorbeelden die
			 zoogenaamd hoog liggen, als op veel wat nietig schynt, zoek ik iets dat geen
			 vat geeft op niet-ontvankelykheid, noch door schynbare verhevenheid,
			 noch door even schynbare laagte van terrein. Ik wil niet dat men zich
			 incompetent verklare door 'n lamzalig: dat is my te hoog, of door 'n
			 onjuist: dat is my te nietig. Daarom gryp ik iets uit het midden, en kom
			 terug op de straatpolicie. De schoone studie der petite voirie blykt by
			 elken voetstap 'n onbekende zaak te wezen. Ieder schreeuwt, timmert, handelt op
			 den publieken weg, alsof 't z'n winkel of werkplaats ware. Behoorlyke markten,
			 zoo-als in andere groote steden van Europa, zyn er niet. Alignement van
			 huizen of stadswal is 'n onbekende zaak. De reinheid - behalve op de
			 hoofdgrachten - schynt niet te behooren onder de punten van bestuur. Regels op
			 't wonen, in dien zin dat er zóóveel kubiek ruimte zy voor
			 zóóveel individuen, bestaan er niet. In de achterbuurten hoopt
			 zich alles op-elkaêr, en deelt elkander meê wat er zoo-al
			 meêtedeelen valt in die buurten. De mannen van de Regeering ignoreeren
		  	dedaigneuselyk alle kennisname van die vuiligheid, en zeker zou-
{==97==} {>>pagina-aanduiding<<}
den 
			 de bewoners eener groote stad er veel by winnen, als men friesche of
			 noordhollandsche boeren met het bestuur belastte, mits ze zich verbonden hun
			 geadministreerden te behandelen als vroeger hunne koeien. Ik geloof niet dat
			 een rechtgeaarde koe er in berusten zou, te logeeren als nu drie-vierde deel
			 van de bevolking te Amsterdam. 
		  Maar dit gaat het bestuur niet aan. Dit alles ligt niet op den
			 weg van 't bestuur. 
		  En by 't klagen daarover, stuit men alweder en altyd op dat
			 voorheerschend kenmerk van 't parlementarisme: op gebrek aan
			 verantwoordelykheid. 
		  Als een pikant staaltje van de wyze hoe er bestuurd wordt, hoe de
			 bestuurders hun roeping begrypen, wys ik u op 't volgende. 
		  Wy weten nu eenmaal dat het Volk geen vleesch eet. Voor 'n oogenblik
			 aannemende dat het bestuur daaraan niets doen kan, zal 't toch waar blyven, dat
			 zoo'n feit belangstellende aandacht verdient. Ziehier hoe de Gedeputeerde
			 Staten van Friesland zich van hun plicht daaromtrent kwyten. Wy lezen in 't
			 verslag van die provincie over 1861: 
		  Wij moeten nog wijzen op 't verblijdend verschijnsel dat de
			 invoer van Smeer... 
		  de ‘Nederlandseke Industrieel’ voegt hier zeer
			 gepast by: ‘dat is: de afval van ons naar Engeland verzonden
			 vee.’ 
		  ... ‘smeer, een artikel zoo uitnemend geschikt om bij de
			 geringe volksklasse het gemis aan vleesch te vergoeden, in de beide laatste
			 jaren weder klimmende was.’ 
		  Het is moeielyk by zulke mededeeling niet bitter te worden. Men
			 vraagt zich wat de overhand heeft by die heeren Gedeputeerde Staten, de
			 domheid, de onverschilligheid, of de wreedheid? 
		  Of zou er ironie liggen in dat verblyden over 't verruilen
			 van versch vleesch tegen oud smeer? Zou 't een geestigheid wezen? 
		  Laat ons 't zachtste oordeel kiezen en dus de zaak houden voor
			 domheid. We kunnen daarvoor de minder domme opinie teruggeven - niet als
			 verblydend verschynsel, helaas! - dat 'n vlucht uilen ‘zoo
			 by-uitnemendheid geschikt wezen zou... om H.H. Gedeputeerde Staten van
			 Friesland te vervangen. 
		  Als ik wilde toegeven in den lust om zeer veel voorbeelden van dien
			 aard aantehalen, was er geen eind aan. Beter zou 't gezegd zyn: als ik den walg
		  	kon overwinnen, die my dat aan-
{==98==} {>>pagina-aanduiding<<}
halen veroorzaakt. In 't groote en
			 kleine, in stads-, provincie- en landsbestuur, overal dezelfde onbekwaamheid,
			 dezelfde inertie. Datzelfde berusten in de straffeloosheid van een
			 onverantwoordelyk: niet-alleen gedaan. Partant... overal 't zelfde
			 gebrek aan geweten. 
		  In Januari 1862 haalde ik in m'n Vry-arbeid 
		  Shakespeare's woorden aan: er is
		  verrotting in den Staat. Weinig tyds daarna herhaalden vele dagbladen van
		  verschillende richting dat woord, en niemand sprak het tegen. Kort daarop
		  erkende de minister Thorbecke - let wel, toen hy optrad, en dus al 't
		  gewicht van de beschuldiging kon werpen op z'n voorgangers - ‘dat er een
		  contagium heerschte in den Staat.’  
		  Besmetting dus. Het ware nu, na twee jaren thorbeckery, voor 'n
			 afgevaardigde de moeite waard dien minister de vraag voorteleggen: wat hy
			 gedurende zyn bestuur verricht heeft, om die besmetting tegentegaan? En 't ware
			 te wenschen, dat er een aannemelyk antwoord kon worden gegeven op die vraag.
			 Maar 't schynt dat de ‘besmetting’ terstond is geweken by 't
			 optreden van den heer Thorbecke zelf, en dat er niets noodig was dan 't
			 vertoonen van zyn ziektewerend gelaat aan de ministeriëele tafel, om
			 gezond te maken wat ziek was, om armoede te verkeeren in rykdom, en ellende in
			 zaligheid. 
		  We zullen zoo vry zyn niet te gelooven aan dien omkeer, zoo lang het
			 volk blyft lyden zoo-als het lydt. 
		  Weer moet ik hier terugkomen op de leugen der Vertegenwoordiging. Al
			 was er niet zooveel geknoei in 't kiezen door de weinigen die 't recht hebben
			 zich daarmeê te bemoeien, of die van dat recht gebruik maken, dan nog zou
			 die heele zaak leugen zyn want... het hongerlydend gedeelte der Natie
			 spreekt niet mede. De niet-etende werkman heeft evenmin stem by de behandeling
			 zyner zaken, als de koeien zelf, die hy ziet wegvoeren naar Engeland.
			 Het is niet waar dat deze of gene vertegenwoordiger is gekozen door 't
			 Nederlandsche Volk. Kleine stedelyke of provinciale cliques
			 vaardigen in hun belang dezen of genen af naar den Haag. Een paar
			 overigens onbeduidende couranten, òf in soldy van 't bewind, òf
			 in hoop op soldy van 't volgend bewind - want oppositie is meestal hofmakery
			 aan de toekomst - zoo 'n paar kranten verheffen deze of gene nulliteit tot 'n
			 orakel. Een man van wien vroeger niemand iets wist, wordt op eenmaal
			 voorgesteld als 't non plus ultra van welsprekendheid, kennis,
			 onbaatzuchtigheid, vaderlandsliefde... 
		  Neen, vaderlandsliefde niet. Dit moet men die kranten als
			 certificaat van bêtise nageven, dat ze meestal by-voorkeur de
			 districts-liefde pryzen van hun candidaat, als om een belachelyk
			 
{==99==} {>>pagina-aanduiding<<}
zegel te zetten - huns ondanks natuurlyk, en uit domheid - op de
			 treurige waarheid dat m'nheer die of die van plan is, z'n stadje
			 en omliggende dorpen te vertegenwoordigen, en niet het Volk van Nederland.
			 Aldus blykt de leugen onzer verkiezingen uit de naïve bekentenis
			 zelve, dergenen die den mond vol hebben van onze onschatbare grondwet, van
			 constitutioneele ontwikkeling, en dusdanige woorden meer. 
		  Eens was ik in Friesland, buiten myn weten, candidaat gesteld voor
			 de Kamer. Ik las in de Provinciale Friesche Courant, dat men my onder anderen
			 ook dáárom aanbeval ‘wyl ik een Fries was.’ Ik
			 haastte my die dwaling te releveeren, en werd niet gekozen, natuurlyk. Nu, dit
			 zou misschien toch niet geschied zyn, maar de aanbevelingen in de friesche
			 couranten hielden terstond op. 
		  De oorzaken die tot verkiezing leiden, zyn allerzonderlingst, en -
			 met het oog op de gevolgen - meer dan zonderling. Het grenst aan misdaad. Ja 't
			 is misdaad. Onlangs in Deventer, waren er personen die aan 
			 Duymaer van Twist de kandidatuur
			 wilden opdragen. De man bedankte met wysheid, zelfkennis en rustliefde. Als-i
			 de onbeschaamdheid had gehad het aantenemen, zou ik my vernederd hebben tot
			 concurrentie, om eens te weten hoe ver die onbeschaamdheid gaan zou.
			 Te-gelykertyd hadden de winkeliers en leveranciers eener andere stad, een
			 districtslievend persoon ontdekt in een gewezen bataviaschen tokohouder, die
			 waarlyk niet in-staat is een redelyken brief te schryven. De man had met
			 thee-laten-maken en rystleveren, - och die ryst wordt den kinderlyken Javaan
			 afgekocht voor weinig geld, meestal op 't veld nog... drie maanden later is er
			 hongersnood! - op die wys had de man rykdom verzameld en hy wist dien rykdom te
			 doen aanzien voor bekwaamheid, voor kennis van Indie! ‘Die man was
			 zoo byzonder knap in indische zaken’ zeiden de eenige kiezers
			 welke hem aanprezen op 'n manier die Hoff
			 beschaamd maakt. Men zeide dat hyzelf die ronflante artikelen schreef. Dit was
			 laster. De man is er niet toe in-staat. Toch scheelde 't weinig of hy was
			 Lid van den Kamer geworden. 
			  * 
		  Over 't geheel openbaart zich de ‘besmetting’ 't
			 duidelykst in de schatting van personen. Ten-allen-tyde was rykdom een
			 
{==100==} {>>pagina-aanduiding<<}
 middel tot bedervenden invloed. Maar ik geloof dat zelden die
			 invloed zich zoo onbeschaamd deed gelden als tegenwoordig. Welke aanspraken had
			 de heer Fransen van de Putte, om gekozen te
			 worden tot volksvertegenwoordiger, tot minister? Wat had hy verricht? Waaruit
			 was gebleken dat hy bekwaamheden bezat, groot genoeg om die verheffing te
			 billyken? Als de heer Fransen van de Putte, bekwaam was voor z'n
			 betrekking - eene onmogelykheid, die wel door hemzelf zal erkend worden - zou
			 't een bloot toeval wezen. Noch zyne opleiding, noch z'n levensloop leidden
			 daartoe. En al hadde hy zich geoefend in kennis, wetenschap, studie der
			 publieke zaak, dan nog is zyne verheffing onverantwoordelyk, wyl in dat geval
			 die oefening zoo in 't geheim zou geschied zyn, dat niemand daarvan ooit iets
			 gewaar werd. Het Nederlandsche Volk wist van den heer van de
			 Putte dit alleen, dat hy in Indië nog spoediger was ryk geworden dan
			 vele anderen, en ik zou juist hierin een reden vinden om byvoorkeur hèm
			 uittesluiten van allen invloed. Ook op den Javaan maakt het een slechten
			 indruk, dat er in Nederland premiën worden gesteld op snellen
			 geldöogst. Ik weet wel dat men hier-te-lande rykdom verwart met
			 verdienste, maar 't zou goed wezen dit niet zoo duidelyk te toonen, want de
			 Javaan zal daardoor allen moed verliezen tot openbaring zyner krachten. Immers,
			 hy moet nu gaan denken, dat het minste verzet tegen heeredienst of levering van
			 koelies, de minste weifeling in 't zoo bitter-nadeelig discompteeren van z'n
			 oogst, hem later zal worden betaald gezet, wanneer de persoon waarmeê hy
			 dacht te-doen te hebben als speculant, aan 't hoofd van het bestuur komt
			 te-staan! Wanneer de handelaar, contractant of vry-arbeider, juist
			 dóór 't aldus gewonnen geld, zal zyn opgeklommen tot
			 gezag! We zyn immoreel, laag en gemeen, maar eilieve, laat ons
			 dit niet yken als maatstaf. 't Zou goed zyn den Javaan in de meening te laten
			 dat uitzuigen en afpersen en snel ryk-worden private liefhebberyen zyn,
			 en geen officiëele deugden. 
		  Ik geloof dat de heer van de Putte bekwamer is dan over 't
			 algemeen kan verwacht worden van lieden die zoo byzonder bedreven zyn in
			 geldverdienen. Of liever, ik houd hem voor vlug en handig genoeg, om
			 onze Tweede Kamer bezigtehouden met ‘duitenplatery.’ Ce
			 n'est pas jurer gros. Zie de grappige uitweiding over 't kadaster op Java,
			 waarvoor alle wezenlyke belangen die aan de orde van den dag behoorden
			 te zyn, worden ter-zy gesteld. Doch al ware de heer van de Putte 
			 inderdaad bekwaam, al had hy kennis van indische zaken, dan immers nog
			 is 't een ongerymdheid, in tyden van kwestie over Vry-Arbeid en
			 kultuurcontracten, iemand aan 't hoofd van Koloniën te plaatsen, die juist
			 
{==101==} {>>pagina-aanduiding<<}
 met en door die dingen fortuin heeft gemaakt, en
			 hoogstwaarschynlyk nog altyd belang heeft by de wyze van exploitatie der
			 Javanen. 
		  Hoewel ik me persoonlyk heb te beklagen over den heer van de
			 Putte, die van z'n zonderling verblyf op den ministerzetel gebruik heeft
			 willen maken, om my voor gek te houden, en onedelen spot te dryven met myn
			 eervollen armoed - zoo-als troetelkinderen van stom geluk gewoon zyn - gaat
			 toch deze uitval niet hèm aan. Myn opmerkingen betreffen de
			 inrichting van den Staat, die zulke zotte benoemingen mogelyk maakt, en
			 zelfs frequent, of - erger nog - die ze onmisbaar tengevolge hebben
			 moet. 
		  In-verband met de Kamerknoeiery, had de heer Thorbecke - na
			 't aftreden van den inderdaad bekwamen, zeer intègren, zeer met de
			 indische huishouding bekenden minister Uhlenbeck - iemand noodig
			 die paste in 't lystje dat onze regeeringskarikatuur omvat. De vraag schynt
			 niet geweest te zyn: Wie is bekwaam? Wie toonde op de hoogte der
			 zaken te zyn? Van wien kan men yver, kunde en goede trouw met grond
			 verwachten? 
		  De vraag was deze: welke persoon kan geacht worden,
			 kameraden genoeg te hebben onder de septuaginta, om z'n begrootingen
			 te doen doorgaan? 
		  Daar nu de heer van de Putte een joviaal mensch is,
			 aangenaam in den omgang - och, dat is zoo makkelyk als men niet wordt
			 neergedrukt door zorg. Ik kan ook zoo vroolyk wezen, als m'n kinderen schoenen
			 hebben! - daar hy zich ‘goed voordoet’ en de gaaf heeft om
			 onkunde te verbergen onder woorden - juist anders-om als 
			 Uhlenbeck, die uit gebrek aan
			 woorden, z'n kunde niet kon toonen - zie, dáárom moest de
			 heer van de Putte minister zyn. Hy is dit, niet in 't belang der
			 zaken alzoo, maar opdat Thorbecke minister blyven
			 zou. 
		  Dit zyn de eischen van ons Regeeringsstelsel. Ik tast geen
			 personen aan. Ik tast het stelsel aan, dat zùlke personen noodig heeft,
			 om zich overeind te houden. 
		  Ik vraag niet of 't billyk is dat van de Putte minister is,
			 terwyl ik moeite heb 't papier te betalen, waarop ik m'n Ideen schryf!
			 Ik vraag niet of 't billyk is, dat we ternauwernood de kans ontliepen een
			 gewezen rystopkooper-tokohouder-theelatenmaker in de Kamer te zien - een man
			 die niet behoorlyk schryven kan, en 't in de rekenkunde nooit verder bracht,
			 dan nu reeds m'n kleine Max - terwyl ik myn gezin niet kan
			 onderhouden, omdat men my 't arbeiden onmogelyk maakt? Ik vraag niet: of 't
			 billyk is, dat Havelaar wordt bespat door den modder van Slymeringen
			 en Droogstoppels? Ik vraag: of 't Stelsel goed wezen kan,
			 dal zùlke toestanden gedoogt en zelfs teweegbrengt? 
		  Ik vraag wat er moet gedacht worden van de wyze waarop 
{==102==} {>>pagina-aanduiding<<}

			 andere belangen worden behandeld, als zùlke voorbeelden van
			 schandelyk onrecht mogelyk zyn? 
		  Ik vraag, hoe zich de arme, de werkman, recht zal verschaffen, als
			 't my niet gelukte tot-nog-toe, my, dien men toch altyd eenigszins
			 ontziet ‘omdat ik zoo mooi schryf.’ Want zie, eenmaal toch zal ik
			 't zoo ver brengen dat ik een plaatsje vind om rustig te werken, en dan begrypt
			 men toch dat ik de macht hebben zal rekenschap te vragen op andere wys, dan
			 door ‘mooi schryven’ alleen. 
		  Hoe zal de mishandelde arme zich doen hooren? 
		  Dáárvoor zal ik optreden. En dit schryven is
			 een begin. 
			  * 
		  De arme wordt niet vertegenwoordigd? Welnu, van heden af, ben
			 ik de vertegenwoordiger van dien arme. De Regeering draagt geen kennis
			 van de behoeften des Volks? Ik zal haar die behoeften doen kennen. 
		  En als de tyd dáár is, zal ik haar bericht doen van de
			 eischen des Volks. 
		  De arme die stom was, zal voortaan spreken. De
			 hongerlydende bevolking van Nederland zal niet langer zwygend
			 hongerlyden.
{==103==} {>>pagina-aanduiding<<}
 
		  - Wy willen eten, waarlyk leven, genieten. Wy willen gelukkig
			 zyn. 
		  Ziedaar de eerste, zeer onparlementaire, redevoering, die ik namens
			 den arme, den werkman en de grootste helft der burgerklasse, richt tot de
			 Regeering van Nederland. 
		  Wat aangaat de andere redevoeringen, gehouden door de
			 officiëele vertegenwoordigers, ze zyn leugen. Leugen tegen de
			 meening dat die sprekers bekwaam zouden zyn om goed te
			 spreken. Leugen tegen het standpunt waarop ze zich lieten plaatsen als
			 mannen van talent, van studie, van belangstelling in 't lot des Volks.
			 Leugen tegen hun mandaat. 
		  Die heeren waren niet afgezonden naar den Haag, om te redekavelen
			 over stelsels, meeningen en parlementaire spitsvondigheden. Het Volk eischt
			 welvaart, bien-être, genot, geluk, en 't is de plicht van wie een
			 mandaat aannam, dien eisch te doen hooren, dáárover te
			 spreken, en de Regeering te noopen - des-noods te dwingen - zich
			 dáármede te bemoeien. 
		  De leugens moeten ophouden. Het Volk eet z'n droog brood en
			 z'n aardappelen, met of zonder vet dan, in waarheid. Het heeft dus
			 ook recht op waarheid in 't noemen van die zaken. 
		  De verslagen van gemeenten en provinciën zyn leugenachtig. De
			 rapporten der beambten moeten kloppen met den geest van de clique
			 die op 't kussen zit. De mededeelingen uit Indië zyn leugenachtig.
			 Ter-zelfder-tyd als men publiceert dat daarginder alles rustig en tevreden is,
			 moet men ter beteugeling van opstand en oproer, z'n verdedigers zoeken tot in
			 Altona en Afrika toe. De troonrede die de ministers laten uitspreken, is een
			 jaarlyks terugkeerende leugen. En 't antwoord daarop insgelyks. Nooit laat men
			 den Koning zeggen: ‘Heeren, 't Volk lydt gebrek.’ Nooit antwoordt
			 men: ‘Sire, 't Volk heeft honger.’ En zoo toch zou er moeten
			 gesproken worden, als er naar waarheid gestreefd werd. 
		  Hoe kan men haar ook verwachten, die waarheid, van personen die 't
			 recht van spreken alleen te danken hebben aan een zoo leugenachtige fictie als
			 onze Kieswet? Zou niet byna ieder lid van de tegenwoordige vergadering, als-i
			 aandrong op waarheid, in zekeren zin een zelfmoord begaan? Zou hy niet
			 vóór alles de bekentenis moeten afleggen: geen vertegenwoordiger
			 van 't Volk te wezen? 
		  Het belang dat de vertegenwoordiging schynt te stellen in de
			 ‘kleur’ van 't kabinet is, met het oog op haar mandaat, al
			 weêr een leugen. De principaal - het Volk - droeg zynen
			 gemachtigde niet op, strydtevoeren tegen dezen of genen minister. Het Volk
			 verlangt welvaart, loon voor geleverd werk, levensgenot, voedsel.
{==104==} {>>pagina-aanduiding<<}
 
		  En nu zegge men niet, dat de ‘kleur’ van 't kabinet
			 in-verband staat met deze wenschen des Volks. Geenszins. O, 't ware inderdaad
			 de moeite waard, een staatsdienaar te verwyderen, die 't volk deed hongeren, om
			 hem te doen vervangen door 'n ander, onder wien 't behoorlyk zou worden gevoed.
			 Maar dit geschiedt niet. Het Volk lydt gebrek, èn onder
			 zoogenaamde behouders, èn onder zoogenaamde liberalen, en
			 zóó ver gaat de gewoonte van 't wegdringen der waarheid, dat men
			 zich zelfs de moeite niet geeft, de eenige wezenlyk ernstige partyleus: 's
			 Volks welvaart, te gebruiken tot uithangbord. Hierin staan onze
			 regeerders nog beneden een ouwerwetschen kroeghouder die door 'n gekroond
			 ‘Landswelvaren’ tracht z'n jenever in en aan den man te brengen. De
			 welstand van 't Volk ‘ligt niet op den weg der Regeering.’
			  
		  Vry-arbeid, nog liever Kadaster - ik denk dat de minister jufvrouw
			 Zipperman gesproken heeft, of 'r schoonzoon... ‘waar 't so
			 tochtte’ - vry-arbeid in Indië, staatsspoorwegen, doorgravingen,
			 afschaffing van tiendrecht, tariefsherziening, alle deze meer of min belangryke
			 onderwerpen worden met half of kwart talent gebruikt als banier om iets te
			 schynen, om te poseeren als man van ‘principe,’ van
			 ‘opinie,’ van ‘kleur,’ maar voor de heel eenvoudige
			 zaak van voeding komt niemand op. 't Ware te wenschen - zonder scherts,
			 ik spreek in treurigen ernst - dat er in de Kamer een vleesch-party
			 opstond. Hierin lag misschien een behoedmiddel tegen ‘opstaan’ op
			 andere wyze, ‘opstaan’ eener andere party,
			 en buiten de Kamer ditmaal, eener party die - god-bewaar-ons! - later in
			 de Geschiedenis den naam zal dragen van kaas- en broodvolk. Zoo-als we
			 dat meer zagen gebeuren, en zullen zien gebeuren, omdat het ligt in den
			 almachtigen aard der dingen. 
		  Een vleeschparty in de Kamer! O, zeker zou die party wèl zoo
			 belangryk wezen als nu de côteriën van liberalen, van behouders, van
			 juste milieu richting, van kakelaars over christelyk-historische
			 standpunten, of der halfwyze vereerders van een goddelyk recht... 
		  Er is een goddelyk recht. Dat is 't recht des Volks om brood
			 te eischen voor arbeid. Het recht om niet te sterven van honger, of in leven te
			 blyven met moeite, in een land dat ruimschoots 't noodige opbrengt, maar welks
			 voedende kracht door wanbestuur ten deele wordt weggeleid naar 't buitenland,
			 ten deele misbruikt om eenige weinigen te overladen met gunst. 
		  De spitsvondige, schynbaar diepzinnige redeneeringen over tarieven
			 en vryhandel worden niet gevoerd met het plan om te geraken tot waarheid. Deze
			 is - het kan niet te dikwyls gezegd worden - eenvoudig, als altoos.
{==105==} {>>pagina-aanduiding<<}
 
		  Vryhandel? Zeker! Vrye Handel, geen belemmering van uitvoer,
			 geen bescherming, die traag maakt, en vadsig en onbekwaam, maar...
			 ook geen bescherming van den vreemdeling. 
		  Ik zal die zeer makkelyke kwestie afzonderlyk behandelen in m'n
			 Ideen, en spreek daarover nu alleen om ze optenemen onder de dingen
			 waarmeê men in den Haag zich bezighoudt, als 't Volk gelooft dat er
			 gesproken wordt over wezenlyke vraagstukken. De zaak is
			 belangryk, maar 't gekibbel daarover hoort thuis in den malade
			 imaginaire van Molière, waar twee
			 geleerden zich in vuur zetten over de vraag, of men zeggen moet: la
			 figure of la forme d'un chapeau. 
		  De hoofdoorzaak van de ellende des Volks ligt in zulke
			 ‘duitenplatery.’ Als men 't byblad leest en na elke redevoering de
			 vraag doet: ‘geacht lid, heeft uw lastgever u opgedragen aldus, of
			 dáárover, te spreken?’ Of: ‘meent gy te zyn
			 afgevaardigd met de bedoeling dat ge zoo, of dáárover
			 spreken zoudt?’ Zeker, dan zou 't antwoord altyd neen wezen. 
		  Maar er was tot-nog-toe niemand om die vraag te doen, op 'n wyze die
			 dwingen zou tot antwoord en beterschap. Dit zou anders wezen, als de
			 leugen van de verkiezingen had opgehouden, als er in de raadzalen der
			 Regeering mannen zaten, die inderdaad door 't Volk waren daarheen
			 gezonden. Door 't Volk, dat dan letten zou opde handelingen en
			 redevoeringen van z'n lasthebbers. Het Volk, dat eindelyk zou ophouden eerbied
			 te koesteren voor diepzinnigheid, waar ze niet te-pas komt, en leeren zou de
			 dingen die 't aangaan, te begrypen. 
		  Ik ben tegen 't parlementair stelsel. Maar als men dit nu
			 eenmaal houden wil, behoort het in oprechtheid te worden toegepast, en niet met
			 de huichelary van een bespottelyken census. 
		  Vrye en algemeene verkiezingen, dàt is - nu we eenmaal
			 meêvaren in 't schuitje van de eeuw - 't eenige middel om dat vaartuig te
			 doen aanlanden in goede haven, en vooral om te beletten dat reizigers en
			 bemanning àl te erg worden uitgezogen. 
		  De lyders der constitutiekoorts willen dat het Volk meêspreke.
			 Welnu: dàt dan ook 't Volk meêspreke! 't Is valsch en
			 schandelyk, het in den waan te brengen dat er gezorgd wordt voor z'n belangen,
			 als dit inderdaad niet geschiedt. 
		  Vrye en algemeene verkiezingen, ja... maar om die
			 verkiezingen vry te doen zyn, moet de invloed der holloway-dagbladen worden
			 gefnuikt, die juist omdat het eigenlyke Volk niet leest - waar blyft de
			 zegelwet, o ministerie? - dagbladen die juist dáárom, en
			 alléén daarom, invloed hebben zooveel als noodig is om een
			 kieskollegie te doen triumfeeren met 'n onbeduidenden candidaat, tegen de
			 candidatuur van 'n andere onbeduidendheid.
{==106==} {>>pagina-aanduiding<<}
 
		  Algemeene verkiezingen, Ja! Men zou wel gedwongen zyn te
			 letten op de publieke zaak, als 't Volk daarin meêsprak. De scherpte van
			 den toon, welken de honger geeft, zou ook anderen wakker maken, die nu hun
			 recht tot kiezen niet waardeeren ‘omdat het toch niet helpt.’  
		  Er zou beweging komen in ons politiek leven, en al ware soms die
			 beweging onördelyk, al raakte ze aan den grens waar roering begint, of
			 zelfs schandaal... welnu, dit alles ware te verkiezen boven den tegenwoordigen
			 doodslaap. 
		  We zouden mannen in de Kamer krygen die, om te voldoen aan de
			 opdracht van den lastgever, zich wel moesten onthouden van
			 voorgewend-ingewikkelde kwestiën, op-straffe van 't verliezen der goede
			 meening hunner principalen, die hen hebbende afgevaardigd om iets te
			 doen, geen genoegen zouden nemen met onbegrepen gepraat. Niet
			 liberale of behoudende beginselen zouden op den voorgrond staan
			 by 't beoordeelen van candidaten, men zou zich afvragen: wat heeft die
			 man verricht? Wat geeft ons de hoop dat hy iets ten algemeenen nutte
			 verrichten zal? 
		  Het Volk is eenvoudig in z'n eischen en begrippen. Het heeft voedsel
			 en levensgeluk noodig, en zou dus verlangen dat het aanschaffen van voedsel en
			 levensgeluk mogelyk werd, tegen pryzen die 't betalen kan. In-allen-geval zou
			 't vorderen dat men zich de vraag stelde: of er aan den algemeenen
			 toestand niets valt te verbeteren, in-plaats van zoo-als nu, brutaal, insolent,
			 wreed en lui, zich van alles aftemaken, met het praatje: dat is geen
			 Regeeringszaak! 
		  Thans, zoo-als 't nu gaat met de verkiezingen, zyn er van de
			 zeventig heeren in den Haag hoogstens drie of vier bekend by 't Volk. En dit is
			 natuurlyk. De eigenschappen die 'r noodig waren om in 'n provinciaal of
			 stedelyk clubje te worden aangezien voor zoo ‘byzonder
			 achtenswaardig,’ zyn geheel iets anders, dan wat er vereischt wordt om
			 een volksman te vormen, en onze heele kiezery is gelyke dwaasheid als er liggen
			 zou in de benoeming tot admiraal, van iemand dien men zoo aardig bad zien
			 spelevaren in 'n sloot. 
			  * 
		  Waar zyn de admiralen, vraagt ge? Die zullen verschynen, zoodra er
			 naar admiralen wordt uitgezien, zoodra er by algemeene verkiezingen,
			 algemeene hoedanigheden zullen noodig wezen. Tot zoolang is 't
			 degradeerend en vervelend, te concurreeren met dorpsrenomméen. 
		  De heer 
			 van Hall is bekend. De heer Rochussen is bekend. De heeren 
			 Groen, van
				Hoëvell, 
			 Thorbecke, en nog 'n paar
			 anderen, zyn bekend. Overigens bestaat ons parlement - met 
{==107==} {>>pagina-aanduiding<<}
 ap- en
			 dependentie van ‘ex-leden, rentrée leden in spe,
			 in-lang-niet-vertoond-leden en dergelyken - uit coqs de village.
		  
		  En al ware er niemand by 't Volk bekend als publiek persoon van
			 eenig belang, les hommes ne manquent jamais aux circonstances. (Zie
			 eerste brochure over Vry-arbeid, blz. 22, uitg. 1866.) Er zullen mannen
			 opstaan, zoodra er vraag naar mannen is. 't Gaat daarmeê als met fosfer,
			 die vroeger duur en zeldzaam was, en later, toen de behoefte aangroeide,
			 goedkoop werd en overvloedig. De huishouding van Staat had tot-nog-toe geen
			 lichtstof noodig, en daarom is de sociale fosfer op dit oogenblik zoo
			 duur. Ze zal te-geef worden, als er vraag naar is. 
		  Algemeene verkiezingen dus. Afschaffing van den
			 census, die bespottelyk is, èn in principe èn in
			 toepassing. 
		  In principe. Zooveel vooronderstelde welvaart geeft recht om
			 invloed uitteoefenen òp de welvaart. Dus de arme drommel die juist zoo
			 hoognoodig had om tot welvaart te geraken, wordt uitgesloten. Hebben
			 schipbreukelingen die aan-boord zyn van 't zinkend wrak, minder recht op
			 hulp-roepen, dan wie half of heel gered zyn? Mag iemand die meer honger
			 heeft dan 'n ander niet meêroepen om voedsel? 
		  In toepassing. Heeft de beschaafde man die zich intellectueel
			 ontwikkelde, maar juist dáárom misschien op geldverdienen zich
			 niet toelegde, minder recht van bemoeienis met de publieke zaak, dan de
			 kastelein van een meisjeswinkel? Staat de eerlyke arme - arm misschien
			 omdat-i-eerlyk was - boven den gelukkigen gauwdief, boven den woekeraar? Moet
			 'n dokter in de letteren, een wysgeer, de man van studie, lager staan dan de
			 schacheraar? Is 't voorts billyk, dat menig kleinhandelaartje op 't platteland
			 mag meêstemmen, en de met hem gelykstaande winkelier in 'n stad niet,
			 omdat er voor de woonplaats van den laatsten een hooger census
			 is voorgeschreven? 
		  En eindelyk: waarom kiezen de vrouwen niet meê? Als de
			 ministers 't geld van de natie wegsmyten, zoodat de belastingen hoog blyven,
			 lyden zy toch ook onder dien druk. Alswe door slecht bestuur oproer
			 krygen, of oorlog, of watersnood, lyden zy toch ook onder die
			 rampen. 
		  De zotterny der bepalingen op 't kiezen, springt overigens terstond
			 in 't oog, door dit enkel staaltje: dat er minder wordt vereischt om lid van
			 de Kamer te wezen, dan om kiezer te zyn. 
		  Dit alleen is voldoende om de diepte te peilen van de inzichten der
			 heeren - Thorbecke bovenaan - die Nederland zoo grootmoedig met de
			 kieswet doteerden. 
		  By algemeene verkiezingen zou men niet telkens nulliteiten -
			 of erger - zien verheffen op den ministerstoel, want het beter 
{==108==} {>>pagina-aanduiding<<}

			 gehalte der Kamer zou andere tegenspraak vereischen, of andere toelichting, dan
			 er nu meestal wordt gegeven van de groene tafel. 
		  Zou een 
			 Betz, minister van financien -
			 van financien! - hebben durven terugkomen, na flink te zyn uitgelachen
			 over z'n onkunde? Zou 
			 Torbeckekunnen volstaan met z'n
			 ambiguïteiten, als er tegenover hem mannen stonden, die de puntjes wisten
			 te zetten op de i's. Zou 'n Kamer die wat beduidde, zich laten afleiden
			 van de behandeling der toestanden in Indië - die voorziening
			 vereischen! - door langgerekte verhalen over 't kadaster waarnaar
			 niemand vraagde, welke met dien toestand niet in 't minst verband staan, en
			 over 't geheel pure nonsens zyn? 
		  De verkiezingen zoo-als ze thans geschieden, waarborgen byna altyd
			 de zegepraal van middelmatigheid. En middelmatigheid is misdaad in
			 mannen die in rang, geld, aanzien en gezag, betaald worden voor wat anders, en
			 méér. Non omnibus licet... zich aantestellen als 'n
			 Boeotier. 
		  Hoe overigens de verkiezingen zouden moeten geregeld worden, om ze
			 te maken tot waarlyk vry en algemeen, hoort thuis in een nieuwe
			 Kieswet die 'k nu niet schryf. Thans is ze ellendig! En deze opmerking is
			 ten-slotte voldoende voor 't doel van dezen brief. 
		   
		  Onder voorbehoud om later op veel punten terugtekomen, en
			 bepaaldelyk op de middelen ter verbetering, resumeer ik: 
		  I. Het volk verkeert stoffelyk, zedelyk en
			 verstandelyk, in een ellendigen toestand. 
		  II. Dit is voornamelyk te wyten aan de inrichting van den
			 Staat, wyl niemand zich aansprakelyk houdt voor die
			 ellende.
De Koning niet, omdat-i volgens de grondwet,
			 onschendbaar is, en daardoor met den besten wil,
			 onmachtig.
De ministers niet, wyl ze - bon an, mal an - om
			 de twee, drie jaar aftreden, en zich dan niet bekommeren over de latere
			 gevolgen van de wyze waarop zy bestuurden. 
		  III. Die toestanden zyn 't onvermydelyk 
			 gevolg:
Voor een deel van 't Parlementair Stelsel in het
			 algemeen.
Voor een ander deel - en voornamelyk! - van de wyze
			 waarop dat stelsel in Nederland is voorgeschreven door de Wet, en wordt
			 toegepast in de daad. 
		  Ik eindig voor ditmaal met den catonischen uitroep: Ik voor my,
			 ik blyf er by, dat de ellende des Volks moet worden uitgeroeid!
{==109==} {>>pagina-aanduiding<<}
 
		  Zorg dat ge welvaart, laat uw kleinen jongen zich vooral toeleggen
			 op 't fransch 
			  * en tot-ziens.
		  
		  ‘Myn volkje thuis is wel, en kleine Max heeft 'n
			 prix d'excellence gekregen. Sakkerloot... als-i een ‘knap
			 kind’ wordt, onterf ik hem. Dat zou 'n plaag wezen. Myn ouders
			 waren heel gezegend op dat punt. Adieu! 
		 
		 
		  452.
 
		   Aan den Uitgever. Ik zie dat ge myne filippica tegen 
			 Thorbecke hebt geannonceerd, 
			  * en daarna de zaalbergery. My wèl, maar
			 ik heb 't erg druk met Woutertje Pieterse. En om u de waarheid te
			 zeggen, die kleine jongen ligt nader aan m'n schryvershart, dan... dan... dan
			 anderen. Ik ben niets gestemd tot aanmerken of vitten, en zou waarachtig wel
			 wenschen dat Mr. Thorbecke en Ds. Zaalberg op eenmaal
			 veranderden in iets degelyks, om my de moeite van correctie te besparen,
			 typographiquement parlant, natuurlyk. Want m'n oogen zyn ontstoken. 
		  Maar ik zal u niet in den steek laten, met uw aankondiging. Och,
			 druk 't ding maar, dat ik voordroeg in de club. Er is 'n verhandelingtoon in...
			 goed! Dat poseert 'n mensch. Laat de zetters hier-en-daar tusschenvoegen:
			 ‘geachte hoorders’ en nu-en-dan 'n regel wit laten voor suikerwater
			 en neussnuiten. Overigens kan 't zoo blyven. Men zal daaruit wel ten-naaste by
		  	be-
{==110==} {>>pagina-aanduiding<<}
grypen, wat ik bedoel. En zoo niet, dan zal ik het later
			 nog-eens toelichten, zoodra ik Wouter heb heengeholpen door ad,
			 apud, ante, en de rest. 
		   
		  ‘Ik voor my, ik blyf er by, dat de ellende des Volks moet
			 worden uitgeroeid!’  
		  Gy hebt, naar ik hoop, die woorden welke ik van deze plaats voor
			 acht dagen tot u sprak, toegejuicht in uwe harten, en ik vertrouw dat gy, meer
			 nog door eigen aandrift tot het goede, dan bewogen door myne toespraak, uzelven
			 beloofd hebt, daartoe meêtewerken naar uw vermogen. 
		  In christenkerken spreekt men van broederschap. ‘Zoo wat ge
			 den minsten myner broederen gedaan hebt, dat hebt ge my gedaan’ zegt
			 Jezus. In het Oude-Testament, dat velen onder ons ten zedelyk wetboek
			 is, staat voorgeschreven: ‘gy zult uwen naaste liefhebben als
			 uzelf.’ - Veel chistenen beweren dat Jezus dit het
			 eerste heeft gezegd. Ze kennen dikwyls hun eigen bybel niet. Het staat in 
			 Leviticus XIX, maar komt bovendien voor in veel andere
			 geschriften, van ouder datum dan 't begin van dat zoogenaamd christendom. - En
			 ook de vrymetselaren noemen zich broeders, en prediken liefde. 
		  De wysgeer maakt liefde jegens den naaste niet tot een gebod.
			 Hem is 't oorzaak tot handelen, geen bevel waaraan men
			 gehoorzaamt, noch doel dat bestreefd wordt. Wie waarheid zoekt, gevoelt
			 dat hyzelf een deel is - hoe klein dan ook, een deel toch - van 't geheel. Dat
			 broederhaat zelfmoord is, en lauwheid voor 't welzyn van z'n naaste,
			 eigen verwaarloozing. In dien zin is eigenbelang de hoogste, ja de
			 eenige deugd. En dit is een bewys te-meer voor de stelling dat algemeen en
			 byzonder belang inëenvloeien. Zekerlyk zouden nooit zulke voorschriften
			 van zedelykheid of godsdienst ingang hebben gevonden, wanneer zy indruischten
			 tegen ons bewustzyn dat wy behoefte hebben aan verbroedering. 
		  Even als duizend gulden samengenomen, grooter kracht uitoefenen dan
			 duizend verspreide guldens, zoo ook voelen we onze waarde verhoogd, we voelen
			 ons gelukkiger, beter, naarmate wy met meer yver en ernst de plichten
			 vervullen, die ieder onzer maken tot 'n schakel aan den grooten keten der
			 menschheid en van de oneindige wereldgeschiedenis. 
		  Indien dit al waar is in 't algemeen, hoeveel te-meer is het dan in
			 acht te nemen, waar onze begeerte tot helpen en steunen kan worden toegepast op
			 hen die onze genooten zyn in 't Land onzer inwoning, op 't Volk waartoe wy
			 behooren, het Volk welks voorspoed, ook in den meest rechtstreekschen zin,
			 onze voorspoed is. 
		  Geachte hoorders, wy hebben in vorige byeenkomsten gezien,
			 
{==111==} {>>pagina-aanduiding<<}
 hoe er aan de welvaart van dat Volk veel ontbreekt, en ik heb u
			 voorloopig opgeroepen, my te steunen in de pogingen die ik wil aanwenden tot
			 verbetering. 
		  Vóór alles echter is noodig, dat we 't eens zyn in
			 oordeel over den algemeenen toestand. Ik zeide u reeds dat enkele regels uit de
			 opsomming der verkeerdheden die 't onderwerp uitmaakten myner beide laatste
			 voordrachten, gevoegelyk stof zouden leveren tot geheele verhandelingen. Ik heb
			 tot nog toe slechts teksten opgegeven, geen preêken gemaakt. 
		  Om evenwel aantetoonen dat ik niet lichtvaardig myn oordeel geuit
			 heb, wil ik heden avend een byzonder punt tot onderwerp myner beschouwingen
			 maken. 
		  Gy weet hoe ik herhaaldelyk gezegd heb, dat vele der verkeerdheden
			 waaronder 't Volk gebukt gaat, zyn toeteschryven aan ons Staatsbestuur.
			 Tot die meening wil ik u trachten te brengen, door eene eenigszins
			 nauwkeurige beschouwing van den geest die er by dat bestuur schynt te
			 heerschen. Dit zal dus het onderwerp wezen van myn voordracht, en
			 als voorwerp ter beoordeeling, kiezen wy voor heden avend het eerste
			 stuk uit den bundel ‘Historische Schetsen’
		  van den tegenwoordigen minister, den heer J.R. Thorbecke. 
		   
		  Ik wenschte: 
		   
		  ten eerste, te rechtvaardigen onze keus uit de werken des
			 heeren Thorbecke, als punt van uitgang om den geest der
			 Regeering te doen kennen, 
		   
		  ten tweede, met u nategaan wat we in die werken vinden, en
			 vooral wat we er niet in vinden, om 
		   
		  ten laatste, ons aftevragen, of we niet aan onze
			 landgenooten, aan onszelf, aan onze nazaten, verschuldigd zyn, aantedringen op 
			 verandering in den geest die ons regeert. 
		   
		  Maar vooraf deze opmerking. Mocht het u soms toeschynen, dat ik, in
			 't beoordeelen van den staatsdienaar die ons regeert, de broederlyke liefde die
			 't beginsel onzer daden behoort te zyn, uit het oog verlies, dat ik dus
			 in-tegenspraak schyn met de indrukken waarop ikzelf zoo-even een beroep
			 deed...o, men bedenke dat Jezus sprak van ‘den minsten zyner
			 broederen’ en niet van welvarende en tevreden hoogepriesters. Men bedenke
			 dat juist zyn liefde voor de armen en verdrukten, hem de krachtige vervloeking
			 tegen verdrukkers en ryken in den mond gaf. 
		  Liefde en hulp... ja! Maar voor hen die lyden, voor de armen
			 
{==112==} {>>pagina-aanduiding<<}
 van geeste, voor hongerigen, voor nooddruftigen.
			 Géén liefde, géén hulp, geen inschikkelykheid,
			 géén steun, voor opgedrongen wereldsche grootheid, die armoede,
			 honger en nooddruft te-weegbrengt, onderhoudt en bestendigt. 
		  Zulke steun zou medeplichtigheid wezen aan misdaad. 
		   
		  I. De rechtvaardiging onzer keus van een gedeelte der werken van
			 den heer Thorbecke, als maatstaf ter beoordeeling van den geest
			 onzer Regeering. 
		   
		  Zekerlyk, die keus moet gerechtvaardigd worden. De mogelykheid
			 bestaat dat eene Regeering niet mag worden beoordeeld naar 'n dun boekjen, of
			 naar 'n gedeelte daarvan, dat eenmaal werd begaan door een van hare leden.
			 Wanneer we byv. het ministerie 
			 Guizot onder 
			 Louis Philippe zouden waardeeren
			 naar de inleiding die deze staatsman schreef in 't werkje van Miss 
			 Nightingale, over
			 Ziekenverpleging, dan zouden wy voorzeker onrechtvaardig zyn. Misschien
			 werden wy verleid tot afkeuring van de spaansche huwelyken, door die in-verband
			 te brengen met het hoogst gewichtig voorschrift der liefdezusters: dat men geen
			 krakende laarzen moet dragen in z'n ziekekamer, en dat men niet moet schudden
			 aan 't bed van iemand die hoofdpyn heeft. Wat Guizot schreef in 'n
			 oogenblik van sentimenteele ingenomenheid met liefdezustery - de ware
			 liefdezuster is de vrouw die den man en de kinderen gelukkig maakt, het meisje
			 dat de laatste levensdagen van haar ouders opvroolykt, en daartoe hoeft men
			 niet naar de Krim te gaan - wat Guizot in zulke stemming schreef, heeft
			 niets te maken met z'n staatkundige waarde... of onwaarde. Want,
			 wat Guizot, en - ja, Thiers ook - eigenlyk hebben verricht,
			 weet ik niet. Dit kan liggen aan myne onkunde of myn gebrek aan begrip. Ik heb
			 lange redevoeringen van die heeren gelezen, onlangs byv. die van 
			 Thiers over de Mexicaansche expeditie, en ik heb er niets uit geleerd,
			 dan dat hy, Thiers, die expeditie af keurde, omdat-i er de oorzaken
			 niet van wist. Ik gis dat 
			 Napoleon zal vergeten hebben hem
			 die meêtedeelen. In het algemeen zou ik u durven aanraden de geykte
			 sommiteiten op elk gebied, eens nauwkeurig te beschouwen, en vooral op 't
			 gebied der staatkunde. Ik houd my overtuigd dat gy meermalen u zult verwonderen
			 - als by den tafeldans - niet over 't dansen van dat meubel, maar over de
			 mogelykheid om zoovelen in den waan te brengen dàt het danste.
			 Waarschynlyk zult ge, na byna elke beschouwing, u versterkt gevoelen in
			 ongeloof. 
		  In het algemeen dan meen ik, dat men ter beoordeeling iemand moet
			 beschouwen in zyne daden, zoo-als die zich aaneengeschakeld 
{==113==} {>>pagina-aanduiding<<}
 voordoen. Niet één daad maakt het karakter duidelyk. De
			 slechte kan iets goeds doen, de goede iets slechts. De wyze kan dwalen, en de
			 zot iets waars zeggen. 't Is daarmeê als met woeker, dronkenschap en
			 menschenliefde. Men is niet dáárom 'n dronkaard, omdat men
			 eenmaal beschonken was. Niet hy is 'n woekeraar, die in zekere omstandigheden,
			 by-uitzondering, zich z'n geldelyke hulp laat betalen boven den rentekoers. En
			 zeker zal niemand den titel van menschenvriend schenken aan 'n persoon die eens
			 by-toeval wat goeds deed. Il faut être coutumier du fait om er de
			 eer of de schande van te hebben. 
		  Coutumier du fait, van de daad. Juist. Nu,
			 daden van den Heer Thorbecke hebben wy voor 't oogenblik niet
			 veel, en ik vrees als we daarnaar zochten, dat het ons gaan zou, als met den
			 absenten tafeldans. 
		  By-gebreke van daden, zoeken wy naar woorden, naar
			 betuigingen, naar eene belydenis des geloofs. Zekerlyk, waar de vraag
			 onbeantwoord blyft: wat hebt gy gedaan? volgt het onderzoek: wat hebt gy
			 verzekerd, geopenbaard als meening? Welken catechismus volgt gy, of
			 beweert gy te volgen? 
		  Op die vraag zou Guizot waarschynlyk antwoorden: ik ben
			 doctrinair van staatkundig geloof, en in leegen tyd schryf ik inleidingen voor
			 krankbezoeksters. (75, 
			 76, 
			 77) Zou de heer Thorbecke een even
			 helder, een even tevredenstellend antwoord kunnen geven? Zou de Heer
			 Thorbecke kunnen zeggen: ik ben liberaal? Velen meenen dit. Dan zou
			 altyd de vraag overblyven: Wat is liberaal? Waarin verschilt een
			 liberaal van andere Caucasiers, van andere Saksers, van andere Kaninefaten of
			 Kennemers en Friezen? Is politiek liberalisme een bewys van liberaliteit?
			 Is ja-zeggen op zóó'n wet, of neen op 'n andere,
			 naar de maat der gehechtheid aan de voorstellers, een bewys van
			 liberalisme? 
		  Wat is liberalisme? 
		  Bestaat het misschien in 't weggeven van millioenen
			 spoorweg-concessiën, in-stede van tonnen kultuur-concessiën?
			 Of is 't liberalisme, den leden van de stembureaux hun broodje met 'n kop koffi
			 te misgunnen, tot styving der gemeentekassen, en tot onsterfelyke eer van
			 Nederland? 
			  * Is 't liberaal, op 't capitool te
			 beraadslagen of smeerkaarsen moeten worden gewogen of geschat? Of men de
			 krenten gelyk met de rozynen behandelen zal? (315, 
			 319) 
		  Kortom, wat is toch eigenlyk liberalisme? Wy moeten die vraag wel
		  	doen, wyl 't antwoord dáárop ons den maatstaf zal aange-
{==114==} {>>pagina-aanduiding<<}
ven,
		  	waarmee wy den heer Thorbecke behooren te meten. En,
			 geachte hoorders, als de vraag onbeantwoord bleef, zou 't 'n oogenblik schynen
			 of de heer Thorbecke geen maatstaf had, en alzoo behoorde tot de
			 incommensurabele grootheden. 
		  Liberalisme is... is... o gelukkig, wy behoeven dit voor ons doel
			 van heden avend niet te weten. En al wisten wy 't, het zou ons niet baten,
			 want... de heer Thorbecke is niet liberaal. Ik bedoel
			 hiermeê niet, dat hy een illiberaal, bekrompen mensch wezen zou. Dit ware
			 moeielyk te bewyzen, omdat de meeste daden van den heer Thorbecke,
			 gelyk we reeds opmerkten, den betooverenden stempel dragen eener totale
			 onbekendheid. Neen, de heer Thorbecke is geen liberaal, in
			 dezen zin: dat hy niet behoort tot de liberale party. 
		  Wie hierin myn zegsman is? Hyzelf. By 't aanvaarden van zyn
			 ministerie heeft hy in-stee van 'n program van richting, in-plaats van
			 een belydenis des liberalen geloofs, verklaard: niet te behooren tot
			 eene party. Precies als ik dus: ‘mynheer, net m'n
			 idee!’ 
		  Juist... maar zonder versleten kemelsvel, Mr.
			 Thorbecke! 
		  Hoe hy z'n afval goedmaakt by de kiezers die hem in de kamer
			 brachten - by Fongers van Haarlem,
			 onder-anderen - begryp ik niet recht. Ik vind, men moet z'n afkomst niet
			 verloochenen. Ook begryp ik niet, hoe alle zoogenaamd liberale bladen er
			 genoegen meê namen, dat hun hoofdman wegliep zoodra er een plaatsjen open
			 was, dat hem beviel. En dat ze voortgaan zich te houden, alsof hy nog aan hun
			 hoofd stond. 
			  *
{==115==} {>>pagina-aanduiding<<}
 
		  In Italië was eens 'n roover die de reizigers schrik aanjoeg
			 door mannequins achter boomen te plaatsen. Men meende 'n heele bende
			 voor zich te hebben, werd bevreesd, en gaf toe in de vorderingen van den
			 éénen man, dien de reizigers zeer goed hadden kunnen gevangen
			 nemen, als men maar geweten had dat-i alleen was. Maar hier is de zaak juist
			 anders-om. De dagblad-mannequins zetten één man vooruit,
			 één man die niet tot hen behoort, die hen niet kent, die hen
			 verloochent, en... toch wordt door den onnoozelen voorbyganger - hier: 't
			 Nederlandsche Volk - de gevorderde schatting betaald! 
		  ‘De heer Thorbecke dan, heeft uitdrukkelyk verklaard:
			 niet te behooren tot de liberale party. Wat moet de man 'n bitter
			 verdriet hebben van de kranten, die hem toch gedurig liberale kamerleden
			 toezonden! By 'n eerstvolgende verkiezing moest men hem tevreden stellen door
			 't ophemelen van m'nheer 
			 Vollenhoven, onzen burgemeester,
			 of van den heer 
			 Schwartz, den jodenbekeerder. Na
			 de ruiterlyke verklaring van den heer Thorbecke, is 't waarlyk te
			 bejammeren, dat geen enkele kruistocht-ridder heeft vergeten te sterven. Zoo'n
			 middeleeuwsche geweld-aanbidder zou 'n goed figuur maken by 't afgezworen
			 liberalisme van den Heer Thorbecke. 
		  Of zou die afzwering van 't liberalisme, een fraze geweest
			 zyn? (309, volgg.) 
		  Wat de Heer Th. gedaan heeft in 't algemeen belang? Dit
			 gaan we nu voorby, omdat het tot nog-toe alleen geschreven staat in 't
			 onuitgegeven werk der toekomst. 
		  Maar eilieve, als dus de heer Thorbecke niet is te
			 kennen uit daden, die niet geschied zyn... als hy niet mag beoordeeld
			 worden naar den politieken katechismus eener party waartoe hy verklaard heeft
			 niet te behooren... wat anders blyft ons over dan zyne
			 geschriften?
{==116==} {>>pagina-aanduiding<<}
 
		  Ja, mits ter-zake-dienende geschriften. Geen
			 introductiën van liefdezusters, of albumversjes uit de jeugd... die ik
			 trouwens van Mr. Thorbecke nooit gezien heb. 
		  Welnu, er bestaan geschriften van den heer
			 Thorbecke. Opgang hebben ze niet gemaakt. Ik durf u vragen of gy ze
			 gelezen hebt, en ben overtuigd, dat de meesten uwer die vraag met neen
			 zullen beantwoorden. 
		  ‘ Er zyn van 1836 tot 1860 - dat is: in een tydvak van
			 24 jaren - eenige stukjes van den heer Thorbecke verschenen, die
			 samengenomen een dun boekdeeltje vormen. Dát is de arbeid van een
			 kwarteeuw. Als men nagaat dat de heer Thorbecke niet gedrukt ging
			 onder knellende zorgen voor levensonderhoud - de Natie heeft hem altyd
			 behoorlyk betaald - als men beseft dat de heer Thorbecke ongedeerd,
			 ongelasterd, niet gepynigd door vuile kwaadaardige zielemarteling - zoo-als
			 anderen ten-deel valt, die wèl iets deden - dat-i zich altyd
			 vryelyk kon overgeven aan de inspraak van z'n gemoed, aan den vlucht van zynen
			 geest, dan zal men de hoeveelheid van 't geleverde gering vinden. 
		  Maar de hoedanigheid? Dit zullen wy zien! 
		  ‘Hoe de inhoud van dit bundeltje zy, wy hebben recht dien te
			 houden voor de staatkundige openbaring, voor 't politiek Evangelie van onzen
			 regeerenden minister, en ik beroep my te-dien-aanzien op de woorden
			 waarmeê hyzelf zyn vroeger verspreide stukjes by 't Nederlandsch publiek
			 inleidt. Hy zegt: dat ze met den politieken levensgang van den auteur in
			 naauwe natuurlijke gemeenschap staan.’ (Inleiding der 
			 ‘Historische Schetsen.’ ) 
		   
		  Ik meen aldus te hebben aangetoond dat wy het recht hebben, den Heer 
			 Thorbecke naar deze zyne ‘Historische Schetsen’ te
			 beoordeelen. 
		   
		  Dewyl nu de meerderheid der Tweede-Kamer dien man aanhangt, dewyl
			 voorts de overige ministers door dien man werden gekozen en gesteund worden,
			 dewyl onze Koning èn den Heer Thorbecke èn die andere
			 ministers benoemd heeft, mogen wy, naar ik geloof, tot het besluit komen dat er
			 uit de geschriften van den Heer Thorbecke mag worden geconcludeerd: 
			 tot den geest onzer geheele tegenwoordige Regeering, en deze slotsom
			 wordt niet wedersproken door de feiten. Wy zullen, daarvan overtuigd, nu in
			 de 
		   
		  IIe plaats, nagaan, wat we in die werken vinden, en
			 wat wy daarin niet vinden. 
		  Voor heden avend zal de beschouwing van het eerste, en niet het
			 minst uitgebreide der stukken, voldoende wezen.
{==117==} {>>pagina-aanduiding<<}
 
		  En niet het minst uitgebreide... godbewaarme, dat ik boeken zou
			 meten met de el, of geschriften by 't pond! Maar 't verdient toch opmerking,
			 hoe er in een bundel die de vruchten bevat van vier-en-twintig jaren
			 arbeids, in een werk dat volgens de uitdrukkelyke verklaring des schryvers
			 ‘in naauwe, natuurlijke gemeenschap staat met den politieken
			 levensgang van den auteur’... een werk alzoo, dat we mogen aannemen
			 als logboek van de reis zyner staatkundige begrippen... hoe er in zoo'n werk
			 slechts gewyd worden, aan: 
		   
		  ‘Johan de Witt’.
				  . . . . . . . . . . . . . . . . . . . . . . . . . . . . . . . . . .
				  .	19	 	blz.
‘Onze
				  betrekking tot Duitschland’. . . . . . . . . . . . . . . . . . . .
				  .	4	(!)	blz.
‘Mr. 
				  G. Wttwaal’. . . . . . . . . . .
				  . . . . . . . . . . . . . . . . . . . . . . .
				  .	15	 	blz.
de ‘Schets eener
				  geschiedenis der provinciaal-burgerlijke wetgeving in de Republiek der
				  Vereenigde Nederlanden’. . . .	28	(!)	
				  blz.
‘Simon van Slingelandt's toeleg om den Staat te
				  hervormen’.
				  .	18	(!)	blz.
‘het hedendaagsche
				  Staatsburgerschap’. . . . . . . . . . . . . . . . . .
				  	13	(!)	blz.
‘R.J. 
				  Schimmelpenninck en S.I.Wiselius’. . . . . . . . . . . . . . . . .
				  	35	 	blz.
‘Roëll's
				  onderhandeling te Parys in 1809 en 1810. . . . . . . . . .
				  .	 	 	 
 
		  Denkt eens na, by die jaartallen... doordringt u van 't belang der
			 zaak... haalt u 't napoleontisch Wereldryk in de gedachten... het opslikken
			 onzer Republiek, eerst onder 'n Koning die prefect was, later onder prefecten
			 die koninkje-speelden... denkt aan 't continentaal stelsel... aan Frankryks
			 wrok... aan Engelands baatzucht... aan de plannen van inval... aan de
			 bataafsche marine... aan 't kamp te Boulogne... aan de spanning tusschen 
		  	Napoleon en... Louis... aan de
			 taak van Roëll... aan 't belang der onderhandelingen over dat
			 alles, en... nu, 't is geen vergissing als ik u zeg dat de heer
			 Thorbecke dit alles behandelt - zegge natuurlyk: niet behandelt
			 - in... drie bladzyden. Daarop volgen nog 'n paar stukjes, getiteld: 
			 ‘Karel Hendrik Ver-Huell en Rutger
			 Jan Schimmelpenninck’, ‘By het portret van Guizot’ en ‘Anton
				Reinhard Falck.’ 
		   
		  Ik heb my de vervelende moeite getroost u de opschiften
			 letterlyk meetedeelen, om u goed te doen begrypen wat de heer
			 Th. beweert te geven in zyn boekje. Hij zegt niet: ‘iets over
			 Jan de Witt’ niet: ‘eene opmerking over onze betrekking tot
			 Duitschland.’ Neen. Hy geeft flinkweg aan z'n opstelletjes, titels
			 die voegen zouden aan werken van zeer grooten omvang. Dit - gevoegd by
			 de logboek-professie -verschaft ons het recht, de stukken die wy voor
			 ons hebben, te beschouwen en te beoordeelen, zoo... als wy de vryheid zullen
			 nemen, heden avond te doen. Wy duiden 't niemand euvel, als-i weinig weet, of
			 weinig uitrichtte. We moeten ieder de vryheid laten onbeduidend te zyn. Maar wy
		  	ver-
{==118==} {>>pagina-aanduiding<<}
zetten ons tegen zulken pretentieusen schyn van
			 beteekenis, als de heer Thorbecke zich aanmatigt. 
		  En zelfs dàt zouden wy voorbygaan met stilzwygen, als niet de
			 schyn door velen werd, en wordt, opgevat voor 't wezen, en als niet deze
			 dwaling zoo noodlottig invloeide op den loop der algemeene zaak. Waarlyk, er is
			 verband tusschen de schrale voeding van den arbeids-werkman, en de schraalte
			 van den arbeid, dien de heer Thorbecke ons wil opdringen als
			 werk. O, zóó alweder is alles in alles!
			 Zóó proeven wy den onvoedzamen aardappel van den arme, in 't
			 vruchteloos zoeken naar wat voeding voor den geest, in 't armoedig boekje van
			 den minister. Zóó voelen wy de rilling van winterkou, by 't
			 bladeren in zùlke koude geschriften. Zóó vatten we, by 't
			 achtslaan op den toestand des Volks, het verband tusschen vuile smakeloosheid
			 beneden, en hartelooze onzedelykheid omhoog. Zóó begrypen we, hoe
			 alles samenwerkt... hoe voor den wysgeer en den dichter - die één
			 zyn! alle verschil tusschen hoog en laag wegvalt... hoe iemand die juist
			 voelt, alles met denzelfden blik overziet... alles vergelykt... alles
			 doorschouwt met ééne inspanning... alles samenvat met
			 één greep... alles teekent tot één beeld:
			 waarheid! 
		   
		  Ik betwyfel zeer, of 
			 Jan de Witt zich gestreeld zou
			 hebben gevoeld, als men hem had kunnen voorspellen dat 'n soort van opvolger
			 hem zou bedeelen met slechts negentien bladzyden druks, in een werk dat den
			 politieken levensloop - of levensgang, zooals de man z'n onbeduidend
			 aanzyn noemt - van dien opvolger heet te schetsen. Negentien bladzyden
			 octavo... dat is in den boekhandel een waarde van drie of vier
			 stuivers. 
		  Laat ons zien wat Nederland ontvangen heeft, voor z'n twintig
			 centen. 
		  Zonder in 't minst den Dortschen pensionaris hoog te stellen, erken
			 ik toch dat 'n beschryving van zyn leven en daden - als er beschryvenswaardige
			 daden in dat leven voorkomen, wat ik eigenlyk betwyfel, vooral na 't
			 bestudeeren van Mr. Thorbecke's opstel - dat zoodanige beschryving
			 belangryk wezen kon, door 't verband met àndere zaken. Maar ziet, er
			 blykt reeds by den eersten opslag, dat de naam: Johan de Witt, niets was
			 dan een uithangbord. Het stukje handelt eenvoudig over 'n werk dat Mr. 
			 Simons in 1835 heeft geschreven
			 over Jan de Witt. Ik zou even-goed dit deel van m'n voordracht,
			 door 'n valschen titel, kunnen voorstellen als ‘beschryving der res
			 gestae van Mr. Simons,’ Omdat ik 'n opstel behandel, waarin
			 iets over Mr. Simons gezegd wordt. 
		  Wy merken hierby al terstond op, hoe omzichtig men wezen moet, met
			 geloofslaan aan titels en programmen van boeken en 
{==119==} {>>pagina-aanduiding<<}
 Regeeringen,
			 en wy hebben 't recht te vragen of de verklaring van den minister, by de
			 aanvaarding van zyn bewind: ‘dat hy 't algemeen belang zou bevorderen,
			 en niet dat van eene party’ moet worden opgevat met dezelfde
			 stiptheid, als de titel der ‘werken’ van den heer
			 Thorbecke. 
			  * 
		  De styl is slecht. Of juister: de wyze van uitdrukking is zeer
			 gebrekkig, want styl bezit de heer Thorbecke niet. Hy schryft, als
			 velen... de jufvrouw na. (Minnebrieven, blzz. 98 en 138.)
		  Van styl, van dien weerschyn der aandoeningen der ziel, kan geen spraak zyn in
		  zulke ziellooze voortbrengsels. Wy moeten lager zoeken om grond te vinden tot
		  lof en berisping, heel laag zelfs, en daarom ben ik wel genoodzaakt te letten
		  op fouten van eene soort, als men anders zoo gaarne vergeeft aan wie blyken gaf
		  verheven te zyn boven kleine volkomenheden. 
		  Niets, volstekt niets ontheft den heer Th. van de
			 verplichting tot vlekkeloosheid in 't nietige. Welnu, in-steê van
			 vlekkeloosheid vinden we, na een komma-punt, uitdrukkingen als deze: 
		  ‘maar het eigen wezen van den tijd aan welks hoofd de
			 Witt met weinig anderen stond, van een tijd, dien hij gemerkt heeft met
			 zijn naam, te teekenen, naar deze belofte wil de auteur (Mr. Simons)
			 zijn werk beoordeeld zien.’  
		  ...gemerkt heeft, met zyn naam, te teekenen, naar deze
			 belofte... hoe vindt ge 't? Sommigen zullen begrypen wat de bedoeling is
		  	van dezen zin. Ook ik begryp wat de heer Thorbecke zeg-
{==120==} {>>pagina-aanduiding<<}
gen 
			 wilde. Maar gezegd heeft-i 't niet in die kakografie. (58) 
		  ‘Wij laten onze aanspraak vallen... 
		  Dat ‘laten vallen’ van 'n ‘aanspraak’ vind
			 ik jammer. Ik vind, men moest niets laten vallen, en vooral geen
			 ‘aanspraak’ die 'n aanstaand minister misschien later kan te-pas
			 komen by 't openen van de Kamers, of by 't leggen van 'n eersten steen. 
		  ...om den heer S. te volgen in... 
		  Waarin, denkt ge? In 'n schaapskooi? In een herberg? In de witte
			 societeit? In de besognekamer? Neen: 
		  ...in hetgeen hij geeft.’  
		  Ik vind in dit diepzinnig plan geen verschooning, voor dat slordig
			 ‘laten vallen’ van de ‘aanspaak.’  
		  ....vervulde hij - Jan de Witt - een rol in de
			 bestelling... 
		  van pakjes, brieven of boodschappen, meent ge? Mis: 
		  ...in de bestelling van... Europa.’  
		  Ziedaar Europa besteld door Jan de Witt! Gefrankeerd? Aan
			 wiens adres? Aan Jupiter...viâ Bosporus? Met protest terug
			 misschien, omdat ze gecompromitteerd was? 
		  ‘Johan de Witt aanvaardde 't
			 gemeenebest... 
		  De heer Thorbecke laat ons in 't onzekere, of die
			 aanvaarding geschiedde onder voorrecht van boedelbeschryving. We zullen er 't
			 beste van denken. 
		  ‘Wie die niet,’ - dat is, in verband met het
			 voorafgaande: die ‘punten van uitgang’ - met de gansche reeks
			 hunner, elkander doorkruisende, gevolgen, volkomen in heeft, overziet den
			 werkkring niet, enz. 
		  Hier moet men, om een werkkring te overzien, punten van
			 uitgang in-hebben. Neen, mooier nog: men moet die punten volkomen
			 ‘in’ hebben. Er mag geen staartje van al die punten buitenblyven,
			 of er ontstaat 'n vreeselyke leemte. Die arme Mr. Simons had, volgens
			 den heer Th., niet genoeg punten in-genomen, of geen volkomen
			 punten, of hy was er weêr van ontlast. Hoe 
{==121==} {>>pagina-aanduiding<<}
 dit zy,
		  	Simons overzag de Witt's werkkring maar heel miserabel.
			 Straks zullen we zien, wat de heer Thorbecke zelf - met of zonder
			 volkomen punt-gebruik - van dien werkkring overzien heeft. 
		  Hy schynt byzondere voorliefde te koesteren voor punten. Altans een
			 beetje verder lezen we: 
		  ‘Die vraag werd... beslecht... 
		  Een twist wordt beslecht. Vragen: beantwoord of
			 opgelost. 
		  ‘Die vraag werd beslecht op eene wijze, welke......het
			 keerpunt geworden is.’  
		  Eene wyze ‘welke’ 'n punt geworden is? Wat
			 men toch weinig kan staat-maken op de toekomst! 
			 Barneveld had gelyk: ‘o
			 god, wat komt er van’... 'n wyze? dit punt moet weêr
			 ingenomen worden, natuurlyk. 
		  ‘Men behoefde slechts de hand der Generaliteit, welke den
			 evenaar hield, te verkrachten, en de schaal van Holland haalde, door zijn
			 natuurlijk gewigt, de andere provincien, ieder afzonderlijk en alle te zamen,
			 van zelfs... 
		  Zelfs... sic. Maar dat kan 'n drukfout wezen. 
		  ‘van zelfs over.’  
		  Dit is curieus van onzin. Wanneer een der schalen van 'n balans
			 zwaarder is dan de andere ‘door natuurlyk gewicht’ - de heer
			 Th. schynt ook onnatuurlyk gewicht te kennen - dan valt er niets te
			 verkrachten, om die zwaarder schaal te doen overhalen. Er zou juist
			 verkrachting noodig wezen, om haar niet te doen doorslaan. De heer
			 Th. schynt te meenen, dat natuurlyke dingen moeten gevioleerd worden.
			 Zoo verkracht-i ook - we zyn in volle schoolmeestery, geachte hoorders - de
			 sexe van 't woord ‘schaal’ dat vrouwelyk is. Ik denk dat-i
			 zulks geleerd heeft van mynen baker. 
		  ‘Alles hangt van het kompas af, waarop de schrijver koers
			 zet.’  
		  Ik heb redelyk veel gereisd, ook ter-zee, en kan betuigen nog nooit
			 te hebben gezien dat men koers zette óp 'n kompas. 
		  ‘Onder deze omstandigheden moest de lijn van gedrag der
			 Republiek, ten aanzien van Westelijk Europa, voor het vervolg beschreven
			 worden. Wij zien niet...
{==122==} {>>pagina-aanduiding<<}
 
		  Hoe gelukkig, dat de Witt die lyn had te beschryven voor 't
			 vervolg. Verbeeldt u, wat zou de man in angst hebben gezeten, als-i na
			 de ‘aanvaarding van 't Gemeenebest’ had moeten beslissen hoe men
			 zich verleden jaar gedragen zou. ‘Die lyn moest voor 't vervolg
			 beschreven worden’ alzoo, en... volgt daar onmiddelyk op: 
		  ‘Wij zien niet, dat de schrijver - die arme Mr. 
			 Simons - van hun wezen en verband eenig begrip gegeven heeft.’
			  
		  Hun wezen en verband? Eenig begrip gegeven? Wy zien
			 niet dat de heer Thorbecke eenig begrip heeft gegeven van 't wezen en
			 't verband des woordekens: hun.Een prysvraag: Welke Hun wordt
			 hier bedoeld? Zou 't Attila wezen? Ik moet met schaamte betuigen dat
			 die persoon de eenige Hun is dien ik de eer heb by-name te kennen. Ik kan dus
			 niet meeraden, met wat kans op treffen. 
		  ‘...gelijksoortig aan die, waarin 
			 Lodewijk XIV haar, ten aanzien
			 van Frankrijk, te brengen dacht.’  
		  Ik geloof dat hier onze schryver heeft in het duitsch te schryven en
			 het hollandsch op een styve manier te verdraaien, gemeend. 
		  ‘Lodewijk onderhield den oorlog meer, dan dat hij
			 deel nam aan een krijg gedurende welken Frankrijk zich ongehinderd voorbereidde
			 tot den overval der Spaansche Nederlanden, in Mei 1667, terwijl de Republiek en
			 Engeland nog tegen elkander streden, volvoerd.’  
		  Wie wil Alexander spelen by dezen knoop? Men moet veel
			 ‘punten’ in-hebben, om den ‘kring’ van zoo'n
			 fraze te overzien. 
		  ‘De Witt stond op een scherpen post.’  
		  Ik weet wat scherpe patronen zyn. Ik ken de scherpte van 't zwaard
			 des hongers. Ook weet ik ten-naaste-by wat scherpe kritiek is... maar scherpe
			 ‘posten’ ken ik niet. En daar 't iets schynt te wezen, waarop men
			 staat, denk ik dat deze zinsnede doelt op 'n goocheltoer, dien de
			 Witt verrichtte ter uitspanning. Of om-den-broode misschien, toen er niets
			 meer viel te verdienen als besteller. We willen hopen dat de man zich niet
			 bezeerd hebbe, en dat-i later op 'n prettiger manier z'n brood heeft kunnen
			 verdienen. 
		  Z'n brood hebbe kunnen verdienen... oef!
{==123==} {>>pagina-aanduiding<<}
 
		  Eilieve, geachte hoorders, meent niet dat ik myn schryven
			 goed vind. Ik heb daarop veel aanmerkingen, en voel inderdaad vrees voor de
			 kritiek, waaraan ik m'n eigen werk zou onderwerpen (42, 
			 58, 
			 61) als ik my niet ontslagen rekende van de
			 verplichting om schoolmeesterig omtegaan met myzelf. Ik ben zoo vry te gelooven
			 dat ik 'n beetje recht heb op 't maken van fouten. En dat ik gebruik
			 maak van dat recht? Ziet eens, in m'n zeeziektevertelling (229) laat ik een Groenlander reiken van 't puttingwant tot
			 naby 'n sloep, langs-zy van 't vaartuig. Er zal bedoeld zyn:
			 putting-yzers. 't Was een lapsus calami. Ik zie dat ik voor
			 weinige dagen schreef - neen, dat ik heb laten drukken (pag. 33)
			 geschreven had ik 't niet - ‘welke middelen daartoe moeten worden
			 aangewend’ zonder vooraf te hebben gezegd: wáártoe? 't
			 Woord: ‘verbetering’ was voorafgegaan, en uitgevallen by
			 correctie. 
		  Maar, ook zonder zulke verontschuldigingen, ik maak veel fouten, en
			 ze vervelen my zoo, dat ik uit ergernis daarover, niet eens geabonneerd ben op
			 m'n Ideen. Want ik wil m'n humeur niet bederven. 
		   
		  Wie uwer in 't bezit is van wat menschkunde, zal begrypen hoe ik my
			 geweld moest aandoen om zoo lang uitteweiden over nietigheden. Gelooft toch,
			 dat ik u en my daarboven zou verheven achten... als ik niet ditmaal ware
			 genoodzaakt geweest te wyzen op 't kleine, op 't ambachtelyke. Waarlyk, het zou
			 me niet in 't hoofd komen te vitten - zooals ik nu erken gedaan te hebben,
			 omdat het moest - wanneer de schryver had blyk gegeven de 
			 hoedanigheden zyner fouten te bezitten, en daardoor in-staat te zyn, die
			 fouten lostekoopen met 'n koninklyk rantsoen van genie. 
		  Wy zullen zien, hoe 't met dat loskoopen gelegen is. 
		  De negentien bladzyden over ‘Johan de Witt’
			 zouden ten-rechte moeten heeten: ‘Mislukt betoogje dat Mr. Simons
			 niets van de zaken wist.’ En - om nòg 'n reden aantehalen ter
			 verontschuldiging van myn toon - ik verzeker u, dat de heer Th. 
			 zyn patient niet genadiger behandelt, dan ik de vryheid neem hèm
			 te doen. Maar ik betwyfel of hy daartoe 't zelfde recht had. Want... die Mr.
			 Simons maakte geen aanspraken. De man had een werk geschreven -
			 véél belangryker althans dan 't kwart-eeuw-product van Mr.
			 Th. - en daarmeê uit. Simons liet zich nooit benoemen
			 tot eminentie. Men moet de personen beoordeelen naar de aanspraken... die ze
			 niet lieten vallen. 
		  Na eene klacht over de onvolledigheid van 't werk des heeren
			 Simons, na dien schryver te hebben verweten dat hy ten-onrechte z'n
			 boek doopte met den naam van: Johan de Witt en zijn tijd 
		  - 
{==124==} {>>pagina-aanduiding<<}
 klacht en verwyting die gek luiden in den mond van iemand die
		  voorbeeld geeft van veel grooter onvolledigheid, van veel brutaler titelroof -
		  geeft ons de heer Th., zoo verward, styf en kromsprakig als-i dan
		  gewoon is zich uittedrukken, iets als antwoord op de vraag, wat we van
		  hèm hebben te wachten, wanneer hy-zelf eenmaal het leven van Jan de
		  Witt zal beschryven: 
		  ‘Het karakter dus van den tijd, althans in zoo ver
			 d.W. er mede in aanraking gekomen is. In groote omtrekken, of
			 uitvoerig; dit zij in des schrijvers willekeur gesteld; maar het eigen wezen
			 van den tijd, aan welks hoofd de Witt met weinig anderen stond, van
			 een tijd dien hij gemerkt heeft met zijn naam, te teekenen, naar deze belofte
			 wil de auteur zijn werk beoordeeld zien. Welk een tafereel! De feiten
			 der’ - hoestbui van den spreker - ‘en diplomatie, in vrede
			 en oorlog, maken er slechts een klein deel van uit; de toestand, zelf, waarin
			 zij voorvielen, het geheele zamenstel van het bijzonder zoowel als openbaar
			 leven der europesche wereld, in zijne verschillende takken en algemeen verband,
			 dit alles om één persoonlijk middenpunt... 
		  Dit is, by 'n welgeschapen mensch, de navel. Onze auteur zal bedoeld
			 hebben: om één persoon als middelpunt. Die punten, die
			 punten! 
		  ...om één persoonlijk middenpunt geschaard, zal ons,
			 welligt met de kunst van een Walter Scott, voor het oog gebragt
			 worden. 
		  My wel. Ik ben er zeer benieuwd naar. Onze auteur zal inzien dat-i
			 dan moet beginnen met tienmaal 'n kwart-eeuw oefening in nauwkeurigheid van
			 denken en zeggen. (10, 
			 11, 
			 12, 
			 13.) Of misschien ziet hy 't niet in, juist
			 omdat hem tot-nog-toe die oefening ten-eenenmale ontbrak. 
		  ‘Maar ik hoop, geachte hoorders, dat u zoo-even een woord
			 ontgaan is, een post op den staat der desiderata. Ik heb gehoest waar ik
			 nog niet verstaan wou worden, en vond het aardig uwe nieuwsgierigheid naar de
			 oorzaak myner verkoudheid eenigszins te spannen. 
		  De voorgelezen tekst, met inbegrip van 't voorbygehoeste, is een
			 kostbare bydrage tot de kennis der politieke levensrichting van den heer 
			 Thorbecke. 
		  Als gy of ik het leven hadden te beschryven van een voornaam
			 persoon, en van zyn tyd, zouden wy zeker de belangrykheid gevoelen van
			 zulk 'n opgave, en terugschrikken voor de verantwoordelykheid die we op ons
			 laadden door zoo 'n program. Maar de heer Th. die de eischen der
			 Historie zoo hoog opvat, naar z'n zeggen - en als-i 't meende, zou ik hem gelyk
			 geven, - doet, 
{==125==} {>>pagina-aanduiding<<}
 nu zèlf aan 't werk, den heelen Jan de
			 Witt af, in 19 bladzyden! 
		  Hy verwyt den heer Simons, dat deze slechts een
			 ‘verhaal geeft, van wat er met ons vaderland ten tyde van de
			 Witt is gebeurd’ - ik vind dit nog-al wél. Wat had de man dan
			 moeten vertellen? - en de criticus-zelf geeft in zyn opstel, dat dan toch
			 ‘Johan de Witt’ getiteld is, volstrekt niets
			 daarvan. 
		  Het heele opstel handelt over - zie hier de rede myner verkoudheid
			 van zoo-even - over... staatkunst. Het woord staatkunde,
			 kunde, kennis van den Staat, komt by den Heer Thorbecke
			 niet voor, en reeds by 'n vorige gelegenheid heb ik de opmerking geuit, dat dit
			 zeer karakteristiek is. 
		  Vroeger schreef men de geschiedenis van Koningen... het Volk
			 was niets. Van kroon- en zwaarddragende roovers... het Volk was niets.
			 Sedert lang reeds is die histoire-bataille veroordeeld. Welnu,
			 vóór nu eens eindelyk 't Volk schynt aan de beurt te
			 komen, het wezenlyke Volk, de ware bestanddeelen waaruit het menschdom is
			 samengesteld... schynen wy 'n soort: histoire-ministre te moeten
			 doorloopen, de geschiedenis van de staat-kunst, van de
			 staats-kunsten, van de staats-kunstenaars, en van wat dies meer
			 zy. Ik kan, om goed begrepen te worden, niet te dikwyls herhalen, dat de Heer 
			 Thorbecke dit bundeltje geeft als spiegelbeeld zyner politieke
			 ontwikkeling. Welnu, naar de fotografie te oordeelen, leven wy au beau
			 milieu van staats-kunstenmakery. 
		  Wy, gy, ik, onze vrouwen en kinderen, zyn de biljardballen
			 waarmeê de heeren in den Haag carambole maken. Wy zyn de volants
			 welke door liberalen en behouders - en door m'nheer Thorbecke ook, want
			 hy speelt sedert z'n avènement meê, al zy 't dan ditmaal
			 zonder partykaartje - aan elkander worden toegekaatst. Wy, gy allen en ik, zyn
			 de schaakstukken waarmeê de heeren zich vermaken, en wie 't gewone
			 schaakspel mocht afkeuren omdat het voor wetenschap te-veel op spel gelykt, en
			 voor spel te-veel inspanning vordert, zal zeker dìt schaakspel te erger
			 verfoeien, naarmate het als vermaak ten-koste van een Volk, te wreed, en als
			 onzedelyke laagheid te weinig vermakelyk is. 
		  Wy zien dan in ons stukjen overal diplomatie en
			 staatskunst op den voorgrond. ‘Voorgrond’ is onjuist gezegd,
			 want achtergrond is hier niet. 
		  Overal vinden wy meer of min diepzinnige beschouwingen over de
			 verdeeling van macht en gezag: wie 't best caramboleerde. Over
			 knoei-finesses tusschen de onderscheiden provincien: wie den volant
			 het best wist terugtekaatsen. Over 't al of niet begeven van ambten en
			 waardigheden: of men den prins van Oranje koningin wou laten halen. Over
			 ‘verkrachten van den evenaar’... aan dit laatste zou ik den naam
			 geven van on-fair pat-zetten, in de spelletjes 
{==126==} {>>pagina-aanduiding<<}
die de
			 heeren speelden, en waarin des heeren Thorbecke's staatskunst zich
			 vermeit, precies zoo-als wy 'n party van 
			 Andersen of Murphy napluizen. 
		  Ik zal de vryheid nemen, eenige voorbeelden aantehalen ter staving
			 van myn beweren. 
		  ‘Hij - Johan de Witt - was het hoofd eener
			 staatspartij, en de braafste, trouwhartigste, staatsdienaar... 
		  Ei, Mr. Thorbecke! En toen 't in uw kraam te-pas kwam, hebt
			 gy gezegd, niet te zyn 't hoofd eener party, niet te behooren tot
			 'n party? Gy zeidet - precies m'n idée! - dat dit niet geoorloofd
			 was. Dat men 't algemeen belang moest behartigen. Kortom, ge hebt
			 gesproken alsof ik 't was. Het kon niet beter. Maar hoe rymt dit in 
			 U, Mr Thorbecke? Ge neemt immers niet kwalyk, dat ik uw
			 historische (!) schetsen in ‘naauw’
			 verband breng, met den ‘politieken levensgang van den
			 auteur?’ Bedenk toch dat gyzelf uw boekje hebt aangeprezen als
			 handleiding daartoe. Of hadt ge er op gerekend, dat weinigen kunnen
			 lezen? 
		  ‘De generale Regering had onder meer andere, drie voorname
			 takken... 
		  Vleesch, visch, groente?... Voedsel, deksel, woning?... Welvaart,
			 zedelykheid, geluk?... Geloof, hoop, liefde?... Och, neen. De droge takken van
			 m'nheer Thorbecke dragen niet zulke sappige vruchten. De takken van de 
			 generale regering onder dien braven de Witt, waren tot
			 neerbuigens toe beladen met: 
		  ...‘het maken van verbonden, van vrede ofoorlog; het
			 defensiewezen; en de financiële middelen ten behoeve der
			 verdediging.’  
		  Ik tel daaruit vier takken, maar ‘aan een boom zoo vol
			 geladen’ komt het op een tak niet aan. Let eens op, hoe de
			 financiëele middelen alleen worden te-pas gebracht als
			 bestuurszaak, en volstrekt niet in-verband met de krachten, de belangen
			 en het welzyn der betalenden. Die financie-tak schynt dus aan den boom
			 te groeien voor 't privatief genoegen van den tuinman. 
		  Men meene niet dat ik de opgegeven zaken onbelangryk acht, als
			 onderwerpen van zorg voor de regeering. Volstrekt niet. De zaak is maar, dat de
			 heer Th. slechts die of dusdanige, onder werpen schynt
			 te kennen. Hy brengt het geheele Volk, al z'n belangen, wenschen, hoop en
			 rechten, terug tot dit eene: besturen, regeeren,
			 heerschen. En dit alles, niet ten-behoeve van dat Volk, maar
			 geheel alleen met het oog op de belangen of 't vermaak der 
{==127==} {>>pagina-aanduiding<<}
 heeren
			 die van dat besturen, enz. een vak maken, 'n uitspanning, een
			 métier. 't Is de geschiedenis van de spoorwegdirectie en haar
			 conducteurs. 't Publiek - hier het Nederlandsche Volk - telt niet
			 meê. (pag. 34). 
		  ‘Men behoefde slechts de hand der Generaliteit te
			 verkrachten, en de schaal van Holland haalde, door zijn (sic) natuurlijk
			 gewigt, de andere provincien, ieder afzonderlijk en alle te zamen, van zelfs
			 (sic) over. 
		  Ziedaar 'n zinnetje, dat ik reeds beschouwde als voorbeeld van
			 gebrekkige uitdrukkingswyze - n'est pas auteur qui veut,
			 Mr. Thorbecke, daar hoort méér toe! - en dat ik nu
			 herhaal als 'n grondtype, als voorheerschend kenmerk van Th's
			 staatkunstige liefhebbery. Weêr is hier: alles in alles. De wanörde
			 in 't teekenen van 'n denkbeeld, komt hier geheel overeen met de
			 wanördelyke vermenging van belang en plicht. De schryver die
			 ‘natuurlyke’ zwaarte ‘verkracht tot
			 dóórslaan’ is de minister, de 
			 staatskunstenaar, die z'n kunstjes waardeert, uitvoert, en aan-den-man
			 brengt op 'n wyze die duidelyk aantoont hoe in zyn gemoed de
			 evenaarverkracht is, waarmeê 't belang des Volks behoort
			 gewogen te worden. In al de werken (!) van den heer Th. vinden we een
			 sterksprekende voorliefde voor dingen als dat geknoei over macht, gezag,
			 prerogatief. Over volkswelvaart geen woord. Ja, nu-en-dan iets er
			 van, maar slechts wanneer 't - als byzaak - te-pas komt by de spelletjes
			 van de heeren in den Haag. Gy zult zien: 
		  De invloed van Holland kwam dan in de plaats van het algemeen
			 gezag, dat oorspronkelijk aan al de provincien in onverdeelde gemeenschap
			 behoorde.
Aan dit belang was een andere vraag, die men, latere tijden met
			 deze verwarrende, gemeenlijk vooropstelt, ondergeschikt... 
		  Welke andere ‘vraag’ zou dat wezen? Weêr vraag
			 ik: Zou er nu waarlyk kwestie zyn van iets degelyks, in 't eind?
			 Misgeraden! Hieraan was ondergeschikt: 
		  ‘de vraag omtrent de wedervervulling van de algemeene en
			 provinciale ambten der prinsen van Oranje. 
		  Dat is hoogst interessant! Wat zal 't vleesch goedkoop geworden zyn,
			 toen die vraag beslist was! 
		  ‘In dezen geest hervormde de groote vergadering...
{==128==} {>>pagina-aanduiding<<}
 
		  Dat wil zeggen: in den geest van zekere heel diepzinnige knoeiery
			 met dien evenaar... 
		  ‘in dien geest hervormde zij het stelsel van de republiek; en
			 tot uitvoering van dit stelsel, tot beleid van de groote... 
		  Groote... 
		  ...door al de leden van het staatswezen zich verspreidende... 
		  Groote... door al de leden van het staatswezen zich
			 verspreidende... prachtig! Nu: tot ‘beleid’ der
			 mirobolante: 
		  ...gevolgen van dat stelsel... 
		  Dat is - o, Cambronne! - van eigenlyk niemendal... 
		  ...werd J. De Witt aan het roer geplaatst. 
		  Eindelyk! Nu, 't doet me veel pleizier dat de man een baantje heeft,
			 en we hopen dat z'n betrekking van stuurman hem beter moge bevallen, dan dat
			 staan op iets scherps, of z'n vroegere functie van besteller. Maar let-op, hoe
			 die benoeming van de Witt tot roerganger, 't slot is van
			 een climax. Dàt... dàt... dàt... en dàt...
			 beef aarde, hemelen, juicht: de Witt is geplaatst! 
		  Dat is: overghesèt synde în de jaerspraeke van
			 van daag: 
		   
		  Thorbecke is klaargekomen met 'n conditie - N.B. Er zal
			 meer op betaling, en vertoon van wichtigkeit, dan op fatsoenlyke
			 behandeling worden gelet. 
		   
		  Geachte hoorders, het walgt me, u al de bewyzen voortelezen van de
			 ‘verkrachting’ waaraan onze staatskunstenaar zich voortdurend
			 schuldig maakt, by 't ‘wegen’ der belangen van Volk en
			 regeerders. 
		  En... gy zoudt kunnen vragen, of ik ook misschien zulke gedeelten
			 van z'n werk oversla, waarin gesproken wordt over andere dingen, dan die
			 voddige twisten der mannen en place, op den pré aux cleres
			 hunner liefhebbery. Ik bid u, koopt het voddig boekje! Leest de stukjes, en als
			 gy ergens blyk vindt dat de belangen, de wezenlyke belangen des Volks - ik zeg
			 niet: 't hoogst stonden in de schatting van onze minister, neen! - als
			 't u blykt dat de man ooit op 't denkbeeld is gekomen, zich daarmeê te
			 bemoeien, daarop te letten of die belangen - al was 't maar zydelings -
			 optenemen in den punt-kring zyner kleine 
{==129==} {>>pagina-aanduiding<<}
 beschouwingen,
			 dan... dan... ja, wat? Ik beloof u ‘griffermeerd’ te worden als
			 jufvrouw Laps, wanneer ge 't vindt. Meer kan ik niet zeggen, dunkt
			 me. 
		  Ik zeide reeds, dat het, woord staatkunst niet van my is. De
			 heer Thorbecke-zelf kwalificeert aldus de hoedanigheid, de eigenschap,
			 de verdienste, de gaaf, of wat dan de ‘kunst’ wezen mag die hem
			 eigen is, of die hy meent te bezitten. 
		  Ik erken dat er kunst noodig is, om goed te regeeren, maar... 
			 kunde moet voorafgaan. En wel, in dit geval, de bepaalde kunde die ons
			 in-staat-stelt te oordeelen over de behoeften des Volks. Staatkunst komt
			 nooit te-pas. Etymologisch is dát woord onzin. Maar, als enfant
			 terrible is die zeer gebrekkige uitdrukking van groote beteekenis. De
			 onbekwaamheid van den auteur verklapt den toekomstigen minister.
			 Ja. Want wy lezen in 't boekje van den schryver duidelyk, hoe de regeerder 
			 in spe, den Nederlandschen grond beschouwt als 'n kermisplein, waarop
			 hy: ‘zoodra Jan de Witt aan 't roer zal staan’ z'n
			 kunsten wil vertoonen. Maar van half-geld of vrybiljetten is geen
			 spraak. De belastingen zyn en blyven hoog. En dat zou niets wezen - ik ben
			 vóór hooge belastingen, hoe-meer hoe-beter! - doch... de
			 middelen om die belastingen optebrengen zonder te groote inspanning, moeten
			 daarmee in evenredigheid staan. En vooral: de Regeeringen zyn daarvoor
			 aan de ingezetenen schuldig eene evenredige mate
			 van welvaart, van genot, van geluk. 
		  De heer Th. verwyt Mr. Simons gedurig, dat-i niet
			 genoeg aantoont hoe de bestuurszaken in elkander zaten. Eens heeft
			 Simons - o, gruwel! - verzuimd te zeggen: 
		  ‘of er dan in de overige provincien - buiten Holland
			 namelyk - geen Gecommitteerde Raden of Gedeputeerde Staten aanwezig
			 waren?’  
		  Hebt ge ooit gehoord van zoo'n infaam verzuim? Verbeeldt u, dat men
			 over tweehonderd jaar vergeten zou, iets te vertellen van onze friesche
			 Gedeputeerde Staten! (blz. 97) Wat moet er in 's hemelsnaam worden van de
			 menschheid, als de nazaat zoo lichtzinnig heenstapt over de eerbiedwaardige
			 overblyfsels van de luî die zorg-droegen dat er geen vleesch in 't land
			 was, en die zich zoo vermoeiend verheugden over plaatsvervangend smeer!
			 Ondankbaarheid, uw naam is nageslacht. 
		  ‘In hetgeen de schrijver van de binnenlandsche
			 aangelegenheden zegt, is evenmin als in zijn verhaal van de diplomatische
			 gebeurtenissen, eenheid, zamenhang of begrip.’ 
{==130==} {>>pagina-aanduiding<<}
 
		  Meent niet dat de klacht over gebrek aan meêdeeling van
			 binnenlandsche aangelegenheden, doelt op welvaart, of zoo-iets, van 't
			 Volk. O neen! Van zulke nietigheden is nergens spraak. Dat hoort niet thuis in
			 de tent waar de kunst wordt vertoond. Bemoeit zich de goochelaar met den
			 welstand der toekykers? Binnenlandsche aangelegenheden, in den mond van
			 den heer Th., zyn kwestien over gezag,
			 préséance-vraagstukken, kibbelaryen tusschen provincien,
			 of de vertegenwoordigers daarvan. Kort-om, het geschryf van den heer
			 Th. is eene handleiding - en zelfs als zoodanig nog maar 'n zeer
			 onvolledige handleiding - voor honderdtal personen, die - zoo-als dat sedert
			 onheugelyke tyden plaats-vond - hun carrière trachten te maken door den
			 Nederlandschen Staat in dienst te nemen. 
		  ‘De inrigting der Republiek zal niemand leeren kennen uit het
			 gebrekkig bescheid van den heer Simons.’  
		  Nu, men verliest daaraan niet veel. De ontstentenis dier kennis
			 geeft ruimte tot weten en begrypen van iets degelyks. Waarlyk, wie geheel op de
			 laagte is van de ellendige bekrompene laffe finesses der bestuursrichting van
			 die tyden... wie al den omslag weet te ontwarren, waaronder 't belang der
			 wezenlyke zaken werd gesmoord... wie zich goed thuis-voelt in de kinderachtige
			 zotternyen dier dagen... inderdaad, zoo-iemand zou - om te veranderen in iets
			 degelyks - zich moeten haasten bevryd te raken van dien ballast. En wie zich
			 beroemde op bedrevenheid in wetenschap van die soort, zou verdienen
			 benoemd te worden tot familiekroniek-oudnicht. 
		  Men ziet overigens dat alle medelyden met onzen eminenten
			 patient vervalt, by 't achtgeven op de wyze waarop hy-zelf z'n plak laat
			 neêrkomen op zyn slachtoffer. 
		  Ik bezit het werk van den heer Simons niet. Maar ik
			 herinner my, het in m'n jeugd gelezen te hebben, en als die herinnering my niet
			 al-te-zeer bedriegt, is die schryver niet zoo volkomen onschuldig aan wawelende
			 oudnichtery, als de heer Th. hem ten-laste legt. Dat hy, naar den zin
			 van onzen minister, niet genoeg bakerpraatjes meêdeelt, wil ik
			 gaarne gelooven, maar dat er in 't boek van Simons volslagen gebrek
			 wezen zou aan vergetenswaardigheden, houd ik voor laster. Doch dit daargelaten
			 - wy hebben met Thorbecke, niet met Simons te doen - ik
			 herinner me iets uit dat werk, waaraan ik niet denken kan, zonder eenige vreugd
			 te voelen over myn byna doorgaande afwyking van nederlandsche begrippen.
			 Rond-uit gezegd, ik voel 'n beetje trots... anders te zyn, dan wat in ons land
			 gemeenlyk wordt gehouden 
{==131==} {>>pagina-aanduiding<<}
 voor: goed. (447) Het staaltje dat me uit Simons' boek in 't
			 geheugen bleef hangen, moge u tevens een voorbeeld zyn van de
			 staatskunstenmakery der heeren diplomaten uit die zoo geroemde tyden van de
			 Witt. 
		   
		  De Ruyter had zich by
			 ‘Heeren Staten’ beklaagd over de verplichting die hem was opgelegd,
			 om by 't ontmoeten van Engelsche schepen te salueeren, ook dan wanneer hy,
			 volgens de gewone begrippen van marinebeleefdheid, het recht hebben zou, dat
			 saluut aftewachten van een mindere in rang. Zyn verzoek werd afgewezen door de
			 haagsche heeren, die toenmaals de bewakers waren van de nationale eer.  De
			 Ruyter, hollandsch admiraal, moest en zou salueeren, antwoordden de
			 kantoormannen die te beschikken hadden over de hoogte of laagte der
			 Nederlandsche vlag. Men weet dat er by den zeeman, en vooral by den krygsman
			 ter-zee, eene eigenaardige prikkelbaarheid bestaat, op 't punt van 
			 courtoisie. Ik laat nu onbeslist, of niet soms in zulke gevallen
			 karakter overgaat in kleingeestigheid... dit is zeker, dat het
			 voor de Ruyter, met al z'n dikwyls walgelyke onderdanigheid aan die
			 ‘Heeren Staten’ - kleine mannen, wier naam voor 'n groot deel
			 vergeten is - dat het voor de Ruyter een onaangename zaak was. De man
			 was niet ‘tuchteloos’ genoeg, om te bedanken voor 't voeren eener
			 admiraalsvlag, die 'm scheen gegeven te zyn om gestreken te worden. Ik ken
			 personen die in zyn geval zouden geantwoord hebben: lieve Heeren Staten:
			 doet met uw eer of onëer, wat ge wilt... neemt gy uwlieder
			 leelyke pruiken af voor 'n engelschen schoenpoetser, als uwe hoog-mogendheden
			 genoegen scheppen in zulke laagheid... maar ik stryk myn hollandsche
			 admiraalsvlag niet voor 'n britschen schoener. 
		  Maar de Ruyter, vol militaire courage, schynt zeer
			 christelyk-lamlendig geweest te zyn, zoodra hy in aanraking kwam met de
			 godzalige ‘Overheid’ dier dagen. Ditmaal evenwel scheen hem de
			 haagsche karakterloosheid wat àl te erg. Altans hy klaagde nogeens, en
			 verzocht: dan toch alleen in de Noordzee gedwongen te zyn tot zulke
			 slaafsche onderdanigheid. 
		  Het antwoord op dat verzoek is curieus, geachte hoorders, en
			 doet ons een blik slaan in 't karakter van vergaderingen: 
		  Er kon volstrekt niet worden getreden in het voorstel van den
			 ‘lieven, getrouwen’ admiraal, omdat Engeland zulke regeling der
			 zaak zou aanmerken, als erkenning van z'n aanspraken op overwicht in de
			 Noordzee... 
		  Ik herinner me hierby een man, die, geslagen door z'n vrouw,
			 wegkroop onder de sofa, en op haar dreigend bevel z'n schuilplaats te verlaten,
			 om 't restant van de hem toegedachte correctie 
{==132==} {>>pagina-aanduiding<<}
 in ontvangst te
			 nemen... zich beriep op z'n karakter, omgehoorzaamheid te
			 weigeren... 
		  Ja, zóó schoven die ‘Heeren Staten’ onze
			 nationale eer onder de bank, en als heden, geachte hoorders, trachtten
			 zy een belachelyk tintje van staatskunst te leggen op de jammerlykste
			 flauwhartigheid. 
			  *
{==133==} {>>pagina-aanduiding<<}
 
		  Er zyn byna dertig jaren verloopen, sedert ik het werk van Mr. Simons, waaruit ik deze byzonderheid vernam,
			 gelezen heb. Nooit is de indruk uitgewischt, dien ze toen maakte op myn jong
			 gemoed. En, hoorders, er is verband tusschen myn afkeer van 
{==134==} {>>pagina-aanduiding<<}

			 ‘Heeren Staten’ die zelfs den moed niet hadden lafhartig te wezen,
			 en myn walg van de thorbeckiaansche klachten over Simons verzuim: iets
			 te vertellen over ‘Gecommitteerde Raden’ of dergelyke
			 nietigheden. Het was den ‘Heeren Staten’ van 1700 vry
			 onverschillig, wat er gebeurde buiten hun vergaderzaal, mits zy slechts
			 't denkend plaatsjen onder de sofa behielden, even-als thans de ware
			 belangen des Volks geheel ondergeschikt worden geacht aan 't handhaven in
			 verkregen voorrecht, van personen welke zich met die belangen moesten
			 bezighouden. 
		  Wie hiervan niet overtuigd is, sla de geschiedboeken van die tyden
			 op, en vergelyke de toestanden van vroeger, met den toestand van heden.
			 Dezelfde geest die onzen de Ruyter noodzaakte tot 'n laagheid  in
			 dienst, welke hy niet zou begaan hebben als mensch... dezelfde geest
			 die 'm weinig jaren later, onvoldoend uitgerust, in den stryd jaagde, om hem te
			 doen bezwyken by Syrakuse... die geest belet heden onze
			 ministers, onze hoogmogenden - godbeter 't! - in zulke infamie iets
			 anders te zien, dan materie ter homologatie van zeer capable beslechting
			 eener hoogst-epineuse kwestie over 't jus gentium. 
		  De kommies-van-staat die 't salutvraagstuk meende optelossen, door
		  	in 't uitzetten van de grenzen der schande, glimp van ver-
{==135==} {>>pagina-aanduiding<<}
goeding 
			 te zoeken voor verwaarloosde eer, is waarschynlyk beloond geworden voor de
			 webbige fynheid van z'n begrip. En als de man eens mocht terugkomen, ligt -
			 onder onze ministers - z'n fortuin gereed. Zulke personen zyn
			 noodig... in zulke toestanden. 
		  Gy begrypt, geachte hoorders, dat de heer 
			 Thorbecke zich niet bezighoudt
			 met dusdanige opmerkingen. Al wat raakt aan hart of karakter, is beneden de
			 kunst van onzen auteur. Z'n klacht is, dat men uit Simons' werk de
			 inrichting van de Republiek niet leert kennen, dat is: de
			 bureaukrautische inrichting... de ambtenary. 
		  Ik voel my zeer verplicht aan Mr. Simons, voor die
			 leemte -verbeeldt u, myn geheugen is goed... 't had kunnen wezen, dat ik iets
			 onthouden had van die onnoodigheden - maar... zoudt ge nu niet denken, dat de
			 heer Thorbecke u wèl zal meêdeelen hoe 't huwelyk van
			 diplomaat-juffrouw die, of 't ontslag van staatskeukenmeid 
			 die, eigenlyk in z'n werk is gegaan... dat is: dat hy u iets gaat
			 verhalen over die verkrachtings-inrichtery van de Republiek? 
		  Nu, vreest niet, geachte hoorders. Zelfs al naamt gy de moeite die
			 vervelende dorre ‘historische’ schetsen van Mr. Th.
			 te doorworstelen, ik verzeker u, dat ge... vermoeid wezen zoudt, ja... maar u
			 niet bezwaard zoudt voelen met overmaat van onnoodige wetenschap. Uw gemoed zou
			 rein blyven van staatkunstige spinnekoppery, en ik hoop zelfs, dat gy juist dit
			 zoudt geleerd hebben uit uw lectuur, dat er uit zulke lectuur, niets te leeren
			 valt. Het boekje van den heer Th.is, wat vorm en inhoud
			 aangaat beide, een kostbare bydrage tot de groote verzameling van al 't
			 geschryf, waaruit men precies kan te weten komen hoe men niet behoort te
			 schryven (58) en als zoodanig is 't waarlyk veel
			 nuttiger dan de jenever-épopee, die ik aanprees op blz. 83. 
		  Neen... duizendmaal neen! Op heel andere wyze kan ons 't
			 auteurschap van den minister nuttig zyn... 
		  De misgeboren aloë-bloem van Thorbecke moet gerekend
			 worden onder de weldadigste voortbrengsels van 't tuintje der hollandsche
			 maagd, als we, by 't beschouwen van dat kwart-bakken product, ons voelen
			 opgewekt tot zorg dat er in dien tuin worde plaatsgegeven aan
			 andere planten!En als zoodanig zyn we den heer Thorbecke dank
			 schuldig, dat hy ons zoo gul een staalkaart heeft gegeven van de algemeene
			 heerschende ziele-traagheid, onkunde en kwade trouw. 
		  Zou de man misschien 'n goede bedoeling hebben gehad, met dat wyzen
			 op z'n staatkunstigen ‘levensgang?’ Zou 't een waarschuwing wezen?
			 Zou 't beduiden: menschen, gy hemelt me zoo op... wéét, wat ge
			 doet! Ik ben niet bekwamer dan ge uit 
{==136==} {>>pagina-aanduiding<<}
 die voddery kunt
			 opmaken. Wilt ge my, in weêrwil daarvan, toch volstrekt benoemen tot
			 Jan de Witt... tot eminentie... tot minister... dat is
			 uw zaak! Ik heb gewaarschuwd. De gevolgen zyn voor rekening uwer
			 eigene blindheid... 
		  Kom-aan... laat ons dit gelooven, geachte hoorders, en alzoo uit
			 alles het aangenaamste kiezen. Dan scheiden we straks onder den indruk, dat
			 Holland een prachtig land is, waar men naïve, gulle, kinderlyke,
			 oprechtheid beloont met ministersrang... en waar zeker de onnoozele brouwer
			 van Preston, die zyns-ondanks den vyand op de vlucht joeg, ware benoemd
			 geworden tot veldmaarschalk, als-i ons - ter beoordeeling van z'n militairen
			 ‘levensgang’ - een proefje had aangeboden van den
			 ale, waaraan hy vier-en-twintig jaar brouwens besteed had. 
		  Vóór we echter mogen berusten in de zekerheid dat
			 zulke opvatting van de bedoeling des heeren Thorbecke de juiste is,
			 zullen we gemakshalve ons houden, als-of we z'n boekje niet aanzagen
			 voor 't strydpaard dat den bangen ruiter tot held maakte tegen z'n wil. Wy
			 zullen voortgaan te meenen, dat ruiter en paard één wil hebben,
			 en dat Mr. Thorbecke juist even langzaam, en juist zóó
			 is vergroeid tot 'n staatskunstenaar, als z'n verspreide opstelletjes in
			 vier-en-twintig jaren zyn saêmgekreupeld tot 'n boek. 
		  Er zou waarlyk geen eind zyn aan de aanhalingen, indien ik u alles
			 wilde voorlezen, wat ons recht geeft tot de meening, dat voor den Heer
			 Thorbecke staatkunde is: de kunst, het kunstje,
			 om met zekere gegevens, zich-zelven en eenige vrienden, eene plaats te
			 bezorgen, en zich daarop te handhaven. En dit zal te duidelyker in 't oog
			 vallen, wanneer wy nu in de tweede plaats nagaan wat er in 't boekje van Mr.
			 Thorbecke, niet wordt gevonden. Ik hoop dat de onderwerpen
			 welke tot deze cathegorie behooren, iets aantrekkelyker mogen zyn, dan de zaken
			 die onze minister wél behandelt, of zich verbeeldde te behandelen. 
			  1 
		  Ik houdt niet van utopiën. Een Haroen al Raschid, die
			 verkleed rondgaat onder 't volk, om recht te doen, is niet van onzen tyd, en...
			 van géén tyd. Een heerscher die aldus handelt, verwaarloost z'n
			 plicht, en toont dat hy dien al-lang verwaarloosd hééft. Want zyn
			 taak is niet: nu-en-dan eens recht te doen, uit 
{==137==} {>>pagina-aanduiding<<}
 luim... maar te
			 zorgen: dat er doorgaand recht geschiede. 't Zou wel ongelukkig wezen,
			 als 'n verongelykte moest zitten wachten op zoo'n koninklyk bezoek. 
		  Ook wensch ik de staatkunde niet onderwezen te zien in de school
			 vanFenelon, die Telemachus door
			 Minerva laat voeren tot koning Idomeneus, om hem door dien
			 wyzen vorst te doen onderrichten in de kunst: hoe men een Volk gelukkig
			 maakt. 
		  Evenmin ben ik de meening van 
			 Socrates toegedaan, die Alcibiades ongeschikt achtte tot het vervullen
			 van een hoog staatsambt, omdat-i - onverwachts gevraagd - het juiste cyfer der
			 Atheensche inkomsten niet noemen kon. 
		  Dus noch Haroen, noch Fenelon, noch
			 Socrates. Ik heb, naar ik meen, beter zegsman dan die heeren. Ik
			 beroep my op uw oordeel. 
		  Ik noemde zoo-even het woord: kunst om een Volk gelukkig te
			 maken. Wy erkenden reeds, dat hierin inderdaad een kunst gelegen is, wanneer
			 men maar niet het woord opvat als diplomatische kunstjes, van de soort
			 als waarop wy gewezen hebben. Doch aannemende dat er in 't hooge doel van
			 geluk geven, kunst ligt, aannemende dat die kunst, als alle andere
			 kunsten, de Natuur tot voorbeeld behoort te nemen - de Natuur, die veel
			 vry-laat, en weinig dwingt, haar die zich meestal openbaart in 'n
			 weldadig laisser-aller - dit alles aannemende, en tevens alzoo: dat
			 kunde die kunst behoort voor-af te gaan... dan zal niemand ontkennen,
			 hoe er vóór alles onmisbare behoefte is aan: het besef van de
			 noodzakelykheid dier kunde. 
		  Dit besef nu ontbreekt in de schetsen van den heer
			 Thorbecke, ten-eenen-male! Ik daag uit wie wil, my in 's mans werken
			 ééne zinsnede aantetoonen, waaruit blykt dat de heer Th.
			 er ooit aan gedacht heeft, dat de toestand des Volks den staatsman moet 
			 ter-harte gaan, ofdat hy ooit zich op eenige studie daaromtrent,
			 heeft toegelegd. 
		  De man is zoo verdiept in z'n staatskunst, dat hy tot-nog-toe
			 verzuimd heeft omtezien naar de minste kunde van den Staat, naar 
			 kennis van 't Volk dat hy regeert, naar de hinderpalen die onzer
			 welvaart en onzer ontwikkeling in den weg staan. In één woord: hy
			 heeft verzuimd zich bekwaam te maken: tot het geven van geluk. 
		  Men meene vooral niet, dat ik dit woord gebruik in
			 ziekelyk-sentimenteelen zin. Ik wil van Nederland geen Arkadië maken -
			 waartoe 't ook te koud is - ik wil onze meisjes niet herscheppen in herderinnen
			 met korte rokken, of rosières met lange gezichten. Ik wil niet
			 dat onze jongelingen Grandissons worden, of Meliboeen... ook daartoe is hier
		  	alles te koud. Vreest even-
{==138==} {>>pagina-aanduiding<<}
min  dat ik den heer Thorbecke
			 wilde zien optreden in balletkostuum, met byenvlerken en rooskleurige kousen...
			 te koud, te koud, te koud! 
		  Neen, niets van dat alles... 
		  Ik wilde dat het volk brood had... brood, vleesch en
			 levenslust! 
		  Ik wilde dat de man die by zyn optreding alle vorige besturen - en
			 niet geheel ten-onrechte! - zoo'n flinken slag in 't aangezicht gaf, door te
			 zeggen: dat er een bederf heerschte in den Staat... ik wilde dat
			 die man blyk-gaf, altans iets te willen doen ter genezing. Ik
			 wilde dat hy bewees, 't goed te meenen met het Volk, opdat we niet
			 eindelyk tot de slotsom geraken dat het heele bederf waarophy doelde,
			 niets was dan spyt dat zyn eminentie niet op 't kussen zat! 
		  En van dit alles is niets gebeurd. Zoo-weinig men in de geschriften
			 van dien man blyken vindt van belangstelling in de publieke zaak,
			 zoo-weinig ook bleek die belangstelling uit zyne daden. Zoo-min er in
			 Nederland één stuk brood meer is gegeten, ten gevolge der
			 kunstjes van Jan de Witt, zoo-min ook is er, tot-nog-toe
			 één stuk vleesch meer genoten, door de kunstjes van Mr. Jan
			 Rudolf Thorbecke. 
		  Voor zulke eenvoudige belangen, zyn die heeren kunstenaars te-veel
			 kunstemakers. Ze schynen van hun kermis-tréteau niette
			 kunnen afdalen tot de eenvoudige werkelykheid. Een tournooi tegen den heer 
			 Groen... wat gekibbel over de
			 vraag, of zekere diplomatieke depèche moet worden beschouwd als al of
			 niet ontvangen, zoo-lang ze niet is ingenomen op de agenda 
			  *... zulke dingen nemen de plaats in van nuttige bezigheid,
			 zulke voddery vordert al de kracht, al de studie, al 't
			 genie van de heeren die 'n winstgevend spelletje spelen met
			 Nederland. 
		  En zonderlinger nog - moet ik niet zeggen: misdadiger nog? - is de
			 afdwaling van plichtbesef. Voor ruim 'n jaar hebben wy op 't punt gestaan, te
			 jouisseeren van de aftreding eens ministers, omdat-i met den heer
			 Thorbecke verschilde van gevoelen over het toelaten... van een
			 boekekraampjen op 't plein in den Haag. De diepzinnige kwestie kwam hierop
			 neêr, geloof ik, of 't verlengen der vergunning - dan wel het wettigen
			 van lange gewoonte dóór vergunning, - afhing van binnenlandsche
			 zaken, of van koloniën... 
		  Zóó kopieert men de Witt... en dan nog op 'n
			 zooveelste 
{==139==} {>>pagina-aanduiding<<}
 van de ware kleinte! In 16-1700, werd er gegoocheld
			 met het politiek evenwicht van de provinciën... van Spanje... van
			 Munster... van 
			 Lodewyk XIV... met allerlei
			 evenwichten meer... in 18-1900, is 't - met of zonder verkrachting dan - om de
			 balans te doen van gezag, in het weren of waren van 'n armen boekejood. 
		  En... in 1900 als in 1700: het volk van nederland betaalt het
			 spel. 
		   
		  Wat we niet vinden in de werken van den heer
			 Thorbecke? Niets, volstrekt niets van wat wy zouden zoeken by
			 iemand, die 't wèl meent met de publieke zaak. Geen schyn van
			 aandacht wydt hy aan 's Lands welvaart. De toestand des Volks is hem een
			 gesloten boek, en nergens blykt zelfs z'n begeerte dat boek te
			 openen. Zulke begeerte zou dan ook moeten voortkomen uit het hart,
			 en hoe dor 't geschapen staat met dat ‘persoonlyk middelpunt’ - of
			 ovaal-brandpunt, als ge wilt - des ministers, zyn we gewaar geworden uit
			 den styl van den auteur. 
		  En hoe openbaart zich dat gebrek aan hart in de handelingen der
			 Regeering? Als-of 't zoo behoorde! Als-of de doorgaande verwarring van
			 denkbeelden, en 't gedurig vooropzetten van klein eigenbelang, ten-koste
			 van groot algemeen belang, goed was! 
		  Ik kan natuurlyk niet op één avend al de
			 kamerzittingen behandelen, die plaats hadden onder dit ministerie. Zittingen
			 waarin dan toch de belangen van het Volk zouden moeten ter-tafel gebracht zyn,
			 en waar men - als in Thorbecke's werken - gedurig wordt bezig gehouden
			 met iets anders. Ik noem de verzaking van plicht zedeloos, en op
			 zoo-iets doelde ik, toen ik onlangs zoo'n zacht vonnis uitsprak over
			 ‘gemeene liedjes.’ (pag. 37) 
		  De Kieswet - ook dát ding is 'n gewrocht van den heer
			 Thorbecke, en van den geest die ons regeert - waarborgt hem en
			 denzulken, de toejuiching der middelmatigheid. De wet is er op ingericht, de 
			 besmetting voorttebrengen, welke Thorbecke - na my
			 altoos - geconstateerdheeft, door het Volk zóó te doen
			 vertegenwoordigen, dat het niet vertegenwoordigd wordt. (119, 
			 120, 
			 121, 
			 133) Die districtskiezery sluit alle
			 karakters en alle bekwaamheid uit, en ik geloof my te mogen beroepen op
			 't geykt gezegde over de moeielykheid om profeet te wezen in z'n
			 vaderland, als ik beweer dat zeer zelden iemand van eenige waarde 
			 genade zal vinden in de oogen zyner districtskiezers. Wy kunnen aannemen als
			 vasten regel, dat de meerderheid van suffrage in de buurt die men
			 bewoont, een certificaat is van onbeduidendheid. 
			  *
{==140==} {>>pagina-aanduiding<<}
 
		  Och...men wreekt zich zoo spoedig door laster en verdachtmaking, op
			 iemand die uitsteekt boven zyn districtsgenooten! Zou Jezus gekozen
			 zyn in Nazareth? 
		  Alzoo is de heele strekking der Kieswet: het verzekeren der
			 numerieke meerderheid aan de middedmatigheden, om te kunnen dienst-doen als
			 bondgenooten en hulptroepen van individueele middelmatigheid, in dit geval:
			 van Mr. Thorbecke. 
		  Door zùlke kunsten houden de ministers zich staande. 
		  Want... het natuurlyk gevolg van de wyze der verkiezing, is dat
			 onze Tweede-Kamer zwygend de gespeelde kunstjes aanziet, ja daarin
			 meêspeelt! Het is zoo'n triomf voor dorpsnietigheden,
			 óók eens 'n eenvoudige zaak te mogen maken tot een
			 ‘bedenkelyk’ geval, tot 'n doornige vraag, die studie
			 eischt, en voorzichtigheid ; en rhetorica, en suikerwater. 
			 (Vry-arbeid, pag. 88.) 
		  Dit alles ware niet zoo gemakkelyk te-pas te brengen by motiën
			 als deze: 
		   
		  ‘ik voor my, ik stem er voor, de ellende des volks ter
			 tafel te brengen!’  
		   
		  Er zou dan door de heeren sprekers worden ingezien, dat het
			 volk acht-gaf op den uitslag der stemming over zoo'n voorstel.
			 En dat het niet tevreden wezen zou, als er belemmerende amendementen werden
			 voorgesteld, vol ‘verblydend’ smeer, of smorende
			 motieën van orde, overvol van niemendal. 
		  Wat de kunstige ministers gek zouden opzien, zoo op eenmaal de
			 dingen te hooren noemen by den waren naam! 
		  Wat 'n vreemdheid zou 't wezen, een lid der Vertegenwoordiging te
			 hooren protesteeren tegen alle onnoodige diepzinnighedens, byv. by de
			 tariefskwestie 
		  Of... als eens iemand recht eischte voor den Javaan, en voor den
			 man, die daarginder zich opofferde voor de nationale eer. 
			  * 
		  Of...als men toonde geen genoegen te nemen met de brutale
			 vervalsching van stukken, zooals in de zaak van den heer 
			 Stieltjes gebeurd is. 
		  Ja wat zou 't een vreemdheid wezen, in zulk eene Kamer eens te
			 hooren aandringen op recht. Recht in alles, en voor allen, ook voor den 
			 arme. Hetzy dan voor den arme der straten... 
{==141==} {>>pagina-aanduiding<<}
 hetzy voor
			 den arme die 't slachtoffer is van duur fatsoen... hetzy voor den arme die arm
			 werd omdat-i niet meêloog, niet meeknoeide, niet mêe... 
			 stal. 
		  Wat zou dat alles vreemd afsteken by de staatskunsten van den
			 heer Thorbecke, zoo-als wy die waarnamen in z'n boek, en... in zyne
			 Regeering! 
		  En wat zouden er by zoo'n verandering, 'n jufvrouwen flauwvallen...
			 en ministers! 
		   
		  III. Ons rest de beantwoording der vraag: of wy niet aan
			 onze landgenooten, aan ons-zelf, aan onze nazaten, verschuldigd zyn,
			 aantedringen op verandering in den geest die ons regeert. 
		  Moet die vraag inderdaad nog beantwoord worden? Ik hoop neen,
			 geachte hoorders. (269) Ik hoop niet noodig te
			 hebben, u te herinneren dat wy ons te-goed rekenen, om - hier in byna
			 letterlyken zin - de speelballen te zyn van de kaatsvirtuozen te 's Gravenhage.
			 Het mannelyk gevoel verzet zich tegen zulke miskenning onzer
			 menschenwaarde. 
		  Hoe, onze voorvaderen zouden de vryheid der burgers verdedigd hebben
			 tegen adelyke roovers, en zy lieten ons die vryheid na! Zy streden tegen
			 Spanje, veroverden hunne onafhankelykheid, en lieten ons die na! In 't
			 eind der vorige eeuw ontworstelden zy zich aan den macht der would-be
			 aristokraten die stad en provincie beschouwden als familie-eigendom, en ook 
			 dezen triumf erfden wy! Zouden wy al dien stryd nutteloos maken door nu
			 ons te buigen onder de zeer onädelyke, onder de zeer 
			 triviale heerschappy van een gezelschapje staatskunstenaars die zich
			 niet eenmaal kunnen beroepen op kracht van wapenen als Philips, niet
			 op kracht van prestige als de Witt, niet op kracht van geboorte,
			 traditie of Historie als Oranje, niet op kracht van vooroordeel zelfs,
			 als de zoogenaamde patriciërs der 17e en 18e eeuw... 
		  Zouden we ons dááronder buigen? 
		  Wat zullen wy den vreemdeling antwoorden, als hy ons vraagt, welke
			 eigenschappen wy in de plaats stellen van de verloren energie onzer
			 voorvaderen? 
		  Wat zullen wy den arme antwoorden, den Nederlandschen
			 werkman, als deze ons vraagt: waarom hy met harden arbeid niet in-staat is,
			 den zynen het noodige te geven? Waarom hy z'n aanwezen moet voortslepen in
			 ellende, veroordeeld tot onbeschermde slaverny? Waarom z'n kinderen bleek zien?
			 Waarom z'n vrouw schrikt by de ontdekking, dat er weldra een mond meer zal
			 verschynen aan den nu reeds al te schralen disch? Waarom hy gedoemd is tot
			 eeuwigdurende tantaluspyn, by 't denken aan wat vriendelyk geluk?
{==142==} {>>pagina-aanduiding<<}
 
		  Hoorders, ik wenschte dat wy ons gereed-maakten tot antwoorden op
			 die vragen. 
		  Of zou 't misschien beter zyn, te wachten tot dat antwoord zal
			 worden gegeven door het Volk zelf, op brutalen toon, zoo-als Parys in 1848
			 heeft geantwoord op 't pedante niets-doen van de Thiersen en Guizots, dier
			 kleine mannen welker staatskunstigheden oorzaak waren van 
			 Louis Philippe's val? 
		  Ook zy verzuimden 't groote voor het kleine. Ook die
			 heeren meenden dat hun ministerschap hoofdzaak was, en
			 volksgeluk byzaak. 
		  Ook zy brachten laffe, onnoodige finesses meê in hun
			 ministers werkplaats, by gebrek aan bekwaamheid. 
		  Ook zy wisten niet te putten uit die eenige bron van goede edele
			 gedachten, dat is, van grootsche daden: uit het hart. 
		  Ook zy geloofden wonder-wat te hebben uitgericht, als ze een
			 nietig knoeierytje hadden geleid tot 'n niets afdoend einde. De spaansche
			 huwelyken! Er ware voor 
			 Guizot heel wat anders te doen
			 geweest, dan een dochter van Spanje aan den man te brengen, of een kind van z'n
			 patroon tot de spaansche infantuur. Er is aan 't huwelyk van Montpensier meer tyd, papier en bekwaamheid
			 verspild, dan noodig wezen zou om goed voedsel toegankelyk te maken voor
			 ieder. 
		  Het is inderdaad zeer karakteristiek hoe die lust in 't behandelen
			 van byzaken, als liefhebbery, zich openbaart in de keus van uitspanning,
			 zoodra die liefhebbery hoofdzaak geworden
			 is. Guizot-minister beknoeide 'n paar huwelyken.
			 Guizot-auteur beschreef... 
		  ... den toestand van 't fransche Volk? 
		  Volstrekt niet! hy maakte onder den titel: ‘un mariage
			 royal’ een diplomatiek romannetje, inhoudende de
			 mésaventures des prinsen van Wales, die in gezelschap van den
			 gemeenen Bolingbroke, 'n blauwtje liep te
			 Madrid. 
		  Aldus levert de soort der uitspanning van den heer
			 Guizot 'n bydrage tot de kennis der redenen, waarom de minister 
			 Guizot niet in-staat was z'n plicht te doen: Dis-moi, comment tu
			 t'amuses, je te dirai qui tu es.’ (blz. 36) 
		  Ik ben benieuwd naar de vruchten van het otium des heeren
			 Thorbecke, als hy eenmaal weêr zal optreden als schryver.
			 Maar ik vrees dat die vruchten draderig en onvoedzaam zullen wezen. Ook is 't -
			 met het oog op den tyd, dien-i schynt noodig te hebben tot voortbrengen - de
			 vraag, of één onzer de pretense rypheid dier producten zal
			 beleven. 
		   
		  Geachte Hoorders, er is thans groote beweging op het terrein van de
			 zoogenaamde godsdienst. Ik voor my geloof... de ware 
{==143==} {>>pagina-aanduiding<<}
 godsdienst
			 is: zorg te dragen, dat het onzen broederen wèlgaat. Om  daartoe
			 te geraken, is in de eerste plaats noodig, dat wy de waarheid weten. En onze
			 byeenkomsten zullen daartoe dienen, naar ik vertrouw. Als ge uw geest en uwe
			 inzichten niet verwant voeldet met myne inzichten en mynen geest, zou ik u hier
			 niet voor my zien. Ik beweer niet de waarheid gegrepen te hebben, maar ik meen
			 te hebben bewezen dat ik naar waarheid streef. 
		  En ik heb dat niet gedaan door 't schryven van een boekje. Ik heb
			 dat gedaan door handelingen. Wat ik schreef was slechts de
			 bekendstelling van die handelingen, van feiten dus... die nooit
			 weêrsproken zyn. 
		  Ik haal dit aan, om 't - moeielyk veroverd! - recht te handhaven,
			 niet te worden verdacht van by-oogmerken, van ordinaire eerzucht,
			 van jacht op eigen belang! 
		  Wat overigens myn eerzucht aangaat, ik bèn eerzuchtig.
			 Zoozelfs, dat ik hoop my-zelf te blyven, en rond-uit gezegd... myn hoogmoed
			 vind ongerymdheid in de meening dat ik zou kunnen winnen bij verandering.
			 (107, 
			 108, 
			 113, 
			 220, 
			 221, 
			 222, 
			 223, 
			 246 en Minnebr. pag. 99.) 
		  Ik streef naar waarheid. Ik zal u wenken geven, die ik verder
			 aan uw eigen beschouwing overlaat. De toepassing moge volgen, zoodra er weder
			 zal moeten gekozen worden voor stads-raad, provincie-bestuur, of
			 Volks-vertegenwoordiging. Dan zullen wy misschien wakker genoeg wezen om acht
			 te geven op de onwaarde der aanbevelingen van kieskollegiën en dagbladen.
			 Dan zullen wy weten wat het zeggen wil, als deze of gene wordt uitgeroepen als
			 zoo byzonder achtenswaardig. Dan zullen wy begrypen hoe verkeerd we
			 deden, door onze droomerigheid al te makkelyk spel te geven aan de politieke
			 escamoteurs. Dan zullen wy inzien dat onze nazaten eenmaal 't recht zullen
			 hebben, onze daden te beoordeelen, zoo-als wij dat doen van onze
			 voorvaderen. 
		  Nog-eens, ik beweer niet de waarheid te bezitten. Maar
			 wèl hoop ik u optewekken tot het overdenken myner woorden, opdat gy,
			 zoo-al geen vruchten meênemende van deze plaats, evenwel de kiem met u
			 meêdraagt, waaruit vrucht zal kunnen voortkomen. 
		  Is 't niet zoo, dat ge, na myn beschouwing van een gedeelte der 
			 werken van den heer Thorbecke, voortaan niet meer zoo gereedelyk
			 zult aannemen als bewezen dat die man zoo byzonder eminent is? Zal 't
			 niet later, wanneer iemand wordt aanbevolen om kleverige gehechtheid aan
			 thorbeckiaansche beginselen, als vanzelf voor uwen geest staan, hoe eigenlyk
			 die zoogenaamde beginselen met de ware Volkswelvaart niets te maken hebben? En
			 zult ge dan niet uitzien naar andere aanspraken op onderscheiding, om te
			 geraken tot wat zekerheid dat er op andere wyze 
{==144==} {>>pagina-aanduiding<<}
 worde
			 gearbeid aan vooruitgang in zedelyk, verstandelyk en
			 stoffelyk welzyn? 
		  Zult ge niet, na onze byeenkomst van heden avend, aan de vereerders
			 van 't tegenwoordig bewind, de eenvoudige vragen voorleggen: 
		  Wat heeft dan toch eigenlyk de man die aan 't hoofd staat,
			 verricht? 
		  Is 't volk verlichter, zedelyker, verstandiger,
			 welvarender? 
		  Zijn de belastingen verminderd? Of juister: is er iets gedaan
			 om te bewerken, dat de zeer hooge belastingen kunnen worden opgebracht
			 zonder àl te groote inspanning? 
		  Is nyverheid aangemoedigd door opheffing van allerlei
			 beletsel? Door gelykstelling van den landzaat met den vreemdeling?
			 Is de industrie teruggeroepen, die - om 'n flink woord te leenen van den
			 ‘Nederlandschen Industriëel’ - sedert jaren wordt
			 ‘weggejaagd over de grenzen?’ Kan de werkman in ons land tot
			 eervollen welstand geraken door eerlyken arbeid? 
		  Wordt de Javaan minder dan vroeger mishandeld? Zyn Duymaer van
			 Twist en consorten, ter verantwoording geroepen? - Is er gezorgd dat de
			 zeer onzedelyke winsten op de geroofde kruienierswaren uit de Oost - veel
			 geringer dan eerlyke winst wezen zou - dat de voordeelen die Indiën
			 afwerpt, in billykheid worden verdeeld over de heele natie? Zyn de
			 honderd-en vyftien millioenen terecht, die onlangs, volgens den
			 financier 
			 van Bosse, verloren waren, dat
			 is: weggeambtenaard in óverkunstig administratie-geknoei op papier? 
		  Is er recht gedaan in de kwestie-Stieltjes?
			 Recht in de kwestie Bredius? Recht in alles? 
		  En al ware dit geschied - 'n onmogelykheid, onder den geest die
			 ons regeert - is er gezorgd dat in-den-vervolge onrecht worde
			 gemaakt tot uitzondering... dat is: 
		   
		  Werd er iets gedaan ter genezing van 't bederf in de huishouding
			 van den staat? 
		  Zult ge, na dat alles, en na veel meer nog, ook niet deze 
			 vraag doen: 
		   
		  Is er, vóór of na de aanvaarding van 't bestuur door
			 de tegenwoordige ministers, ooit gebleken: dat zy zich toelegden op 't
			 verkrygen van wetenschap, kunde, kennis, van de behoeften
			 en  menschenrechten des volks? 
		   
		  En eindelyk, zult ge niet voortaan, by 't lezen of aanhooren
			 
{==145==} {>>pagina-aanduiding<<}
 van zooveel lof over de kunde, den yver en de
			 goede trouw van de heeren die het lot van 't Volk in-handen hebben, den
			 lofredenaars de vraag voorleggen: 
		   
		  Waarom dan 't lot van dat Volk, op-den-duur, zoo ellendig
			 is? 
		   
		  Dat hoop ik! 
		   
		  Ik hoop dat gy myne woorden in u zult opnemen als vonken die bestemd
			 zyn aanteglimmen tot den vlam waaraan wy, onze arme broeders daar-buiten, en
			 onze nazaten zich zullen verwarmen. Opdat de Geschiedenis het hebbe aantewyzen
			 dat er naast al de lauwheid, naast de middelmatigheid, naast de verachtelyke
			 zedeloosheid der meesten van onze regeerders sedert de restauratie...
			 tegenhangers bestonden, en ópstonden, ten goede. Mannen die den
			 moed hadden waarheid te durven weten, die waarheid te behartigen, te
			 verkondigen, en te verdedigen. Mannen die als eenige ‘eerste’ regel
			 van staatskunst, tot leuze aannamen: weg met parlementaire,
			 ministerieele leugens! Wy eischen brood, vleesch, uitspanning, genot,
			 levensgeluk voor het volk... 
		   
		  Geachte hoorders, ik zal ter-zyner-tyd u oproepen, om deeltenemen
			 aan de oprechte, eerlyke, moedige derde party... 
		   
		  Praeterae censeo... dat de ellende des volks moet worden
			 uitgeroeid, en ik heb, voor ditmaal, gezegd. 
			 In vorige uitgaven was hierby eene noot
				gevoegd, waarin ik den lezer verzocht dit geheele stuk tegen den minister
				Thorbecke, in nauw verband te beschouwen met 
				451. Voorts bood ik aan, zyne overige
				‘werken’ op gelyke wyze te ontleden, indien het aangevoerde niet
				voldoende bleek om de nietigheid van dien Staatsman in 't licht te stellen. Ik
				had namelyk gehoopt op tegenspraak. Wel is de afgodery met den schepper onzer
				Kieswet eenigszins geluwd, maar die man telt nog altyd aanhangers genoeg om de
				verwachting te wettigen dat deze of gene ‘vereerder’ party voor hem
				zou hebben getrokken. Men heeft niet gedurfd. Maar wel is 't den heer
				Thorbecke, na eenig op-en-neêrsukkelen gelukt, zich weder te
				doen benoemen tot minister: de Witt is voor z'n dood nog weer
				geplaatst geweest... waar 't om te doen was.
Ik heb by de correctie van
				dezen druk veel opmerkingen teruggehouden, die zich onder 't nalezen aan my
				opdrongen. Er is sedert 1864 veel veranderd, en ik zou nu een geheel nieuw stuk
				moeten schryven, om den tegenwoordigen toestand te kenschetsen. Er staan
				belangryke gebeurtenissen voor de deur. De naneef zal kunnen beoordeelen of ik
				zeven jaar geleden de waarheid zeide, maar hy zal moeite hebben te beseffen hoe
				exentriek die toen klonk. De wissels die de denker afgeeft op de waarheid der
				toekomst, zyn niet dis-comptabel. (1872) 
		 
		
{==146==} {>>pagina-aanduiding<<}
 
		  453.
 
		  Er waren eens, in zeker land, veel pasteibakkers. Het bakken en
			 verkoopen van feuilleté-taartjes scheen 'n winstgevend beroep te zyn,
			 altans het bracht genoeg voordeel op, om de huisgezinnen der bakkers redelyk
			 wel te onderhouden. Maar zie, daar kwamen scheikundigen die de taartjes
			 nauwkeurig onderzochten, en bevonden dat er door de pasteibakkers
			 papaver-stroop werd gebruikt, om hun taartjes zoo lekker te maken als 't volk
			 die scheen te vinden. De scheikundigen waren tevens menschenvrienden, en 't
			 smartte hen, hun landgenooten zoo dommelig te zien, als ze door 't gebruik van
			 die taartjes geworden waren. Maar zy verheugden zich over 't vinden van de
			 oorzaak. Want, dachten ze, als wy onze ontdekking openbaar maken, zal 't volk
			 weigeren z'n lekkernyen te betalen met verlies van wakkerheid, en de bakkers,
			 van hun kant, zullen wel genoodzaakt wezen, omtezien naar andere middelen om
			 hun pasteitjes te bereiden. 
		  Onder de pasteibakkers was groot verschil merkbaar. Sommigen namelyk
			 waren zoo wakker, als-of-ze nooit hadden meê-geproefd van hun eigen
			 baksel. 
		   
		  Dat waren slimme pasteibakkers. 
		   
		  Maar anderen bleken ter-goeder-trouw te hebben mêegegeten van
			 de taartjes. Ze waren slaperig als 't volk-zelf. 
		   
		  Dat noem ik domme, maar eerlyke pasteibakkers. 
		   
		  Eenigen luisterden naar de opmerkingen der chemisten, en zochten,
			 zochten... naar 'n surrogaat voor den feuilleteerenden slaapstroop. Intusschen
			 gingen ze voort met verkoopen van de taartjes... zonder ooit daarvan te
			 proeven. 
		   
		  Dat waren niet zeer eerlyke pasteibakkers. 
		   
		  Een hunner verklaarde z'n geweten bezwaard met wroeging over 't
			 verkoopen van ongezond voedsel. Hy waarschuwde z'n publiek, en zeide dat hy
			 voortaan geen taartjes zou verkoopen, dan aan wie uitdrukkelyk verklaren zou,
			 die te begeeren, en dan nog met zoo weinig slaapstroop als maar eenigszins
			 mogelyk was, al zou hy dan ook, gedurende den tyd dien-i daardoor overhield,
			 zich moeten bezighouden met heel ander werk. Ja, al zoud-i een courant
		  	samenstellen, mits zonder papaver-feuilleté of leading-
{==147==} {>>pagina-aanduiding<<}
articles 
			  * Een
			 krant, alleen van deeg. Dit lukte vry wel, schoon 't eigenlyk geen
			 arbeid was voor iemand die werd opgeleid tot pasteibakker. Maar de man was
			 hoogst bekwaam, en schikte zich in z'n lot. 
		   
		  Dat was 'n eerlyke en flinke pasteibakker. 
		   
		  Weer 'n ander haalde z'n uithangbord geheel in, verklaarde ronduit,
			 dat-i geen taartjes meer bakken wou. En dat het hem leed deed, ze zoo lang
			 gebakken te hebben. Hy schudde 't meel van z'n kleederen, baadde zich driemaal,
			 en liep weg naar 'n stad die onlangs afbrandde 
			  † en waar-i
			 meêhielp aan 't opbouwen. 
		   
		  Dat was 'n zeer eerlyke, en zeer flinke pasteibakker. 
		   
		  Alzoo deed een gedeelte der bakkers wat de wilde eenden doen, als
			 men er op schiet... ze vlogen her-en-der. En een ander gedeelte deed wat de
			 uilen doen, als men er niet op schiet... ze bleven zitten, en verdraaiden hun
			 oogen, en trokken malle deftige gezichten. 
		  Maar één uil... 
		  Dit is een groote fout. Ikzelf heb ergens gezegd dat men een
			 vergelyking niet te lang moet voortzetten, en doe dus verkeerd me langer bezig
			 te houden met uilen en eenden. Ik wilde iets vertellen van pasteibakkers, en
			 daarby moet ik blyven. 
		  Eén pasteibakker dan, overlegde in z'n hart hoe hy z'n belang
			 zou over-eenbrengen met den loop der zaken, en hoe hy z'n taartjes-winkel zou
			 kunnen aanhouden, zonder strydvoeren tegen de wetenschap der chemisten, en
			 zonder verlies van klanten. Jazelfs, hy berekende hoe hy te handelen had, om
			 z'n clientèle uittebreiden, door al de luî tot zich te
			 trekken, die voor 'n gesloten deur kwamen by zyne eerlyke collega's, of
			 afkeerig waren geworden van de waar der anderen. 
		  En méér nog: zyn plan was zoo overlegd, dat-i
			 ter-zyner-tyd zou kunnen meedingen naar de medaljes die eenmaal zullen worden
			 toegekend aan wie zich verzet hebben tegen de slaapstroop-bereiding. 
		   
		  Dat was een berekenende pasteibakker, van alle markten thuis, naar
			 ik meen. 
		   
		  Hy begon met al z'n klanten by elkaêr te roepen, en te zeggen,
			 dat het niet te-pas kwam taartjes te bakken met opium.
{==148==} {>>pagina-aanduiding<<}
 
		  Ja zelfs hy verweet hen, dat ze 'r zooveel hadden gekocht en
			 gegeten. Maar 't geld dat-i had ontvangen voor z'n vroeger baksel, gaf-i niet
			 terug. 
		   
		  Hierin toonde hy te zyn wat men op de beurs zou noemen een
			 ‘goede’ of ‘soliede’ pasteibakker. 
		   
		  En van de scheikundigen die de taartjes hadden afgekeurd lang
			 vóór hem, en die hy daarom had genoemd met grove namen, zoolang
			 er niet te voorzien was dat het volk zou geloofslaan aan hun wetenschap, zie...
			 van die heeren sprak hy niet. Of, fraaier nog, hy zeide dat-i met die mannen
			 niets te maken had. 
			  * Gy begrypt dat z'n bedoeling was, z'n klanten in den waan te
			 brengen, dat hy-zelf zoo'n bekwame chemist was, en zoo'n eerlyke bakker. 
		   
		  Wel beschouwd, was hy dus een valsche pasteibakker. 
		   
		  Daarop vertelde hy den volke, dat de amfioen in de taartjes niet
			 alleen onnoodig was, maar zelfs dat de gebakjes lekkerder zouden wezen, als men
			 ze bakte zonder heulsap. 
		  En als een proefje gaf-i er zestien, die inderdaad aan velen redelyk
			 smaakten. Onze bakker had gezorgd het uiterlyk te doen gelyken op dat der
			 vorigen, want hy wist dat menschen die pasteitjes gebruiken - en anderen ook -
			 veelal smaak putten uit gewoonte. 
		   
		  Dat noem ik een handige pasteibakker. 
		   
		  En velen die niet begrepen hoe men slaapstroop missen kon in de
			 bereiding, onderzochten het nieuwe gebak... en vonden... slaapstroop als te
			 voren, maar ditmaal vermengd met rottekruid. 
		   
		  Dat was een infame pasteibakker. 
			 De kwalificatie, en het nu volgend stuk waarin
				ze geadstrueerd wordt, staan almede in-verband met 
				451 en 
				452. De geest die onze eeuw beheerscht,
				blykt evenzeer uit het knoeien met geloofszaken, als uit de ellendige
				zoogenaamde politiek. Op beide terreinen ontbreekt het ééne
				noodige: oprecht streven naar Waarheid. In-plaats van zich de vraag
				voorteleggen: wat is? kunstelt men systeempjes  waarin de beteekenis der
				zich openbarende feiten moet worden van-pas gewrongen. De pogingen om de
				mystiekery van 't oude geloof overeentebrengen met hedendaagsche standpunten,
				is even belachelyk - en misdadig! - als 't schermutselen met ‘politieke
				beginselen’ die geen wortel hebben in 't gezond verstand, omdat men
				daarby voortdurend verzuimt met de feiten te-rade te gaan.
				(1872) 
		 
		
{==149==} {>>pagina-aanduiding<<}
 
		  454.
 
		  Reeds in 
			 131 heb ik gezegd, zoodra mogelyk alle
			 buitenissigheden te willen laten rusten. Er valt zooveel optemerken aan dingen
			 die zyn, dat het waarlyk jammer schynt, studie ten koste te leggen aan
			 dingen die niet zyn. Maar 't gekibbel over niet-bestaande zaken,
			 is geen buitenïssigheid, en 't bestryden van den nadeeligen invloed
			 der twisten over nietigheden, blyft noodig. (138, 414, 
			 415, 
			 416, 
			 417, 
			 418, 
			 419, 
			 420, 
			 421, 
			 422, 
			 423, 
			 424, 
			 425, 
			 426, 
			 427, 
			 428, 
			 429, 
			 430, 
			 431, 
			 432, 
			 433, 
			 434, 
			 435, 
			 436, 
			 437) 
		  Wèl is 't zeker dat eenmaal de strijd over de ware natuur van
			 Jezus, belachelyk zal voorkomen, pennewipperig en lapsiaansch, maar
			 intusschen wordt die stryd gevoerd, en de ware belangen van 't menschdom
			 lyden daaronder, zoo-als de school wordt verzuimd door 't knaapje dat den
			 langsten weg zoekt tot korting van den tyd, en zich onder-weg ophoudt om te
			 weten of 't hoen dat te-water vloog, een haan of 'n kip is. 
		  Deze vergelyking is onjuist. Zo'n kind verwaarloost z'n tyd om iets
			 te weten waarvan de kennis maar overbodig is. Wy menschen verwaarloozen tyd,
			 kracht, alle waarde, om 't nasporen der eigenschappen van niets. 
		  Ik meng me nu-en-dan in den stryd, niet om daaraan deeltenemen, maar
			 om, zoo-mogelijk, beide partyen wegtedringen van den akker waarop die stryd
			 gevoerd wordt. 't Is me om winst of verlies der partyen niet te-doen, maar om
			 wat ruimte voor 't opschietend graan dat zoo plomp vertreden wordt door de
			 theologische vechtbazen. 
		  ‘Jezus maakte zulken goeden wyn’ (blz.
			 60,) goed, heeren, best! Het doet me genoegen voor hem en z'n tafelvrinden.
			 Gebruikt gyzelf er van, zooveel u lust... benevelt u, zooveel u aanstaat...
			 maar, eilieve... maakt niet myn broeders dronken, myn broeders,
			 de menschheid die te arbeiden heeft, en geen tyd tot uitvieren
			 van wondergeloovige haarpyn. 
		  ‘Jezus zweette druppelen bloed... goed,
			 heeren, my wèl, als gylieden dit noodig oordeelt tot heil uwer ziel...
			 ik heb er niets tegen... mits ge slechts die vertellingen niet gebruikt als
			 middel om bloed te doen zweeten door myn broeders: de 
			 menschheid. 
		  ‘Jezus voer ten hemel... best, heeren, wy
			 wenschen hem hartelyk goeie-reis, en zyn benieuwd, of-i Quirinus heeft
			 ingehaald, die zeven eeuwen vóór hem langs denzelfden weg
			 vertrok. Alles zeer goed... volgt hèm, hèn en de velen, die even
		  	wolkerig ver-
{==150==} {>>pagina-aanduiding<<}
dwenen...  vliegt meê op, allemaal... indien
			 soortelyke lichtheid u dringt tot zoo verheffende locomotie... maar och,
			 laatmyn broeders omlaag, myn broeders: het menschdom, dat
			 werken moet op de velden beneden. 
		  ‘Jezus was half-god, kwart-god, heelemaal
			 god... mooi, schoon, heerlyk, prachtig, al wat ge wilt! Verknoei, verdraai,
			 vervorm, verbak en verkracht z'n natuur, zooveel maar eenigszins mogelyk is, of
			 onmogelyk... maar, ik bid u - dat is: in naam der heilige waarheid, 
			 beveel ik u! - houdt op met verdraaien, verkrachten en verknoeien van de
			 natuur myner broeders: van 't menschdom. 
		  ‘Jezus was mensch, van gelyke beweging als
			 wy... zegt ge? Welnu... misbruik dan niet zyn voorbeeld, als middel om
			 myn broeders - de menschheid! - te verderven, en te doemen tot
			 redeloosheid, door uw liederlyk onderricht in onanie van de ziel. 
		   
		  ‘Precies m'n idee!’ zei domine 
			 Zaalberg, en hy heeft die
			 preciesheid uitgebakken in zestien taartjes. (De godsdienst van 
			 Jezus en de moderne richting. Christelyke toespraken, enz.)
		  
		   
		  Ik heb my voorgenomen dat baksel te analyseeren. 
		   
		  Onlangs sprekende over dit voornemen met iemand dien ik houd voor 'n
			 eerlyken dienstknecht in den hof der waarheid, werd de meening geopperd, dat
			 het streven van de ‘modernen’ niet zoo afkeurenswaardig was als ik
			 beweerde. En, werd er gezegd, er was over dat onderwerp zekere brief
			 geschreven, waarin men party-trok voor de eerlykheid, of voor de
			 mogelykheid van eerlykheid, der nieuwmodische heeren. Ik vraagde of dat
			 stuk gedrukt was? ‘Neen.’ Of ik 't mocht inzien, uitgeven en
			 behandelen? ‘Ja.’  
		   
		  Ik acht het nuttig dit eerlyk stuk publiek te maken, wyl ik
			 geloof dat veel weldenkenden - die echter niet juist denken, in dit
			 geval (18) - daarin weêrklank zullen vinden van
			 hùn oordeel over de nieuwerwetsche behandeling der theologische kwestie,
			 en ik alzoo door de beantwoording van 't welmeenend schryven dat nu volgt, die
			 kwestie afdoe op 't terrein, waar ze door de besten onder ons gebracht is. 
		  Het stuk is gericht aan zekeren kerkeraad. Ik hoop dat de
			 gemoedelyke toon die daarin heerscht, aangename afwisseling moge aanbieden, na
			 al de bitterheid die er stroomde uit myn pen, voortgedreven als ze was en is
			 door de indignatio van 
			 Juvenalis.
{==151==} {>>pagina-aanduiding<<}
 
		  WelEerwaarde Heeren!
 
Ik heb met belangstelling de
			 brochures gelezen, door UEerw. uitgegeven, als tegenhangers van Ds. A.
			 Pierson's ‘Onverdraagzaamheid,’ doch na de lezing, voel ik mij
			 genoopt het woord op te vatten, niet om in de bres te springen voor Ds.  
			 A. Pierson, aan wiens
			 welversneden pen eigen verdediging beter is toevertrouwd, maar om, in het
			 algemeen, een woord in te brengen ten gunste der liberale rigting.
Het
			 meest pijnlijk heeft mij getroffen, de door 
			 Ds. Schwartz zoo onverholen
			 uitgesproken beschuldiging van onöprechtheid. Het is mij niet ingevallen,
			 Eerw. Heeren, aan UE. goede trouw te twijfelen. Ik weet dat gijl. voor uwe
			 overtuiging, miskenning en vervolging hebt geoogst, ja, dat de Eerw. 
			 Schwartz zelfs in levensgevaar heeft verkeerd. 
			  * Gij zijt in gemoede overtuigd, dat
			 de Bijbel-boeken het reine, onvervalschte, woord van God bevatten, en dat de
			 bij uwe kerken als grondslagen heerschende leerstellingen, overeenkomstig de
			 Heilige Schrift, als de eenige ware uiting van den geest Gods zijn aan te zien.
			 Maar waarom nu is volgens UEerw., anderer overtuiging van het tegendeel, niet
			 ook ter goeder trouw? Toen gij, Eerw. Heer Schwartz, u van het
			 kerkgenootschap, waartoe gij vroeger behoordet, hebt afgescheiden 
			  †, hebt ge toen, in de oogen uwer
			 vroegere geloofsgenooten, niet ook eene: ‘doctrine étrange’
			 verkondigd, en heeft het u niet steeds onaangenaam moeten aandoen, wanneer
			 uwe denkbeelden aan bijoogmerken werden toegeschreven, omdat die
			 denkbeelden niet die van de meerderheid waren?
Maar hoe handelt nu de
			 orthodoxie?
Niet zoodra treedt een Leeraar op, die na rijp onderzoek tot de
			 overtuiging is gekomen, dat aan de traditie niet dat onvoorwaardelijk gezag
			 moet worden toegeschreven, wat er tot nu toe aan gehecht werd, en die, even als
			 gij, Eerw. Heeren, den 
{==152==} {>>pagina-aanduiding<<}
 moed zijner overtuiging heeft, en ze
			 openlijk uitspreekt, of een anathema wordt geslingerd tegen zulken ‘loup
			 dans la bergeríe du Seigneur.’ In Parijs is het  
			 Coquerel, in 
			 Haarlem Busken Huet, in 
			 Amsterdam Reville, in de 
			 kaapstad 
			 Colenzo, en is het nu niet wat
			 sterk, om deze mannen van kwade trouw te beschuldigen, ja, te vragen: hoe het
			 met hun geweten is overeen te brengen, dat zij als Predikanten den moed hebben
			 om te verklaren, dat hunne overtuiging niet dezelfde is, als die in de
			 kerkformules is vervat? Mijns inziens, zijn veeleer diegenen ter kwader trouw,
			 die om aan de gemeente te behagen, anders spreken dan zij meenen.
Maar als,
			 a priori, reeds ieder woord door eenen predikant gesproken, in strijd met de
			 traditioneele formulieren, wordt aangemerkt als misbruik van positie, en als
			 poging om de gemeente te verleiden (blz. 43 der brochure), dan is de
			 beschuldiging toch zeer gegrond, dat met de orthodoxie niet valt te twisten,
			 aangezien deze zegt: ‘Wij zien in Christus den weg, de 
			 waarheid, het leven,’ en het dus bij haar als eene ongerijmdheid
			 wordt aangemerkt, om ook maar aan dwaling harerzijds te denken, daar zij
			 andersdenkenden, apodiktisch, dwalenden noemt 
			  * en zich dus, wel niet het monopolie van de wetenschap, maar toch
			 dat der waarheid toeëigent, en het bij haar niet opkomt te
			 gelooven, dat er, behalve háre overtuiging, nog eene andere, opregte,
			 ter goeder trouw kan bestaan.
Wij willen niet eens tot uitersten overgaan.
			 Tusschen de geloofsbelijdenissen bijv. der Hervormden, Evangelisch- of
			 Hersteld-Lutherschen, Doopsgezinden, Remonstranten, de vrije Schotsche kerk, de
			 gemeente onder 't Kruis, enz. bestaan verschillen, die mij, van mijn
			 onverschillig standpunt, ondergeschikt voorkomen. Maar van het standpunt van
			 UEerw, is geen dogma ondergeschikt. Ieder dogma toch is in uw oog, een wel niet
			 onfeilbare, maar toch zoo goed mogelijk-geformuleerde uitdrukking van het wezen
			 en den wil Gods. Nu kan de wil of het wezen Gods, u uit den aard der zaak niet
			 meer of min ongeschikt voorkomen, en ieder onzer zal consequent moeten
		  	bekennen, dat de geloofs-
{==153==} {>>pagina-aanduiding<<}
belijdenis van ieders kerk, hèm
			 voorkomt de meest juiste te zijn. Nu kunnen toch niet Hervormden en
			 Remonstranten, Lutheranen en Mennonieten, alleen evenveel gelijk hebben, en
			 volgens uwe eigene consequentiën, moet dus uitsluitend een van allen
			 deobjectieve waarheid hebben, en de andere gemeentere in dwaling verkeeren. 
			  *
Wanneer iets
			 nieuws geleerd wordt, in strijd met het oude, en dat nieuwe wordt, zooals bij
			 Ds. Schwartz (blz. 23), zonder omstandigheden, doch ter goeder trouw,
			 met den naam ‘nieuwerwetsche dwaling’ bestempeld, met welk regt mag
			 zich dan Ds. Chantepie zoo afkeurend
			 uitlaten over 
			 Leo X, die in Luther van
			 zijn standpunt uit, ook slechts nieuwerwetsche dwalingen bestreed? 
			  †
Er is nog iets. De orthodoxe is op een makkelijker en
			 aangenamer standpunt geplaatst, dan de liberaal. 
			  §
Géne behoeft slechts aantenemen, deze moet veel
			 verwerpen. Géne meent gevonden te hebben, déze
			 zoekt, en, wat vooral den liberaal in het nadeel stelt: de orthodoxe
			 heeft zijn standpunt eerlijk, maar zonder slag of stoot, ingenomen. De liberaal
			 heeft dikwijls eerst na hevigen zielestrijd, zijn standpunt verworven.
Of
			 acht gij, bijv. den strijd gering, dien de Augustijner monnik had door te
			 staan, eer hij Dr. Martinus Luther werd.
Het grootste voordeel van
			 alles bestaat echter daarin voor den orthodoxe, dat hij (ieder in zijn eigen
			 kerk) de (men vergeve mij het woord) ‘officiële’
			 waarheid heeft, en dat hunne predikanten zich altijd kunnen laten voorstaan op
			 hun goed regt, om te verkondigen hetgeen zij voor waar aannemen, omdat het
			 geschreven staat; terwijl de liberalen hunne geloofsovertuiging niet
			 ongehinderd mogen uitspreken, waarvan voorbeelden te-over zijn, en waarvan ik
			 reeds eenigen aanhaalde.
Ik verhef mij dan ook minder tegen het
			 protesteeren der drie Ouderlingen, dan wel tegen de authorisatie, die zij
			 daartoe uit hun beroepsbrief putteden. Wat nu aangaat de vraag, of de liberalen
			 of de orthodoxen het rijkst en magtigst zijn, zoo moet ik hier eene zinsnede
			 releveeren, die zóó hatelijk klinkt, dat zij U, Eerw. Heer 
			 Schwartz, zeker uws ondanks uit de pen is gevloeid. Ik bedoel de
			 berekening dat, daar er 's jaars ƒ 24,000,000 aan jenever worden
			 uitgegeven, de niet-orthodoxen rijker zijn, dan Ds. Pierson
			 meent. Nu zal mij wel een ieder toegeven, dat de mindere klasse den meesten
			 jenever drinkt, en dat die klasse 
{==154==} {>>pagina-aanduiding<<}
 door hare, uit den aard der
			 zaak, niet wetenschappelijke opvoeding in zaken van kerkelijk gebied meest
			 orthodox is, zoodat dan volgens eenvoudige logica, het argument zich tegen Ds. 
			 Schwartz zou keeren, en uit diens redeneering, (het zij zonder
			 hatelyke bedoeling gezegd), zou blijken, dat de meeste jenever door orthodoxen
			 werd gedronken. Ook de geijkte tirade over comedies en concerten, laat ik voor
			 wat ze is.
Het is echter volkomen waar, dat het geld tot stichten van
			 liefdadige instellingen, gaarne wordt gegeven aan de orthodoxie. Immers de
			 orthodoxie is: de kerk, de officiële meening, en als
			 zoodanig: corporatie. De liberalen staan buiten de kerk 
			  * of zoo zij er in staan, dan
			 is het alleen als de wolf in de schaapskooi, zij zijn uit den booze. Uit den
			 aard der zaak, is de orthodoxie aristocratisch, 
			  † en telt dus de
			 voornaamsten in den lande onder hare vanen en met hen, het zij tot hunne eer
			 gezegd, het machtige, tot weldoen gaarne bereide, geld.
De liberale banier
			 wordt doorgaands slechts opgestoken door de vrijmoedige leden der
			 onafhankelijke, hoogere burgerklasse, die door eene beschaafde opvoeding in
			 staat zijn, een betoog op wetenschappelijk gebied te volgen, en die zelfstandig
			 genoeg zijn, om hunne meening te durven belijden.
Op blz. 20 en 21
			 beschuldigt Ds. Ch. Ds. P. van overmoed:
‘Wat zou u
			 weerhouden, roept hij uit. Onze taal isoleert ons van het overige
			 Europa. Buitenlandsche kritiek hebt gij niet te vreezen, en in het vaderland
			 vormt gij eene coterie, die zich het wetenschappelijk monopolie heeft
			 toegeëigend.’ 
Nog eens, ik ben niet zoo onbescheiden, om
			 als verdediger van Ds. optetreden, maar, Eerw. Heer Chantepie, ik vraag u in gemoede, of 
			 E. Renan, of 
			 D.F. Strausz geene binnen- of
			 buitenlandsche kritiek hadden te vreezen?
Of niet beiden, met vervolging,
			 met ontzetting uit ambt en waardigheid zijn gestraft, voor hun moed? En of niet
			 zij dus ook smaadheid hebben geleden, om hun geloofswille? Eindelijk, of die
			 beiden in hùn vaderland ook eene côterie vormen van
			 wetenschappelijk monopolie?
{==155==} {>>pagina-aanduiding<<}
 
Gij zult die vragen ontkennend
			 moeten beantwoorden.
En nu vraag ik verder: Wanneer alzoo noch eer, noch
			 voordeel, die Heeren heeft bewogen... Wat dan? Immers niets dan hunne
			 overtuiging? En is het nu een onredelijke eisch, wanneer de liberalen aan de
			 orthodoxen, die zooveel op hen vooruithebben, vragen: ‘Gij bekent
			 verdraagzaam te zijn op Godsdienstig gebied...welnu, weest het ook op
			 kerkelijk gebied. Bestrijdt onze leer, gelijk wij de uwe bestrijden.
			 Maar gunt ons het regt van bestaan. Loochent niet zoo apodiktisch, ook maar
			 de mogelijkheid van waarheid onzer overtuiging.’ 
En hoe is die
			 vraag nu, en vroeger, beantwoord? Moeten wij herinneren, hoe reeds Arminianen
			 en Gomaristen in het, nauwelijks van gewetensdwang bevrijde vaderland, elkander
			 bestreden? En hoe de strijd eindigde met een dogmatische beslissing op hoog
			 bevel? Wat men den Spanjaard met het zwaard in de vuist had afgedwongen, werd
			 den broeder geweigerd. En het is smartelijk, maar waar, in onze dagen is
			 het niets beter.
Elke leer, anders dan die der traditie, elk kritisch
			 onderzoek naar de bronnen van den Bijbel, wordt verketterd. Alle deugd en
			 zedelijkheid aan de liberale rigting ontzegd. ‘Blinde leidslieden,
			 adderengebroedsel, gij zelf gaat niet in het koningrijk, en belet anderen
			 daarin te komen.’ Deze text, klaarblijkelijk tegen
			 ‘huichelaars’ gerigt, wordt toegepast op de liberale
			 ‘dwalenden’ waarmede gij ‘diep medelijden’ hebt.
			 Het is dus zeker dat de liberalen dwalen?... De orthodoxie zegt het
			 en... zij moet het weten. Hoe laag moet gij niet nederzien op
			 niet-Protestanten, Roomschen, Joden, Turken en Heidenen.
De liberalen kunt
			 gij altijd nog beschouwen als gevallen Engelen, maar wat moet uw oordeel zijn
			 over lieden, die in alle opregtheid, zonder twijfelingen, en met ijver en
			 nauwgezette naleving eene leer omhelzen, zoo geheel anders dan de uwe,
			 en nog wel eene kerkelijke leer. (De heidenen natuurlijk
			 uitgezonderd.)
Dat gij hen als verdoemden beschouwt, wien het uw pligt is
			 te redden van den eeuwigen dood, bewijzen uw zendelingen, die ik eer, maar
			 waarmede ik niet sympathiseer. Maar gelooven U. welEerw. in gemoede, dat het
			 eeuwige geluk of ongeluk van eenen mensch afhankelijk is van zijn opvatting,
			 van verwerping of aannemen van leerstellingen? Ik acht ieder even hoog,
			 onverschillig hoe hij over erfzonde, verzoening, of voldoening door het bloed
			 des kruises, de drieëenheid, de sacramenten, enz. denkt, mits: hij
			 blijke ter goeder trouw te zijn. 
			  *
En dit is zoo grievend voor de liberalen, dat de orthodoxen
			 hen, om hunne dogmatische opvatting achting ontzeggen, en hen verketteren. Gij
			 zegt dat Jezus nooit tegen dogmatische dwalingen heeft geijverd, omdat
			 de Israëliten, door droevige ondervinding geleerd, sedert den terugkeer
			 uit de Babylonische gevangenschap, geen valsche goden hadden gezocht, en dat
		  	het dus niet noodig was te ijveren, tegen dwalingen die niet beston-
{==156==} {>>pagina-aanduiding<<}
den.
			 Maar gijl. geeft daardoor bijna toe, dat Jezus geene
			 dogma's heeft gecreëerd, en dat de leerstellige opvatting van
			 Jezus woorden dus feilbaar menschen-werk is.
Als
			 godgeleerden zal het u niet onbekend zijn, hoe hoofdzakelijk op de
			 Kerkvergadering van Nicea, over den bijbelschen canon is beslist, en, tenzij
			 gijl. aanneemt, dat ook die kerkvaders den Heiligen geest hadden
			 ontvangen, dan is, over het al of niet zijn van Gods woord, bij
			 meerderheid van menschelijke stemmen besloten!
Gij zult op elk
			 wetenschappelijk gebied, iederen mensch het regt toekennen, ons door eigen
			 onderzoek naar de waarheid te trachten, en zelfstandig te zijn. Maar op
			 kerkelijk, of liever theologisch gebied wilt gij de reden gevangen nemen, onder
			 het geloof. Dat is: ieders geest is vrij op elk gebied, maar op godsdienstig
			 gebied moest ieders geest zich bukken onder het gewigt der objectieve waarheid,
			 die wij verkondigen, en die wij alleen bezitten.’ 
Die
			 eisch is te zwaar. Op die grondslagen kunnen wij geen vredes-conferentie
			 houden.
Maar trots de oorlogsverklaring van Ds. Chantepie, bieden
			 wij u de broederhand, en vragen u als grondslag voor de onder-handeling: weest
			 niet zoo exclusief, maar weest liefderijk. Bestraft ons, waar wij het niet
			 zijn, maar laat het einde van den strijd wezen, dat wij allen onze harten
			 gevangen geven onder het gebod: 
Hebt God lief boven alles, en den
			 naaste als uzelven. 
		  Daar is iets beminnelyks in dit stuk van 'n leek, die 't geloof niet
			 wil opgeven aan de oprechtheid der half-denkers. En wellicht heeft hy ten-deele
			 gelyk. Misschien zyn er onder de ‘modernen’ - wat 'n woord!
			 - die ter-goeder-trouw hun weg gaan, in de meening dat die weg leidt tot
			 waarheid. 
		  En gewis oordeelt de leek juist, dáárin, dat het den
			 orthodoxen niet voegt, ieder voetstoots te veroordeelen, die den moed
			 had aftewijken van hùn geloof. 
			  * Die gemoedelyke
			 aandrift om party-te-trekken voor de mogelykkeid van eerlyke nasporing
			 der waarheid, in hen die daartoe een anderen weg kozen dan den gewonen, trof
			 my. En als de schryver van den brief dien ik meêdeelde, inderdaad
			 is, zooals schynt te blyken uit dat schryven, dan geloof ik dat hy
			 welhaast, om ná te staan aan ‘het koninkryk der hemelen’
			 niet zal behoeven te kiezen tusschen oud of nieuw, tusschen orthodox, liberaal
			 of modern... maar dat-i, zonder aansluiting aan eenige richting, dat koninkryk
			 weldra zal vinden in z'n eigen hart. 
		  Want: geloof in 't goede, is goed. Vertrouwen
			 op adel, is adel. Streven naar waarheid, is
			 waarheid. (276. 
			 443)
{==157==} {>>pagina-aanduiding<<}
 
		  Verder dan dát, kunnen wy 't niet brengen. (1) 
		  En, gelukkig! Het menschdom is als 'n kind dat voor z'n pleizier
			 reist, en wiens vermaak een eind neemt by 't aankomen. Het stoppen aan de
			 station: waarheid, zou die waarheid terstond doen veranderen in
			 leugen. Want ophouden van beweging is dood, en dus
			 onmogelyk, ongerymd,onwaar, juist omdat het zyn uit
			 beweging bestaat, beweging is. 
		  Maar dit alles is hier de vraag niet. De vraag is niet of ieder 't
			 recht heeft zyn weg te kiezen, op de groote reis naar
			 waarheid... de vraag is: of 't geoorloofd zy, voortegeven dát men
			 waarheid zoekt, wanneer die voorgevers à la recherche zyn van
			 iets anders? 
		  Jezus nam zyne beelden waar hy ze vond, en dezelfde vryheid
			 nemende, kom ik terug op de vergelyking met 'n spoorweg. Het staat iedere
			 directie vry, hare treinen te doen loopen waarheen ze goedvindt. Maar 't staat
			 haar niet vry, reizigers aantewerven voor 'n toertje rechts, als ze
			 inderdaad van plan is hen links-uit te sturen. 
		  Wy zullen zien, of de moderne domine 
			 Zaalberg ons brengt naar de
			 plaats, die gedrukt staat op z'n biljetten. 
		  Misschien zal, na dat onderzoek, deze en gene liever op eigen beenen
			 wandelen - wat ik trouwens aanraad in elk geval, ook op ander terrein - dan
			 zich toetevertrouwen aan een conducteur, die belooft zuid- en noord-op te
			 sturen te-gelyker-tyd. Zoo'n trein kan nooit te-recht komen.
			 Het gemiddelde van richtingen voert te-water of naar de pool, waar we
			 niet wezen moeten. (120) 
		   
		  Er worden in de stukken, die Zaalberg heeft gepubliceerd,
			 veel zaken by den waren naam genoemd. En - dit in 't voorbygaan - er komen
			 daarin genoeg blyken van talent voor, om te doen betreuren dat de man z'n gaven
			 niet beter besteedt, dan over het geheel genomen, 't geval is. Maar we
			 hebben niet met het talent van den heer Zaalberg te-doen. Hy werd
			 nooit - als de nietige schryver dien we ter-loops behandelden in ons vorig
			 nummer - benoemd tot iets uitstekends, en er valt dus ditmaal niet te
			 decanoniseeren. Bovendien, er zyn inderdaad zeer schoone stukken
			 in Zaalberg's werk. 't Geheel is slordig. 
		  Men weet reeds dat we hier bedoelen de zestien preken,
			 verhandelingen of voordrachten, die onlangs verschenen, en die hy getiteld
			 heeft: ‘de Godsdienst van Jezus en de moderne
		  richting.’ 
		  Die titel-zelf is zéér modern. La France et
			 la Pologne... Le Pape et la Diplomatie... La Sainte
			 Bible et Mr. Renan... 
{==158==} {>>pagina-aanduiding<<}
 le ceci et le
			 sela... het dit en de dat... de dàt en het dit...
			 datten en ditten... kort-om: 
		  ‘Ik kan u verzekeren, dame, dat die kleur veel gevraagd
			 wordt, tegenwoordig... 
		  Zoo spreekt 'n goed-afgerichte winkeljufvrouw, als ze zich wil
			 afhelpen van 'n verschoten lapje. 
		  En de dame, die geloovig luistert naar zulke praatjes, heeft
			 kans heel modern gefopt te worden. Want... al wàs er veel vraag
			 naar die kleur, en al was ze niet verflenst, dit bewyst nog niet, dat zulk
			 blauw, geel of groen voegen zou aan háár. 
		  Ik ben redelyk oplettend, en vooral op de zoogenaamde kleinigheden
			 die aan velen de moeite van 't bestudeeren niet waard schynen, en juist daarom
			 zeer dikwyls iets verklappen, wat verborgen blyven zou, als men 't zocht in de
			 vermeend belangryke zaken die wèl overdacht zyn. Welnu,
			 domine Zaalberg's keus van den titel - iets van ondergeschikt belang,
			 meent ge - geeft my, in zekeren zin, den sleutel tot de fabriek waarin zyn boek
			 gemaakt is. Dat kunstelend moderniseeren van iets ouds, is niet zonder
			 beteekenis, en ik geloof waarlyk - wanneer ik 'n boek te schryven had, als
			 tegenhanger - dat ook ik me nu byna zou verleid voelen door de mode, en
			 onwillekeurig dat boek een naam geven, als byv... ‘de nieuwerwetsche
			 pasteibakkers en... 't een of ander, dat ik nu nog niet weet, maar dat
			 me wel zal te-binnen schieten voor ik tot het schryven van zoo'n boek
			 overga. 
		   
		  Ja, Zaalberg zegt veel wáárs. Daar ik nog
			 altyd verkeer in m'n verhandelings-bui, zal ik dàt kortelyk aantoonen in
			 de eerste plaats. 
		  ten tweede, zullen wy onderzoeken, of dat zeggen van iets
			 waars, in dit geval de waarheid is? Daartoe hebben wy acht te geven:
			 op andere zaken, die hy evenzeer als waarheid geeft, op den toonvan z'n
			 spreken, zyne wyze van uitdrukking, op de plaats waar-i z'n meening verkondigt,
			 en op nog een en ander meer. We zullen vervolgens: 
		  ten derde, by benadering oordeelen: of de
			 éénige eerlyke waarheid gediend wordt, door 't zeggen van
			 iets waars op de wyze van Zaalberg. En daarby zullen we tevens
			 misschien gelegenheid vinden, tot antwoorden op dien brief aan den orthodoxen
			 kerkeraad. 
		   
		  't Is wel mogelyk, dat ik onder 't schryven m'n preek anders inricht
			 dan ik hier voorstelde. In dat geval verzoek ik m'n lezers myne schets te
			 veranderen naar goeddunken... of zelf de preek te maken, waartoe ieder in-staat
			 zal zyn die opgelet heeft hoe ik 't ding niet maak.
{==159==} {>>pagina-aanduiding<<}
 
		  Zaalberg zegt dat ten-allen-tyde ieder die wat nieuws
			 verkondigde, is beschuldigd van ‘beroering.’  
		  ‘Toen 
			 Elia nieuw godsdienstig leven in
			 Israël kwam opwekken, voerde Achab hem op zekeren dag toe: Zijt
			 gij daar, beroerder Israëls? Doch Elia antwoordde:
			 ‘niet ik heb Israël beroerd, maar gij en het huis uws
			 vaders!’ 
Toen 
			 Luther het diep vervallen
			 Christendom herscheppen wilde, weêrgalmde gansch Europa van den kreet:
			 Hij beroert de kerk. En 't waren voor een goed deel zeer welmeenende en vrome
			 menschen die dat zeiden. Niet enkel monniken en priesters riepen: Anathema!
			 maar ook achtbare godgeleerden. Godvruchtige moeders, en zelfs zachte
			 jonkvrouwen maakten het teeken des kruises, en zeiden: Anathema.
Maar wat
			 spreek ik van Elia en Luther, daar ik van Jezus te
			 spreken heb? Hij kwam Israëls godsdienst tot wereldgodsdienst hervormen,
			 en wat was zijne ontvangst? Zij zeiden: ‘Hij beroert het
			 volk!’
En wat bewijst dit nu? Op zich zelf nog niets voor de moderne
			 rigting; maar toch zóóveel, dat alle godsdienstige hervorming van
			 oudsher als rustverstoring begroet is. De waardigheidsbekleeders der kerk
			 verklaren plegtig dat zij geërgerd zijn. De heerschende godgeleerdheid
			 doet de nieuwe denkbeelden in den ban. Vrome zielen heffen klagelijke klagten
			 aan. Het volk grijpt ligt naar slijk en steenen... 
		  Precies! En niet het volk alleen. Ik kan betuigen dat
			 Zaalberg hier niets gezegd heeft dan waarheid, al zeide hy alles niet.
			 Hy zweeg nog van laster en verdachtmaking, die onder beschaafde volkeren zoo
			 byzonder geschikt zyn om 't ‘slyk en de steenen’ der onbeschaafden
			 te vervangen met voordeel. 
		  Iets verder vraagt onze domine, hoe de bybel voorziet in de
			 behoeften des geestes van den armen daglooner die 's avonds vermoeid thuis
			 komt. 
		  ‘Moet hij beginnen met genesis, en
			 voortgaan tot de openbaring toe. Zal hij avond aan avond
			 uit leviticus in 't lezen van de kleeding, spijs- en
			 offergeboden der priesterschap Israëls, den troost zijns levens zoeken?
			 Moet hij zijne tong vermoeien door 't leezen... 
		  Alle goeie geesten... Zaalberg! Hebben we geen
			 overbodig-hedens genoeg in onze spelling? Sedert lang doe ik m'n best, wat
			 ballast over boord te gooien - om ruimte te winnen, voor, lading, weetge - en
			 daar begint gy nu te léézen! Wat ik u bidden mag, schryf een
			 zeventiende preek, om den Volke te verkondigen dat ge tot die spelling niet
			 waart gedrééven door den geest. Anders kryygen wyy weldraa
			 ooveral die duupliicaat-onnoodigheedens. Er zouden veel schoone gedachten zyn
		  	uitte-
{==160==} {>>pagina-aanduiding<<}
drukken met de letters die nu in elk boek zeer
			 overcompletelyk de plaats innemen van gedachten. 
		  Moet hij zijn tong vermoeien door 't leezen van vele hoofdstukken,
			 uit genesis en numeri, uit 
			 Jozua en Regteren, uit
			  Esra en Kronijken, met bijna
			 niet dan reeksen van onuitsprekelijke namen gevuld? Zou
			 ook Ezechiel, denkt gij, door die moeder worden
			 verstaan, of Zacharia uitgelegd aan 't kind, door den
			 vermoeiden vader? Dan ga ik ook eens luisteren, als hij den
			 Romer-brief verklaart, en na 't geschrift van
			 Judas nu eindelyk ook het laatste boek, die
			 verborgenheid der openbaring opent. Voorwaar,
			 gij wordt wel zuur verdiend, gij dagelijksch brood der godsdienst... 
		  ‘... maar als men nu aan dat boek der boeken gebonden wordt,
			 zooals mijn orthodoxe meester wil, gebonden in gedachten en overtuiging, in
			 woord en gevoel, in leer en leven, waar is dan nu, mijn Jezus! de
			 zachtheid van uw juk, - de ligtheid van uwen last?... 
		  Neen, 't is me onmogelyk my te houden aan verdeeling van
			 Zaalberg's schryven in wáár of onwáár, en
			 misschien toon ik myn: ‘wat te bewyzen was’ het duidelykst
			 aan, juist door die onmogelykheid. Straks zal ik andere regels aanhalen,
			 waaronder ieder denker gaarne z'n naam zetten zal, al ware het dan ook niet de
			 noot: ‘dat wisten we al lang!’ Maar nu... die klacht over de
			 onvoedzaamheid des bybels... lezer, zoudt ge 't kunnen geloven dat er op
			 dezelfde bladzy waar de arme drommel beklaagd wordt, die z'n
			 zuur-verdiend dagelyksch brood der godsdienst moet gaêren uit de
			 verborgen openbaring des bybels, woorden worden gelezen, als deze: 
		  ‘Want dat stichtelijk gebruik des bijbels zal voortduren,
			 zoolang er godsdienst op aarde is: zelf reik ik immers daartoe den bijbel aan
			 de armen uit... 
		  Arme armen! 
		  ‘... en in mijn laatste uur moge op dit dierbare heerlijk
			 boek mijn matte hoofd nog rusten... 
		  Daarop volgt onmiddelyk de reeds aangehaalde zin: ‘Maar als
			 men nu aan dat boek der boeken gebonden wordt’ enz. Dus, 't mag
			 wèl gebruikt worden als kussen voor een mat hoofd - och, 't hoofd dat
			 zoo makkelyk waar en onwaar te-gelyk herbergt, hoeft niet te
			 worden voorgesteld als zoo byzonder mat! - Wèl als kussen
			 alzoo kan men den bybel gebruiken - straks 
{==161==} {>>pagina-aanduiding<<}
 zult ge zien dat hy er
			 pis-que-pendre van zegt - maar als band schynt hy niet te deugen.
			 Men kan er op rusten, maar als voeding is het:
			 ‘zuurverdiend brood.’ Dàt noem ik: ménager
			 la chèvre et le chou... 
		  Kom-aan, dit spreekwoord helpt me van myn preek af. Geit
			 èn kool sparen! Ik wist wel, dat ik niet in-staat was tot
			 preeken, en eens-voor-al, lezer, als ik u dreig met zoo-iets, denk dan maar dat
			 ik driftig was, en 't zoo kwaad niet meende. M'n heele preek komt nu neêr
			 op 'n paar staaltjes van: wat de geit krygt, en: wat kool is.
		  
		  Kool: 
		  ‘Zegt niet: Verbindtenis! van alles waarvan dit volk zegt: 't
			 is eene verbindtenis! En vreest hunne vreeze niet, en wordt niet verschrikt. 
			 (Jesaias VIII, vs. 12.) 
		  ‘Gy nu, zwanger wordende jonkvrouw, uw kind zult gij mogen
			 noemen: Immanuel - God met ons. - Ja waarlijk:
			 ‘Immanuel - God is met ons’ - roept de ziener uit. Want
			 alzoo heeft Jehovah tot mij gezegd, met een sterke hand... 
		  Hier schynt Jehovah doofstom. Precies m'n idee! Maar ik geef de kool
			 in haar geheel, en heb geen tyd elk blaadje te verlezen. Alleen moet ik
			 betuigen dat ik 't indecent en geloovig-onbeschoft vind, 'n jonkvrouw lastig te
			 vallen met praatjes, terwyl ze bezig is met zwanger worden. 
		  ‘En is 't niet al te veel van uwe lippen gevergd’ -
			 misselijk! -‘komt, bidt dan nu zingende met mij en voor mij: 
		   
			 Och/ dat Uw Geest den leeraar sterf/  
			 het zegel zette op al zijn werf/ ... enz. 't vervolg in 
				394.  
		  
 
		  Nu iets voor de geit: 
		  ‘Van dat kind’ - namelijk: van de moderne
			 godsdienstige richting - ‘ging echter de vorige eeuw reeds zwanger, en
			 gelijk elke groote hervorming, had ook dit verschijnsel voor lang zijn herauten
			 en wegbereiders... 
		  Die uitgescholden werden door de Zaalbergen. 
		  ‘Bij de reuzenontwikkeling van wetenschap en beschaving,
			 werd, vooral sedert de laatste helft der vorige eeuw, bij het denkend gedeelte
			 der Christenheid, de breuk tusschen de wereldbeschouwing der schrift, en die
			 des nieuwen tijds, hoe langer zoo grooter. De platte aarde des Bijbels moest
			 voor den aardbol der nieuwere wetenschap wijken...
{==162==} {>>pagina-aanduiding<<}
 
		  Ja, en de platte hemel ook. 
		  ‘Het scheppingsverhaal van Genesis week voor de ontdekkingen
			 der natuuronderzoekers in den schoot der aarde, waarin de Almagtige Schepper
			 met eigen hand, in mergel en steenkoollagen, in versteende planten en dieren,
			 eene gansch andere geschiedenis der aardsche schepping beschreef, dan de
			 dichter van Genesis kende.’  
		  Hier heeft de geit reden tot klachte. Er is te-veel voor de kool
			 gedaan. Die ‘eigen hand des Almagtigen Scheppers’
			 is, geologisch gesproken, onzin. Ook passen die mergel en
			 steenkool en versteende planten, in 'n scheppingsverhaal, als 't
			 nieuwe paleis voor volksvlyt in Tacitus'
			 boekjen over de Germanen. De geit klaagt dat de domine zich 'n eeuw of wat
			 vergist... misschien, ja waarschynlyk: millioenen eeuwen. Versteende planten,
			 enz. zyn, om nu de taal van den dag te spreken, zeer modern. Dit kan een
			 kind begrypen. Er moet al veel gebeurd zyn na zoo'n dusgenaamde
			 Schepping - een heel onwetenschappelyk woord! - voor er wouden
			 bestonden. Veel meer nog, voor ze overgingen in steenkool. 
		  Hoe grappig dikwyls de uitkomst is, als men wetenschap en geloof wil
			 door-elkaêr knoeien, kan men zien in 't schoolboekjen over de natuurkunde
			 van 
			 van den Burg, waarin de deftige
			 opmerking wordt gemaakt ‘dat het ys des winters de rivieren vloeibaar
			 houdt.’ Sakkerloot... als er dus géén ys was... zouden
			 ze bevriezen, dat is klaar! 
		   
		  Vervolg: geit: 
		  ‘Waar was de hemeltent des ouden Hemelkonings, nu de
			 reuzenkijker der sterrekunde in dien uitgespannen hemel een eindelooze wereld
			 van zonnen en starren, in nevelvlekken starrehoopen, in stippen zonnestelsels
			 deed vinden? 
		  Ja waar was nu die tent? Dat is de vraag. En Zaalberg, die
			 de oude tent wegredeneert, en toch blyft volhouden dat er een tent is,
			 moest ons dat ding kunnen wyzen. Wie er my naar vraagt, verwys ik naar 
			 424. 
		  ‘Maar wáar was nu ook het doodenrijk van Israël,
			 die schoof in de diepte der aarde, en wáar nu het vuur van den helschen
			 poel, en wáar nu, bij 't verdwijnen van dezen, de satan met zijne
			 engelen des afgronds? 
		  Ik denk dat ze moderne katechiseermeesters geworden zyn.
{==163==} {>>pagina-aanduiding<<}
 
		  ‘En wáar zoo veel, zoo ontzaggelijk veel, dat bij de
			 geheel andere natuur- en wereldbeschouwing der oude Oosterlingen, in hunne
			 verbeelding het aanzijn kreeg? Genoeg, de gansche voorstelling van Israël
			 omtrent God en de wereld, hing natuurlijk zamen met de heerschende zienswijze
			 dier tijden, omtrent zigtbare dingen... 
		  Juist. Maar ik vind dit nog makkelyker te vergeven, dan 't borduren
			 van tafereeltjes over onzichtbare dingen, zoo-als wy straks zullen
			 aanhalen onder de rubriek: kool. 
		  ‘De gansche bijbelsche godgeleerdheid was een kind van 't
			 Oostersche denken en voelen... 
		  Toch legt men matte westersche hoofden... ter ruste op
			 dat oostersche kind! 
		  ‘...een gebouw, opgetrokken op een grondslag die by 't licht
			 der nieuwe wetenschap wegzinken moest in 't niet... 
		  Tòch reikt men dien weggezonken grondslag... aan de
			 armen uit! 
		   
		  Geit: 
		  ‘Wat baatte voor een tijd het wanhopig gekunstel om de
			 Schriftuur wat natuurlijk, en de natuur wat Schriftuurlijk te maken? 
		  Wat dit baatte? Wel, 't gaf een middel aan de hand om geit en kool
			 beiden te behouden. Om geloofd te worden door de vromen, en niet àl te
			 erg geminächt door de verstandigen. Hoe kunt gy
			 vragen, Zaalberg, welke baat er te vinden is by ‘wanhopig
			 gekunstel?’  
		   
		  Voor de geit: 
		  ‘Nu wil de orthodoxie dat wij onze moedertaal een weinig
			 verleeren, om te bidden in de tale van Kanaän. 
		  Kool: 
		  ‘... Jonkvrouw, als gij moeder zult worden, noem dan uw kind
			 Immanuel! Neen, neen, zegt de schare, verschrikt en bewogen. noem het
			 veelëer Ikabod, - weg is de eere! Verbindtenis,
			 verbindtenis. Ziet, de Syriers rusten op Efraïm. De fondamenten worden
			 omvergestooten. Jeruzalem zal vallen. De tempel stort in... 
		  Voor iemand die z'n moedertaal niet wil verleeren voor de
			 ‘taele Kanaäns’ vind ik dit nog al wel.
{==164==} {>>pagina-aanduiding<<}
 
		  ‘En waarom dan toch, gij zeer verschrikte menigte?... 
		  Dat is, waarom al die bereddering in den Haag, over den naam die 'n
			 onbekende jufvrouw zou geven aan een kind dat nog niet eens geboren was?
			 Eilieve, als 't nu eens 'n meisje was? Wat dunkt u van Ikabodina? Of
			 Immanuella? Maar ik beken dat ik volstrekt niet aan namen hecht. Voor
			 myn deel mag 't kind, dat domine Zaalberg introduceeren wil by z'n
			 haagsche gemeente, heel ouwerwets Grietje heeten, als ze maar geen
			 moderne nonsense vertelt. 
		  Na aldus gevraagd te hebben, waarom de gemeente te 's Gravenhage zoo
			 verschrikt is over die keuze van 'n naam, en over al de dingen die 'r gebeurden
			 met Jeruzalem, met de fondamenten, met den tempel, met de Syriërs en met
			 Efraïm, komt er weêr iets voor de geit: 
		  ‘Omdat het nu blijkt dat de godgeleerdheid der kerk sedert
			 eeuwen van verkeerde voorstellingen heeft geleefd, en het vuur der wetenschap
			 nu al dat hout, dat stroo en die stoppelen verteert?
't Is waar, het blijkt
			 nu dat de geest der kerkhervorming twee eeuwen lang is miskend... 
		  Hier raken we aan de koolzy. Want daarin ligt iets, of de
			 klok van 't verstand op de groote kerk te Dordrecht, nog juist liep in 1618. Er
			 is hier waarlyk kunst in 't mengen van de bestanddeelen. Men is in
			 twyfel of papaver of arsenicum de overhand heeft. 
		   
		  Geit: 
		  ‘Het blijkt nu... dat de Schriften des ouden en des nieuwen
			 verbonds, een anderen oorsprong hadden, dan het kerkgeloof dacht. Dat... de
			 boeken van Mozes eerst duizend jaren na Mozes afgewerkt, en de
			 Evangeliën, in hunnen tegenwoordigen vorm, eerst na den dood der
			 apostelen... 
		  Halt: Apostelen staat er. Dit hoort weer by de kool. 
		  ‘...eerst na den dood der Apostelen, en dus niet door oor- en
			 ooggetuigen geschreven zijn. Dat Paulus anders dacht, dan
			 Petrus en Jakobus, en dat de ware geschiedenis van
			 Jezus, even als het leven van alle heroën der oude
			 menschheid... 
		  Lees: der jonge of jongere mensheid... 
		  ‘...omkleed is met het bekoorlijk tooverwaas der
			 legendedichting, der poezij, der verbeelding. Dat, en zooveel meer is
			 gebleken, 
{==165==} {>>pagina-aanduiding<<}
 geboekstaafd, bewezen. Met dit alles
			 heeft de oude theologie haren doodsteek ontvangen... 
		  Met uw verlof: domine Zaalberg. Die oude theologie is
			 springlevend, en heeft juist zoo-even daarvan een bewys gegeven, door 't
			 bywonen van een gemaskerd bal waarop ze door weinigen herkend is. Maar ik ben
			 ondeugend genoeg haar te verklappen. Ze draagt een ‘modern’
			 manteltje over 'n arlekyns-pak dat saêmgelapt is uit steenkool, geloof,
			 halve wetenschap, onbekende jonkvrouwen die op 't bevallen staan, Ikabods,
			 natuuronkunde en... allerlei. 
		   
		  Kool: 
		  ‘Ik wil u onderwijzen, van stuk tot stuk, en zegt alleen niet
			 ‘Verbindtenis!’ want bij God, dat is zoo niet... 
		  Het woord ‘verbindtenis’ schynt in de een of andere taal
			 een vieze beteekenis te hebben. Altans Zaalberg wordt telkens boos,
			 als-i er aan denkt. Misschien beduidt het kritiek. 
		  ‘Genoeg, breekt gijlieden dezen tempel af, door niet te
			 dulden dat hij vernieuwd en gereinigd worde, zij’ - de moderne
			 godsdienst, geloof ik - ‘die gij van tempelschennis beschuldigt, zij zal
			 u in den naam van Jezus binnen drie dagen een anderen bouwen, die niet
			 met menschenhanden gemaakt is, een nieuwen tempel van geloof, van hoop en van
			 liefde, een tempel des Heiligen Geestes, waarvan de oneindigheid de omtrek...
			 en altijd, altijd weder, Jezus Christus de levende hoeksteen, en 't
			 beeld van den Gekruiste de glorie zal zijn.’  
		  Dus die ‘moderne’ tempel komt in de plaats van de tent
			 die door de ‘wetenschap’ was weggeredeneerd. De nieuwe tempel
			 heeft, volgens Zaalberg, tot ‘koepeldak’... den
			 blaauwen hemel. Tot ‘vloer’... de met bloemen bezaaide
			 aarde... 
		  Och, er wordt nog veel meer verteld over de constructie van dien
			 tempel, maar ik heb geen lust het nateschryven, omdat ik denk aan al de arme
			 drommels, die 't zoo hongerig en koud hebben op dien vloer, en wien die
			 blaauwe hemel zoo guur is! Geen platter proza dan valsche poezie,
			 o Zaalberg! En... meen niet, echte poëzie te vinden buiten de
			 waarheid. (263) Er valt niet te tempelen. Het
			 Volk heeft honger. De éénig-noodige tempel op 't
			 oogenblik, is een goede niet al te dure restaurant. 
		  Vervolg kool: 
		  ‘Mijne vrienden in Christus!’  
		  Dat wil zeggen: in 't geheel geen vrienden. Precies als:
			 ‘God 
{==166==} {>>pagina-aanduiding<<}
 weet het’ beduidt:niemand weet het.
			 ‘God alleen kan helpen:’ er is geen hulp. 
		  Ik heb voor deze opvatting een bondgenoot in Wamba, den nar
			 van Cedric den Sakser, uit den Ivanhoe. De zeer
		  fatsoenlyk-godsdienstige 
		  Walter Scott verklapt daar een
		  geheim uit de school van 't geloof. Ik vergeef u... als christinne...
		  zegt Rowena tot Rebekka, 't edel jodenkind, dat toch vooral
		  wat gif van 't waar geloof moest meêslikken by 't innemen van de andere
		  vergeving. ‘Als christin - roept Wamba, de nar, dien de schryver
		  meer oprechtheid meêdeelt dan hyzelf den moed had te bezitten - als
		  christin? Nu, dan mag ze oppassen!’ Het doet denken aan de
		  geestig-menschkundige saillie uit den Gilblas: On nous reconcilia,
		  nous nous embrassâmes, et depuis ce temps nous sommes ennemis
		  mortels. 
		  Ik verhaal of betoog zelden iets nieuws. Ieder wist wat ik zeg, of
			 altans, ieder voelde het. Veelal had men slechts verzuimd dat gevoel te
			 rangschikken tot gedachte, tot meening. (267) Ik
			 vraag 't u, lezer, zoudt ge ooit iemand voor uw vriend hebben gehouden,
			 die u naderde met de betuiging: Ik ben uw vriend... in Christus? Is dit
			 niet iets als: neef... van-adams-wege, dat is: géén
			 neef? 
		   
		  Kool: 
		  Verdraagt mij een weinig in mijne onwijsheid... 
		  Deze wensch van domine Zaalberg is niet volstrekt
			 onverklaarbaar. Doch 't is de vraag niet, of de haagsche gemeente zyne
			 onwysheid zal verdragen. De vraag is, of ze moet voortgaan hem daarvoor
			 te betalen als-of 't wysheid ware. 
		  ‘De heerlijke zon der godsdienst breekt hare stralen in
			 zeventigmaal zeven kleuren, en iedere reine traan van 't menschenoog glinstert
			 gelijk een dauwdrop op de bloemen in dat eeuwige licht. Daarom zeg ik met
			 Paulus... 
		  Wat-i nu met dien Paulus zegt, is me waarlyk geheel onverschillig.
			 Ik vraag maar of 't niet al te bescheiden is, alle kennis der taal van
			 Kanaän te loochenen, wanneer men zulke monster-prismatische blyken geeft
			 dat idioom vlot te spreken, als 'n geboren Kananiter? 
		   
		  Vervolg kool: 
		  De wettige zonen der Hervorming, en erfgenamen in de regte lijn van
			 Jezus Christus, den Genius der Godsdienst, dat zijn wij, dat
			 moeten wij zijn, strijdende den strijd des geloofs...
{==167==} {>>pagina-aanduiding<<}
 
		  Hoe rymt dat geloof met de steenkool? Hoe, die strydende
			 stryd voor iets zeer onwetenschappelyks, met de wetenschap? 
		  ...‘zoekende naar de toekomende stad, grijpende naar 't
			 eeuwige leven. Maar dan, ook iederen dag ons gedompeld... 
		  Hu! 
		  ‘...tot zevenmaal toe ons gedompeld... 
		  Vreeselyk! Men moet zelf van Kanaän wezen, om niet te
			 schrikken. 
		  ‘...in het bad der wedergeboorte, en der vernieuwing des
			 geestes. Dan mogen wij gaan tot de levenden... 
		  Lezer, ik raad u een Kanaänitische grammaire te koopen, als ge
			 'r prys op stelt te weten wat domine Zaalberg zoo-al weet te zeggen in
			 een taal die hy beweert niet te verstaan. Dan, na al dat baden, mag men dus
			 gaan tot de levenden, en... 
		  ‘...en zegenend zien ons de stervenden aan... 
		  Waarom toch? Omdat men zich zevenmaal gebaad heeft? 
		  ‘...en tusschen de dooden en levenden in, staan we... 
		  Alweêr vraag ik: waaròm toch? 
		  ‘...en heffen de oogen op... 
		  Lieve hemel... dáárvoor zoo'n bereddering te maken!
			 Maar ik erken, dat het volgende moeielyker is, en wel zeven dompelbaden
			 waard: 
		  ‘... en profeteren de hope der heerlijkheid, de
			 ééne kudde onder éénen Herder... 
		  Dat centralisatie-begrip schynt iets aanlokkelyks te hebben. Ik vind
			 beter dat het arme vee zich wat verspreidt. Één wei is zoo
			 spoedig kaal gegeten. Maar nu 't vervolg van dat profeteeren: 
		  ‘... de toekomst waarin God in allen, maar dan ook
			 allen alles zal zijn. 
		  My wèl. Ik hoop dat dan met-een 't vleesch wat goedkooper
			 
{==168==} {>>pagina-aanduiding<<}
 wordt, anders heeft de arme- en middelklasse bitter-weinig aan al
			 die veranderingen. 
		  Vervolg kool: 
		  ‘Maar al ware 't mogelijk dat bijna allen heengingen, door
			 zooveel ‘goddeloosheid’ verschrikt, en dat er bij al de
			 invloeden die hier ter stede werken... 
		  De onderstreeping is van Zaalberg. Welke invloeden zouden
			 dit toch zyn? Zou de antichrist in 't spel wezen? Die personage hoort by zulke
			 praatjes. Nu, al bleef er, na dat heengaan en door die invloeden: 
		  ‘... slechts een schamel kuddeken over... 
		  Let op, hoe 't echt-kanaänitisch zalf-dialect zich openbaart in
			 de diminutiva. Bed, beddeken. Kind, kindekes. Kudde,
			 kuddeken. 
		  Nu, al bleef er dan maar een klein troepjes over - maar zeer
			 weinigen namelyk die geologie kunnen gebruiken in geloof, of geloovery in
			 scheikunde - zie, dan nòg zou Zaalberg: 
		  ‘...vast verzekerd van de toekomst aan deze wedergeboorte des
			 Christendoms, ook in ons midden bereid, vol moed het Pinksteren beiden, het
			 Pinksteren met zijn 3000 nieuwe gedoopten, gedoopten - zij 't niet door mij,
			 dan door anderen en beteren, - maar gedoopten in deze rigting met heiligen
			 geest en met vuur.’  
		  Nu weer iets voor de geit: 
		  ‘... Eischt nu de zaligheid van mij, dat ik elk wonderverhaal
			 der Schrift geloof? Moet ik, die uit Gods Schepping weet, dat deze aarde door
			 allerlei gedaantewisseling heen, in millioenen jaren haar tegenwoordig gelaat
			 ontving, met Genesis gelooven, dat God in zes dagen de wereld schiep,
			 en op den laatsten werkdag rustte? Moet ik, die zeker weet, dat de zon nooit om
			 de aarde voer, nu toch ter zaligheid gelooven, dat op de stem van
			 Josua de zonne stilstond in Gibeon, en de maan in 't dal van Ajalon?
			 Moet ik, die van Jezus heb geleerd.... 
		  Daar is wat koligs in. 
		  ‘...ik die van Jezus heb geleerd in God den eeuwigen
			 geest te eeren, nu toch gelooven, dat God in zigtbare gestalte verschenen is,
			 en uit den hemel nederkwam om Babels toren te zien. Kan ik geen geloovige zijn,
			 zonder te gelooven... 
		  Neen, domine Zaalberg, ziehier de heele zaak door uzelf
			 genoemd by den waren naam. Zóó is het! Gy kunt geen geloovige
			 zyn, zonder te gelooven.
{==169==} {>>pagina-aanduiding<<}
 
			‘...zonder te gelooven, dat Eva uit Adam's
			rib gemaakt werd, terwijl die Adam sliep? Dat Cherubim met vlammenden
			 zwaarde den armen mensch terugdreven van den boom des levens, den nu
			 verboden boom? Dat de Engelen, die zonen Gods, de dochteren der menschen
			 aanzagen, dat zij schoon waren, en uit haar schoot een geslacht van reuzen
			 verwekten, geweldige mannen, mannen van name? Dat Noach in
			 ééne ark, van alle, alle dieren van lucht en land,
			 een paar, of zeven paar vergaderde en voedde, den ganschen 12
			 maanden langen zondvloed door? Dat de Heere God in Abram's tente kwam,
			 en Sarai'skoeken at?... 
		  Neen, domine Zaalberg, gy kunt geen geloovige zyn, zonder
			 dat alles te gelooven. Gy hebt, gelyk ieder, het recht al die vertellingen
			 wegtewerpen in den hoek waar ge, op zestien-, achttienjarigen leeftyd, de
			 bakersprookjes uwer kindsheid wegwierpt, maar ge hebt niet het
			 recht, jongeling en kind te-gelyk, man en jongeling
			 te-gelyk te willen zyn. Ge moogt niet voortgaan u een geloovige te blyven
			 noemen, de voordeelen te blyven genieten die er verbonden zyn aan dien
			 titel, en ter-zelfder-tyd openlyk verklaren dat ge niet gelooft. 
		  Uw vraag: ‘Kan ik geen geloovige zyn zonder te gelooven
			 dàt... dàt... dàt?’ enz. is 'n theologische
			 zelfmoord, en 't eenvoudig: neen! dat ieder moet uitspreken op die
			 vraag, is een korte maar vry krachtige lykrede op het graf uwer
			 dominees-eerlykheid. 
		   
		  Ik herinner me uit een grieksch leesboekjen, eene vertelling van 'n
			 Sybariet die kramp of buikpyn kreeg als-i zag werken. Ik ben geen Sybariet, zie
			 gaarne arbeiden, en ikzelf werk graag. Maar ik moet bekennen sybaritische kramp
			 te voelen, by 't aanschouwen van de moeite die Zaalberg zich geeft om, 
			 niet-geloovende toch geloovig te blyven, en den titel te
			 blyven behouden na 't verwerpen van de dáád die aanspraak geeft
			 op dien titel. Ik heb geen lust de zestien preeken geheel te ontleden, en geef
			 dit werk als 'n aardige taak op, aan jongeren die meer tyd hebben. 't Is niet
			 moeielyk. Alleen 'n beetje vervelend en omslachtig, omdat in
			 Zaalberg's werk de zorg om 't geitje te sparen, hier-en-daar zoo
			 dooreen gekluwd is met de begeerte om vooral de kool niet te verliezen,
			 dat er soms oplettendheid noodig is, tot nauwkeurig onderscheiden en
			 afhaspelen. 
		  Ik denk dat men my - na de staaltjes die ik aanhaalde uit slechts de
			 eerste twee preeken - zal gelooven, wanneer ik betuig dat ik met gemak
			 een groot aantal voorbeelden daarvan zou kunnen by-een brengen, als ik my de
			 moeite getroostte, al de stukken te analyseeren. Maar dit hoeft niet.
			 Wie naar waarheid zoekt, zal m'n opmerking ten-volle bevestigd vinden, ook
			 zonder 
{==170==} {>>pagina-aanduiding<<}
 verdere aanwyzing van myn kant. En dit geeft my ruimte tot
			 andere beschouwingen. 
		  De teksten! Eilieve, hoe rymt het niet-gelooven, het
			 wegwerpen van den bybel, als boek van gezag, met die lange preeken
			 òver stukken uit dien bybel? Hoe brengt men 't minachten der tale
			 Kanaäns overeen met de behandeling van brokstukken, zóó
			 kanaänitisch, dat Langendyk's Kamacho -
		  ‘jae, miester Jochem-zelf’ - zeggen zou, dat: ‘hongt
		  noch kat het niet verstaen kan!’  
		  Ik vraag u, wat heeft iemand die niet gelooft, te maken met
			 dingen als: ‘Ikabod?’ Wat heeft de Haagsche gemeente -
			 ‘die ontsteld is in een tweetal gestalten... zoo staat er - wat
			 heeft zy te maken met: Jeruzalem, bevende voor Rezin,
			 en voor Pekach, den zoon van Remalja?’ Nog-eens, het
			 stáát er zoo. Wat beduidt de dubbele tekst van preek IV,
		  	Lukas XXIV: 50-52 en Handel. I: 9-12 in
			 welke gezegd wordt: ‘En het geschiedde... dat hy... werd opgenomen in
			 den hemel... en ‘Als hy dit gezegd had, werd hy opgenomen... en
			 een wolk nam hem weg van voor hunne oogen... wat beduiden die teksten in
			 een preek, waarin voorkomt: ‘Lieve Gemeente, ik geloof
			 niet dat Jezus van den Olyfberg zigtbaar ten hemel
			 is opgevaren, evenmin als ik aan de opstanding van zyn lichaam gelooven
			 kan?’ Waarachtig, zoo staat er. Wat beduidt het preeken over
			 Mark. I: 14, 15 (‘de tyd is vervuld, en het
			 koningryk Gods is naby; bekeert u, en gelooft het Evangelie’) als men
			 zoo-even heeft aangetoond dat er niet te rekenen valt op de echtheid van al die
			 vertellingen? Want, dat stáát er. Wat is de bedoeling van den
			 tekst over die tongen van vuur, over den Heiligen Geest, over dat spreken van
			 allerlei talen (Hand. II: 1-4) in een preek die betoogt dat deze
			 dingen heel anders geschied zyn, dan de ‘lieve gemeente’
			 tot-nog-toe geloofde? Want, dat stáát er. Waartoe dient de
			 tekst: ‘Zoo dan, indien iemand in Christus is, die is
			 een nieuw schepsel; het oude is voorbygegaan... enz. (2 Cor. V: 17-
			 VI: 2)? ‘Waartoe: ‘Zalig zyn de armen van geest... enz.
			 (Matt. V: 3-12)? Ik vraag: waartoe dienen die, en zulke
			 teksten uit den bybel waaraan men niet gelooft? Want, voor de laatste
			 maal, dat stáát er! 
		  Voor ik antwoord op die vragen - want ik meen daarop te
			 kunnen antwoorden, moet ik nog even terugkomen op Zaalberg's
			 oordeel over dien bybel, opdat ook de lezer zich gedrongen voele tot de vraag:
			 waarom preekt hy dan uit dat boek? Zaalberg spreekt, en wy
			 beamen: 
		  ... ‘Is dat nu - de bijbel, namelijk - O God, mijn
			 God! Uw woord, uw eigen, heilig woord?
Gij - nam.: de gemeente -
		  	beklaagt mij? Gij prijst welgeluk-
{==171==} {>>pagina-aanduiding<<}
zalig de kinderkens die alles
			 gelooven, en de mannen, die hun verstand onder de gehoorzaamheid des geloofs
			 gevangen geven. Ei, dan stel ik mij nu op dat standpunt uws geloofs, en zwijge
			 dus van al die bovennatuurlijke verhalen, te meer, daar ik er later opzettelijk
			 van spreken moet. Ik onderwerp mijn denken voor een wijle aan uw geloof, maar
			 ik bid u, wàt moet ik nu gelooven? Daar zijn in die 66 gewijde boeken
			 zoo vreeselijk veel tegenstrijdigheden, berigten, die elkander tegenspreken,
			 meeningen, die elkaêr weêrleggen. Gij, veel geloovende, wàt
			 moet ik nu gelooven? Met het eene stuk uit Genesis, dat het
			 Abram was, die zijne Sarai bij Abimelech, den koning
			 van Gerar, voor zijne zuster uitgaf, of met een ander stuk uit datzelfde boek,
			 dat Isaäk het deed met Rebekka? Met het eene blad van
			 Samuel, dat David reeds voor Saul de harp bespeeld
			 had, eer hij den Goliath dooden kwam, of met het andere blad, dat
			 Saul hem toen voor 't eerst ontmoette? Met de Koningen, dat
			 David door God werd opgewekt om zijn volk te tellen, of met de
			 Kronijken dat het niet God, maar Satan was, door wien hij werd aangepord? Met
			 Job, dat Satan in den raad des hemels zit, of met Johannes,
			 dat hij den afgrond bewoont? Met den een, dat God niet liegen kan, of met den
			 anderen, dat hij Mozes leerde Pharao om den tuin te leiden,
			 en de Egyptenaars door bedrog te berooven? Met Mattheus, dat
			 Jozef en Maria met het kind Jezus uit Bethlehem twee
			 jaren lang naar Egypte weken, of met Lukas, dat zij na den veertigsten
			 dag onmiddellijk wederkeerden naar Nazareth? Met Mattheus, dat beide
			 de kwaaddoeners Jezus lasterden, of met Lukas, dat de een hem
			 gezegend heeft? Met de drie eerste Evangeliën, dat Petrus den
			 Heer bij Kajaphasverloochende, of met het vierde, dat het reeds
			 vroeger bij Annas heeft plaats gehad? Met de drie eersten, dat
			 Jezus juist op het Paaschfeest gekruist is, of met den vierden,
			 dat Jezus niet op, maar vóór het feest is gestorven? Met
			 Markus, dat Jezus reeds op den dag der verrijzenis werd
			 opgenomen in den hemel, of met Lukas, dat hij eerst op den veertigsten
			 dag ten Hemel voer?...
Moet ik nog verder gaan? De stof vloeit er voor
			 over, en zoo gij u van de geschiedenis tot de leer wilt wenden, dan ga ik u
			 even dringend vragen: Moet ik met den 109den psalm mijnen vijand ijselijk
			 vloeken, of met Jezus mijn vijanden zegenen? Moet ik met Job,
			 en menigen psalm, de onsterfelijkheid ontkennen, of naar het Evangelie des N.V.
			 op eeuwig leven hopen? Moet ik met Paulus alle spijzen geoorloofd
			 achten, of met Jakobus mij van bloed en 't gestikte onthouden? Moet ik
			 met Jakobus de regtvaardigheid zoeken in de werken, of
			 met Paulus alleen in 't geloof? Moet ik met 1 Petri gelooven, dat de
			 wereld reeds 18 eeuwen geleden vergaan zou, of met 2 Petri, dat zij na de
			 eerste eeuw nog wel een tijd kon voortbestaan?
Ik vraag niet meer. Ja toch,
			 nog even dit eene: In de geschiedenis verwart gij u, de
			 geloofsleer spant u strikken; en hoe staat gij nu met de
			 zedeleer, gij strenge wachters op Sion? Gij geeft mij eenen Bijbel als
			 't Woord van God, en nu zal ik niet alleen alles en alles gelooven moeten, maar
			 nog veel meer, dat woord ook doen. Och! gij die anderen leert te gehoorzamen,
			 waarom 
{==172==} {>>pagina-aanduiding<<}
gehoorzaamt gij zelf dan niet? Dat woord gebiedt de
			 heiliging van den 7den dag der week, en nergens spreekt dat woord
			 van Zondagswijding. Toch arbeidt gij op Zaturdag en houdt op Zondag rust. Dat
			 woord gebiedt aan de vrouw haar hoofd bedekt te houden, en aan jonge weduwen
			 niet aan hertrouwen te denken. En nogthans verheugt gij u met de jonge
			 weduw-bruid, en vieren uwe dochteren met ongedekten hoofde de bruiloft mede. En
			 als u de Prediker in datzelfde boek gebiedt: ‘Wees niet al te
			 regtvaardig! en houd u niet al te wijs!’ gij, die in elk woord der
			 Schrift Gods Woord wilt vinden, wat klaagt gij dan nog als de menschen jegens u
			 niet al te regtvaardig en eerlijk zijn?
De orthodoxie maakt moede, en ik
			 wil rust. Gij mannen van het midden, die, ofschoon te vrij om orthodox te zijn,
			 ons nogthans toeroept: ‘Och! wordt toch niet modern!’ zoo bid ik u
			 dan nu, edele mannen! zegt gij mij, wat de waarheid is! Wat moet ik nu zeker
			 vasthouden, om veilig in 't geloof te staan? In twee dingen zijt gij 't dan
			 toch eens, te weten, dat gij 't oneens met de regtzinnigen zijt, en allen de
			 moderne rigting schuwt. Tegen de eerste verklaart gij, dat Gods Woord niet de
			 Schrift zelve is, tegen de laatste waarschuwt gij, omdat zij 't Schriftgezag
			 ontkent. Maar wat is dan in die Schrift nu wèl, wat niet Gods
			 Woord? Behoef ik niet alles voor waar te houden, en mag ik nog minder aan
			 alles twijfelen, zeg dan nu kort en bondig, hoever moet het
			 geloof, hoever slechts twijfel gaan? Eilacij! gaat gij twisten?
			 Gij zoudt mij zekerheid en ruste geven, en zóóveel hoofden,
			 zóóveel zinnen in uwen geëerden kring. A gaat
			 één mijlpaal ver, en schudt het hoofd om B, die tot den tweeden
			 voortschrydt. B vindt A vrij bekrompen, maar waarschuwt C voor den derden paal.
			 En C die 't met de angsten van A en B niet vinden kans, vindt D zeer roekeloos,
			 omdat hij tot den vierden gaat. Hier is er een, die bij 't verhaal der
			 Evangelisten omtrent de verschijning vanMozes en Elia op den
			 bergkruin zweert, maar intusschen de verschijning van Satan in Judea's
			 woestijn, door de drie zelfde Evangelisten niet minder uitvoerig beschreven,
			 als onhistorisch ter zijde schuift. Daar is een ander, die de stemmen uit den
			 hemel betwijfelt, maar in 't geloof aan Engelverschijningen een hoofdstuk der
			 godsdienst ziet. Ginds is een derde, die wonder bij wonder natuurlijk
			 verklaart, maar onderwijl in toorn ontsteekt, wanneer een ander dat doet met
			 iets, waaraan hij nog als wonder vasthoudt. Iets verder beroept zich iemand op
			 't gezag der Apostelen, als getuigen van 's Heeren herleving, maar wraakt
			 datzelfde gezag, als zij, en dat nog veelvuldiger, de zigtbare wederkomst des
			 Heeren verkondigen. Dat de Hebreërbrief niet van Paulus, maar
			 misschien van Apollos is, wordt met nadruk gezegd door een man, die
			 erg vertoornd is, omdat een ander aan den Johanneïschen oorsprong van 't
			 vierde Evangelie twijfelt. En onder die verdeelden staat een man, ondenkbaar
			 tegen zich zelven verdeeld, waar hij met Paulus woord: ‘Indien er
			 geene opstanding der dooden is, zoo is ook Christus niet
			 opgewekt!’ tot heftig wordens toe de geestelijke opvatting der opstanding
			 van Jezus bestrijdt, en op datzelfde oogenblik de, in hetzelfde vers
			 door Paulus als noodzakelijk met die van Christus
			 zamenhangende gepredikte, opstanding der dooden zelf in geestelijken zin
			 verklaart!
{==173==} {>>pagina-aanduiding<<}
 
		  Dus Zaalberg preêkt, doceert, vermaant, troost,
			 helpt, steunt, profeteert, enz. uit een boek waarin alles, of byna alles
			 tegenstrydigheid is. Waarom? 
		  Komaan, er moet antwoord wezen op die vraag! 
		  Welnu, ik meen dit antwoord te vinden in de slotsom der berekening
			 van den pasteibakker die den ouden vorm gaf aan z'n nieuw baksel, omdat-i wist
			 hoe menschen die taartjes - en preêken! - gebruiken, smaak putten uit
			 gewoonte. 
		  Als bewys voor die meening, verzoek ik u te letten op het
			 slot van Zaalberg's preêken. Hy laat z'n klanten altyd
			 vertrekken met 'n naklank van ouwerwetsche godzaligheid in de ooren, een galm
			 van den geloovigen voortyd. Wilt ge een paar staaltjes? Ziehier: 
		  ‘...en riep de nu verschrikte menigte, als altyd oordeelende
			 naar het uiterlijk aanzien, dan triomfantelijk uit: “waar is toch nu hun
			 God!” O moeder! die mij uw kind blijft toevertrouwen, nog zou ik
			 goedsmoeds, ja nog zoude ik ook dàn geloovig tot u en uw jongsken’
			 - hollandsch: jongetje, mannetje, kereltje. Zie de opmerking over de
			 Kanaänitische diminutiva - ‘ tot u en uw jongsken zeggen:
			 ‘Immanuel - God met ons.’  
		  Hebt gy gelet op dat: ‘ook dàn geloovig’ op 't
			 eind van 'n preêk, van dezelfde preêk waarin hy uitdrukkelyk
			 verteld heeft niet te gelooven? 
		  Ziehier een ander slot: 
		  ‘Is er zulk een godsdienst? Ja, en zij is geen nieuwe, maar
			 de vernieuwing der oude. De wedergeboorte der eenmaal in Palestina geborene. De
			 wederkomst in den geest van Jezus met zijn liefelijk, vertroostend,
			 goddelijk woord: ‘komt herwaarts’ enz. 
		  Zóó oudmodisch-klinkend eindigt alweder de
			 preêk, waarin nota bene de woorden voorkomen: ‘Maar als
			 men nu aan dat boek der boeken gebonden wordt, zooals myn orthodoxe meester
			 wil, gebonden in gedachte en overtuiging, in woord en gevoel, in leer en leven,
			 waar is dan nu, myn Jezus, de zachtheid van uw juk, de ligtheid
			 van uw last? 
		  Ja dàt vraag ik ook, en vooral vraag ik door welk wonder op
			 eenmaal die last zoo licht is geworden, en dat juk zoo zacht, by het
			 einde van de preêk? 
		  Ander slot: 
		  ‘Ja, bovennatuurlijk of natuurlijk van oorsprong, godsdienst
			 is ons leven...
{==174==} {>>pagina-aanduiding<<}
 
		  Die vrye keus tusschen natuur en onnatuur is handig. Wie
			 daarmeê niet tevreden de kerk verlaat, noem ik lastig. 
		  ‘...godsdienst is ons leven... 
		  Ik vind dat er veel ànder dringend werk is. 't Is waar, dat
			 daarby geen dominees kunnen gebruikt worden. 
		  ‘...godsdienst is ons leven, en dat leven in God, is leven
			 uit God.’  
		  In... uit? Komaan, nog 'n paar voorzetsels... en zie verder
			 de dicht-oefeningen van Klaasje van der
				Gracht, met z'n spiegel-kroon-balansen. Ook m'n bakerpreêk
			 kan gevoegelyk dienen als vervolg. 
		  ‘O God, mijn God... 
		  Lezer, 't staat er zoo. Als dat gegòd u verveelt, 't is myn
			 schuld niet. Bedenk dat ik bezig ben u den klank te laten hooren,
			 waarmeê de preêken eindigen. Daarom is 't hier te doen.
			 Straks zal u blyken wat daarvan het zeer moderne doel is. 
		  ‘O God, mijn God, ik zoek u in den dageraad... 
		  Hier wordt niet bedoeld het tydschrift. Zaalberg
			 zegt uitdrukkelyk dat hy met de mannen die daar-aan meêwerken niets te
			 maken heeft. Ik vind het nog-al ondankbaar, zoo te spreken over personen die de
			 waarheden al byna vergeten hebben, welke Zaalberg nu pas begint te
			 leeren, en die hy verkoopt als ‘peeren uit zyn tuin.’ (269) Hy zoekt God in den morgenstond. Waarom? Het is om den
			 klank der finale. 
		  ‘Mijne ziele dorst naar U. 
		  Let op: ziel...E. Die E is 't etiket van 't zalfpotje. 
		  ‘Des avonds is mijn hart onrustig, tot dat het in U
			 ruste’ - rust...E! - ‘vindt. Zie, Eeuwige, hier zijn wij, wij
			 strekken de armen uit, en zeggen met Jezus: Vader!... onze
			 Vader!’  
		  Alweêr gaat de gemeente naar huis, met iets als de oude
			 stichting. Een ander slot: 
		  ‘Al raden wij ook vruchteloos naar de onzienlijke wereld, wij
			 gevoelen haar nabijheid, wij genieten hare geuren...
{==175==} {>>pagina-aanduiding<<}
 
		  Hoe zoo'n valsche poëzie in 't zotte loopt? Wat blykt er uit
			 die fraze? Dat de neus der geloovers beter ingericht is dan hunne oogen of hun
			 verstand. Ze ruiken wat ze niet kunnen raden of zien. 
		  't Heeft iets van de honden. 
		  Nonsense, zegt ge. Juist. Maar er is klank noodig.
			 Na 't ‘genieten van die geuren’ zien wy: 
		  ‘van den Olijfberg des geloofs naar het nieuw
			 Jeruzalem op.’  
		  De man gelooft niet, maar zoodra er spraak is van een
			 ‘olyfberg’ - een klinkend woord - van 'n geloof berg met
			 olyven alzoo, verandert de zaak. 
		  ‘En wij staan daar niet alleen. Met de gemeente van achttien
			 eeuwen vereenigd, zien wij uit alle geslachten der menschheid de nieuwe
			 geloovigen opklimmen. Zij dringen om ons heen. De twaalve’ -
			 v...E! ‘worden twaalfmaal twaalf duizenden. De menschheid
			 verzamelt zich. In alle talen en tongen klinkt daar het hemelvaartslied der
			 groote gemeente, en U, o Vader der geesten, U zij de heerlijkheid in die
			 gemeente, door Christus Jezus’ - niet: Jez. Chr. Er is
			 zalving noodig! - ‘in alle geslachten, tot in alle eeuwigheid.
			 Amen.’  
		  Ander slot: 
		  ‘O dag van Pinksteren! word in ons vervuld! Breek heen door
			 de nevelen des tijds, breek door, gij groote en doorluchtige dag des Heeren...
			 en och, of al het volk van God profeten ware... 
		  We zouden parterre maken, als ieder meespeelt? 
		  ‘...dat God Zijnen Geest op allen gaf!’  
		  Ik vind dat elke ouwerwetsche domine zoo kan eindigen zonder z'n
			 allerkromste rechtzinnigheid te schenden. Een ander slot: 
		  ‘Gemeente des levenden Gods! Verhef u en zeg met tongen als
			 van vuur: ‘Al zou de zon veranderd worden in duisternis, en de maan in
			 bloed, de groote en doorluchtige dag des Heeren komt.’ 
‘En wat
			 dan, zoolang die dag nog beidt, wat zal ons geschieden? Wat ons en onzen
			 kinderen, bij de teekenen die de aarde beroeren kunnen?
‘Een
			 iegelijk... 
		  Let wel: ‘een iegelijk.’ Kanaänitisch, voor:
			 ieder! 
		  ‘...Een iegelijk die den naam des Heeren aanroept, zal zalig
			 worden.’ 
{==176==} {>>pagina-aanduiding<<}
 
		  Onze vriend 
			 Hellenbroek, de bedienaar des H.
			 Evangeliums te Rotterdam, wiens ‘Voorbeeld der godlyke
			 waarheden’ voor me ligt, zou 't niet beter kunnen zeggen. En domine 
			 Schwartz, die door den Geest - en
			 door verhooging van tractement, denk ik - naar Londen geleid is, ook niet.
			 Ander slot: 
		  ‘Zoo waarachtig God leeft en uwe ziele’ - l...E!
			 - ‘leeft, een biddend leven is een onsterfelijk leven, 't geloof in God
			 de ontdekker der nieuwe wereld... 
		  Ik weet wel dat Zaalberg hier niet doelt op 
			 Columbus of Amerika... maar 't is
			 moeielyk te zeggen wat-i wèl bedoelt. Nu, dit doet er niet toe. 't Is nu
			 alleen om klank te doen. 
		  ‘...der nieuwe wereld, het sterfbed der vromen eene poorte
			 des hemels en de laatste gebeds-troost een gezigt van het vaderland.’
			  
		  Ander slot: 
		  ‘O, zalig wie van de bergen komen... 
		  Blykens 't voorafgaande, wordt hier bedoeld ‘de berg der
			 zaligheden’ - heden, sic. Ik had dus ongelyk in 
			 387 - ‘de berg des gebeds, de
			 kruisberg Golgotha.’ 't Is opmerkelyk, hoe Zaalberg
			 telkens met bergen in de weer is. De meesten zyner preêken
			 eindigen op 'n berg. Dit is de gewone valsche poëzie van menschen die 'n
			 vlak land bewonen en weinig gereisd hebben. Een berg... hoog...
			 dicht by de lucht... by den hemel... dat moet mooizyn! 
			  * 
		  ‘Zalig wie van de bergen komen. Met God verzoend zijnde,
			 hebben zij eeuwigen vrede. Ja, en indien iemand in Christus is, die is
			 een nieuw schepsel... 
		  Als 't waar is, wou ik dat de oude stumpert die my m'n ontbyt
			 brengt, in Christus raakte. Ja, en ik-zelf ook. Want m'n oogen
			 hebben vernieuwing noodig, na 't lezen van die preêken vooral. 
		  ‘...een nieuw schepsel. Het oude is voorbijgegaan. Ziet, het
			 is alles nieuw geworden. Amen.’  
		  O, 
			 Camphuizen! O, 
			 Lodenstein! O, Hellendoorn! O, 
			 Schwarz! En nu - tot slot van al
			 die sloten - dit nog: 
		  ‘En vast verzekerd van den kostbaren geschiedkundigen kern
			 der Evangeliën...
{==177==} {>>pagina-aanduiding<<}
 
		  Ei... vast verzekerd? En niet gelooven toch?... Maar,
			 genoeg kommentaar. Men leze dit slot van de VIIIe preek aandachtig,
			 en vergelyke den toon, den klank, den galm, het dialekt
			 van Kanaän dat we daarin waarnemen, met de voorgewende moderne
			 verlichtheid van onzen preekheer, of wel - dit komt over-een uit - men
			 vergelyke z'n wetenschap ‘welker vuur al dat hout, en al die stoppels
			 der oude theologie verteerd heeft’ met de onverteerde en
			 onverteerbare stoppels die hy hier z'n gemeente meê naar-huis geeft: 
		  ‘En vast verzekerd van den kostbaren, geschiedkundigen kern
			 der Evangeliën, en onder den doorzigtigen sluijer der overlevering, den
			 waren Jezus van Galilea en Jeruzalem, den bode van Gods vaderliefde,
			 den Heiland van armen en zondaren, den stichter der ware Godsdienst, den lijder
			 vol heerlijkheid erkennende, buigen wij onze knie eerbiedig, voor dien
			 Gekruisten Koning der menschheid. Van Hem gelooven wij al wat goed is. Aan Hem
			 kennen wij toe al wat verheven is. In Hem aanschouwen wij het ideaal van ons
			 eigen leven, en dien oversten Leidsman tot zaligheid, dien Voleinder des
			 geloofs, met innige liefde aanhangende, zeggen wij met de drie eerste
			 Evangeliën: deze Jezus is de Christus, de Zaligmaker der
			 wereld! En met het vierde: Hij is het Licht der wereld, het Brood des Levens,
			 de Goede Herder, de Ware Wijnstok, de Deur der Schapen, de Weg, de Waarheid en
			 het Leven, ja de Zoon van God, en de Opstanding en het Leven der
			 menschheid.’  
		  Zóó staat er... oef! Ik vraag verlof tot
			 ademhalen. 
		   
		  Het einde van elke preêk alzoo, en de teksten
			 van die preêken zyn kanaanitisch. Dàt wilde ik
			 aantoonen. 
		   
		  En nu keer ik my tot den welmeenenden leek die zoo gaarne wilde
			 blyven gelooven aan de mogelykheid van oprechtheid, en vraag hem of dit
			 kàn worden toegeschreven aan toeval? Of 't een toeval wezen
			 kan, dat de kop en de staart overal moeten worden gerangschikt
			 onder de rubriek: kool, en dat er slechts een gedeelte van 't
			 overige gegeven wordt aan 't arme geitje? 
		  Zonder talent is Zaalberg niet. Hy bezit altans het talent
			 der klanken. Ik bedoel hiermeê niet, dat ik al z'n klanken even
			 mooi vinden zou. Dit zy verre. Maar er zyn blyken genoeg dat onze
			 preêker, die 't onzichtbaar koninkryk der Hemelen laat
			 ruiken door de geloovigen, dat koninkryk zou doen vinden op 't
			 geluid af, als hèm de taak ware te-beurt gevallen, burgers,
			 boeren, en buitenluî binnen te roepen. Zoo heeft ieder z'n specialiteit,
			 en ieder kiest een byzonder zintuig tot bondgenoot in 't geven van den indruk
			 die later gelden moet als opinie. (267)
{==178==} {>>pagina-aanduiding<<}
 
		  Nu is de theologiae doctor Zaalberg voldoend
			 geschoold om den schoolregel te kennen - ditmaal trouwens gebazeerd op de
			 Natuur - dat het zwaartepunt eener verhandeling, van een betoog, of van 'n
			 preek, behoort te liggen: in het slot. Daarin vat men te-zamen, 
			 men resumeert de denkbeelden die men wenschte te verbreiden, de
			 overtuiging welke men in anderen trachtte overtegieten. 
		  Men kan de natuurlyke toepassing van dezen regel vinden by
			 elke gelegenheid waar iets betoogd, beweerd of bewezen wordt. In de wiskunde -
			 de schoone logika met cyfers en lynen, de plastiek der waarheid - is altyd het
			 ‘quod demonstrandum erat’ de zegenspraak waarmeê de
			 bevredigde waarheidzoeker de kerk van 't gezond verstand verlaat. 
		  Wat is nu by Zaalberg de thesis? Welk denkbeeld
			 vervulde hem by 't zestienvoudig ‘optreden?’ Van welken aard was de
			 gloed die hem verteerde? 
		   
		  Die thesis, dat hoofddenkbeeld, die gloed was: ongeloovig,
			 kritisch, skeptiek, modern... 
		   
		  Indien een vriend hem gevraagd had: wat gaat ge doen? zou hy,
			 onvoorbereid moetende antwoorden, gezegd hebben: ‘ik ga hun
			 vertellen dat die oude sprookjes ònwaar zyn.’ Ja,
			 zelfs voorbereid, hy zegt dit in z'n preêken. 
		   
		  Die aandrift beheerschte Zaalberg, en volgens de
			 wetten der Natuur - ditmaal tevens de regelen der School - had hy
			 telkens z'n gemeente moeten laten vertrekken, onder den indruk
			 van ontevredenheid met vorige leer. 
		   
		  Dit doet hy niet! En ik vraag u, of er dus niet studie
			 ligt - 'n leelyke studie! - in dat overmatig bezalven van de staartjes zyner
			 preeken? 
		   
		  Ja... en van de koppen ook. Tekst en slot zyn overal
			 onmodern. De arme leek die 't verstand heeft in z'n ooren, komt
			 tevreden thuis, en zegt aan vrienden en buren: ‘Die domine
			  Zaalberg is zoo slecht niet als ze zeggen, want hy heeft gesproken
			 van Immanuel, van Ikabod, van
			 Christus-Jezus, den zoon van God, van goede
			 herders, van ware wynstokken en van schapendeuren... precies als 't behoort in
			 'n fatsoenlyke preek. De man is belasterd.’  
		   
		  Ik bewys niet gaarne. Liever wek ik op tot onderzoek en
		  	na-
{==179==} {>>pagina-aanduiding<<}
denken, opdat ieder-zelf de bewyzen vinde. Ik geef u na al het
			 opgemerkte in overweging de preeken van domine Z. te toetsen aan wat ik zeide,
			 en ben overtuigd dat gy, als ik, de vermoeienis van dien Sybariet zult leeren
			 kennen. 
		   
		  En nu de martelary van domine Zaalberg! Heeft de man z'n
			 overtuiging geboet met armoede? Heeft-i vrouw en kind zien hongeren, omdat hy
			 waarheid verkondigde? Is-i gesteenigd, verbrand, gevierendeeld? 
		  O Zaalberg, ge kunt nog langen tyd moderne liederen zingen
			 op kanaänitische melodie, voor gy weten zult wat het zeggen wil,
			 overgeleverd te zyn aan 't geloofsgericht der Nederlandsche Droogstoppels!
			 Zelfs 't weinige dat Jezus leed, en 
			 Huss, en zoo vélen die
			 maar stierven, hebt ge niet ondervonden. Gy haalt Huss aan, gy spreekt
			 van Galileï als om de gemeente
			 optewekken tot medegevoel voor uw leed, als om te wyzen op den moed dien
			 hy noodig had, om... niet de waarheid te zeggen. Tot het
			 ondergaan uwer kansen op marteling, o Zaalberg, leende ik zonder
			 angst m'n kleinen Max uit, als ik maar zeker
			 was dat ik hem weêrkreeg zonder zalf, zalving, bezalving, zalvery... hoe
			 het heet? 
		   
		  En dan uw nuffig désavoueeren en neus-optrekken by 't
			 aanhalen der mannen van den Dageraad! 
		   
		  O Zaalberg, onder deze mannen zyn er, die ten-koste
			 hunner dierbaarste belangen - hoort ge! - waarheid verkondigden, lang voor
			 gy school gingt, en toen ge nog niet eenmaal op 't denkbeeld waart
			 gekomen, dat er andere waarheid bestond, dan die ge - tot
			 ‘nà den broek over 't buisje’ - te leen kreegt van uw
			 baker! 
		   
		  En moogt ge nu, inziende dat er verandering zal komen in ‘den
			 geest die ons regeert,’ moogt ge nu de vonkjes die gy slaat, doen
			 voorkomen als flambouwen? De takjes die ge aandraagt, als een woud? De kleine
			 dagtaak die ge verricht hebt, als een levensarbeid? Uw kinderwimpeltje, als een
			 legervaan? Uw onmoedig laf geschipper, als heldhaftigheid? 
		   
		  Moogt ge uw twee linker-handschoenen uitventen als 'n paar?
			 (2) 
		   
		  Moogt gy steenkool mengen onder uw theologie, om deze te doen
			 gelyken op wetenschap? Ikaboddery en hemelsche schapedeuren onder uw
			 wetenschap, om ze te doen lyken op geloof? 
		  
{==180==} {>>pagina-aanduiding<<}
 
		  En vooral, moogt ge u aanstellen als-of gy de banier der
			 waarheid opstaakt, gy, in dienst en soldy der Kerk, gy
			 die met vleermuizige voorzichtigheid uw heil zoekt juist by de grootste vyandin
			 van het ware, by halfheid? (140
			 volgg. 
			 179, 
			 271, 276) 
		   
		  Moogt gy dat alles? 
		   
		  Gyzelf lokt uit tot beslissing dier vragen. Als wist ge, dat hierin
			 't criterium ligt uwer officiëele dominees-eerlykheid, legt ge uzelf - en
			 ons - de formule voor, die wy nog-eens, als de eenvoudigste vorm waarin de
			 kwestie kan worden voorgesteld, herhalen: 
		   
		  Ge vraagt telkens: ‘ben ik geen geloovige, omdat ik niet
			 geloof... dàt... dàt... en dàt?’ (Preek II.)
		  
		   
		  Dáárop, en op al de vragen die ik stelde
			 zoo-even, is maar één antwoord mogelyk: neen! 
		   
		  Dit eenvoudige neen is uw vonnis o, Zaalberg. En
			 tevens is 't een antwoord op den brief van onzen welwillenden leek. 
			  * 
		 
		
{==181==} {>>pagina-aanduiding<<}
 
		  455.
 
		  't Was vyf December... St. Nikolaas! De moeder strooide
			 zoetigheid, en zorgde dat de ‘kleintjes’ niet zagen waar al dat
			 lekkers van-daan kwam, om de pret van 't grabbelen te verhoogen - naar ze
			 meende - door 't prikkelen van de nieuwsgierigheid. 
		  De moeder meende 't goed. Maar ze had ongelyk in haar
			 veronderstelling, dat de kinderen zich zouden bezighouden met onderzoek naar de
			 wyze waarop Sint Nikolaas suikergoed kon werpen door de muren, die dik
			 waren, of door 't venster, dat gesloten was. Want kinderen houden meer van
			 ulevellen dan van wetenschap. 
		  's Avends laat, toen de ‘kleintjes’ naar bed waren,
			 beluisterden twee der ‘grooteren’ de moeder, die zeide: 
		  - Ik heb meer genot van 't strooien, dan de kinderen-zelf van hun
			 gegrabbel. 
		  Een der grooteren, die 'n goed hart had en eerlyk was, zeide
			 den volgenden dag tot zyne moeder: 
		  - Lieve Moeder, ik weet nu dat gy 't zyt, en niet Sint-Nikolaas, 
		  	 die op vyf December zoetigheid strooit. Ook heb ik nu vernomen
			 dat het geven een genot was. Ik wilde voortaan meê doen met U die
			 geeft, en niet langer met de domme ‘kleintjes’ die nemen.
			 Ook zou ik hun gaarne willen zeggen dat die Nikolaas een doode
			 man is, en dat wy - gy en ik - levend zyn en geven. 
		  De moeder keurde dit plan goed, en zóó zou 't wezen,
			 een volgend jaar. 
		  Maar de andere groote, die meêgeluisterd had toen de moeder
			 betuigde dat ze genot vond in 't geven, overlegde by zichzelf: 
		  - Ik zal me houden of ik blyf gelooven aan Sint
			 Nikolaas. Anders zou m'n wysheid my misschien te-staan komen op verlies
			 van recht tot meêgrabbelen... en zelfs zou ik kunnen genoodzaakt worden
			 tot betaling van myn deel in de kosten van het feest. 
		  Ik vind die berekening niet edel, en meen dat men z'n genot moet
			 zoeken òf in geloovig grabbelen, òf in edelmoedig oprecht
			 meêdeelen. Maar 't hoeft niet altyd suikergoed te wezen. 
		 
		 
		  456.
 
		  Neen, niet altyd suikergoed! Het kan kleur ook zyn. 
		  Dit blykt uit de volgende vertelling. 
		  Een kind meende dat er verf was te verkrygen uit den regenboog, en
			 daar 't hemzelf wat vèr scheen, verzocht-i een ouder broeder, die verf
			 voor hem te halen. Hy beloofde, daarvoor ten loon, de helft van z'n
			 speelgoed. 
		  De ouder broeder ging op-weg, en vernam al zeer spoedig dat
			 
{==182==} {>>pagina-aanduiding<<}
 er geen kleursel te gaêren was uit nevel. Maar hy nam zich
			 terstond voor, die nieuwe wetenschap geheim te houden voor z'n broertje, om
			 niet z'n deel te verliezen aan het speelgoed. 
		  Hy vond 'n stukje verweerd glas. Dit maakte hy vochtig, en zeide den
			 kleine dat deze vochtigheid de verf was, die hy had opgevangen van den
			 regenboog. 
		  Het kind, de kleur van 't glas nemende voor die van 't vocht, was
			 teleurgesteld. Want mooi zyn zulke verweerde kleuren niet. Maar toch betaalde
			 hy 't beloofde loon, wyl z'n broeder - naar diens zeggen - de verf had gehaald
			 van zoo vèr. 
		 
		 
		  457.
 
		  Welk soort van verf de dominees by de Gereformeerden, by de
			 Remonstranten, by de Doopsgezinden, enz. enz. beloven
			 meête brengen van den nevelboog der oude theologie, weet ik niet. Zeker
			 is 't, dat men hun geen tractement toelegt om verweerd glas te leveren. Maar ik
			 ben in 't bezit van 't ordinatie-formulier der
			 Evangelisch-Luthersche gemeente, en wat de hoofdzaken aangaat,
			 zal de instructie der andere heeren wel nagenoeg overeenkomen met de belofte
			 die 'n Luthersch predikant aflegt, voor hem 'n deel wordt toegezegd van 't
			 speelgoed der gemeente. Die belofte luidt aldus: 
		  Ik ondergeschrevene verklaar bij deze opregtelijk: dat ik tot de
			 Evangelie-verkondiging in de Nederlandsche Evangeliesch-Luthersche Kerk
			 toegelaten, de belangen zoo van het Christendom in het algemeen, als van het
			 Nederlandsch Evangeliesch-Luthersch Kerkgenootschap in het bijzonder, door leer
			 en wandel, zorgvuldig zal behartigen; dat ik de leer, welke, overeenkomstig met
			 Gods Heilig Woord, in de aangenomen Symbolische Boeken der
			 Evangeliesch-Luthersche Kerk is vervat, ter goeder trouw aanneme en hartelijk
			 geloove; dat ik Christus en Christendom getrouw en naarstig zal prediken naar
			 de Schrift; dat ik op de bevordering van godsdienstige kennis, christelijke
			 zeden, orde en eendragt mij met allen ijver zal toeleggen, verbindende ik mij
			 bij deze mijne handteekening, tot al het voorgeschrevene en om, zoo ik bevonden
			 mogt worden tegen eenig gedeelte van deze verklaring en belofte gehandeld te
			 hebben, deswege mij te zullen onderwerpen aan de uitspraken der bevoegde
			 kerkelijke besturen. 
		  Is dit duidelyk? My dunkt ja! 
		  Ik neem voor ditmaal afscheid van de zaalbergery, met de woorden,
			 die de eerwaarde predikant Ludwig Lentz den
			 theologiae professor 
			 Loman toeroept: 
		  ‘Niemand zwingt dich, das Predigt-Amt in unserer Kirche zu
			 begehren; kannst du, deiner Ueberzeugung gemäsz, Christum 
{==183==} {>>pagina-aanduiding<<}

			 und Christenthum nicht predigen nach der Schrift, sondern nur nach
			 “den eischen van hoofd en hart der thans levenden,” also
			 nach dem Winde des stets wechselnden Volks- und Zeitgeistes, geht seine
			 Strömung auch gegen das biblische Christenthum, wohlan! so suche dir
			 einen Wirkungskreis ausser der Kirche, die bis jetzt noch den ebenen Grund der
			 Propheten und Apostel, da Christus der Eckstein ist (Eph. II:
			 20), den schwindelnden Höhen der sogenannten Wissenschaft
			 vorzieht.’  
		 
		 
		  458.
 
		  Ik kryg daar 'n brief van 
			 Jan de Witt. De man is boos omdat
			 ik, naar hy beweert, in 
			 452 hem verward heb met 'n... nicht -
			 geloof ik - die burgemeester-pensionaris van Dordrecht geweest is. Ook zegt-i
			 dat ik véél fouten maak van dien aard, onder anderen in 
			 135, waar ik den heer 
			 Thorbecke laat afvaardigen
			 door Kralingen. Dit moet, geloof ik, Urk of
			 Schoklandwezen. Ik beken myn verregaande onwetendheid, en zou heel
			 verlegen zyn, als ik byv. den naam moest noemen van de Staten-bode die, op 21
			 Juni 1672, des avends te half elf, de Wittvergezelde, toen deze, by 't
			 verlaten der vergaderkamer van de Hollandsche Staten, werd aangevallen door 
			 Cornelis de Bruyn, 
			 Pieter de Graeff, en 
			 Adolf Borrebach. Ook weet ik den
			 naam niet van den beul die 't vonnis uitvoerde - onthoofding! - dat, ten-zoen
			 van dit feit, onder de Witt's invloed, werd uitgesproken tegen 
			 Jacob de Graeff, den broeder van
			 een der daders. Er is veel, zéér veel, dat ik niet weet. Ik kan
			 zelfs aan 't nageslacht niet meedeelen, hoe de dragonders heetten die gedurende
			 de heuchelyke Novemberfeesten van 1863, in last hadden den heer
			 Thorbecke te beschermen tegen àl te nadrukkelyke uiting der
			 volksliefde. Ook is 't my onmogelyk die behoefte aan bescherming over-een te
			 brengen met de populariteit van iemand, wiens aanzien 't produkt wezen zou van
			 de kieswetterig uitgedrukte vox populi. Eens-voor-al, ik erken
			 zóó weinig te weten... dat ik me byna ryp voel voor hollandsch
			 minister, of voor schryver van staatskunstige auteurs-levensgangen.
			 Dus: Thorbecke is niet van Kralingen, en
			 de burgemeester van Dord of Schiedam - ik weet niet
			 recht - heette Cornelis, of zoo-iets, en de andere oudnicht heette
			 Jan. Nu weten wy 't eens-voor-altyd, hoop ik. 
		  Het vleesch is nog altyd zeer duur. 
		 
		 
		  459.
 
		  Kunst - in hoogen zin - is een der krachtigste middelen tot het
			 opwekken van schoonheidsgevoel. Dat is: ter veredeling. Dat is:
			 tot oefening in de bekwaamheid om te genieten. Dat is: om
			 deugdzaam te wezen. Dat is: te naderen aan geluk.
{==184==} {>>pagina-aanduiding<<}
 
		  Regeerders die meenen dat kunst geen regeeringszaak is 
			  * maken 't regeeren tot 'n
			 kunstje. 
		 
		 
		  460.
 
		  Er zyn weinig fouten - ja, misschien geene - die niet voortkomen uit
			 luiheid. 
		 
		 
		  461.
 
		  De traagheid der Natuur is onwil om te veranderen van beweging, of
			 om daarmeê optehouden. De traagheid van onzen geest is gewoonlyk onwil om
			 te bewegen. 
		 
		 
		  462.
 
		  Niet begrypen is 'n verkeerde gewoonte. 
			 Het toelichten der laatste drie Ideen
				gaat het bestek eener noot te buiten. Al myn arbeid is een voortdurende stryd
				tegen 
				462. (1872) 
		 
		 
		  463.
 
		  Meer-weten en minder-weten liggen zeer naby elkander. 
{==185==} {>>pagina-aanduiding<<}

			 (155) Maar er is groot verschil in het toepassen van
			 't weinige dat wy weten. 
		 
		 
		  464.
 
		  Misschien weten wy allen juist evenveel. Er zal wel iets als
			 horror vacui wezen in ons gemoed. Doch gewoonlyk wordt dit vacuum
			 gevuld met onnoodig vulsel. Toen ik 'n kleine jongen was, kende ik al de namen
			 der koningen van Juda en Israel. Nu weet ik waar de drukker woont, die
			 straks dit idee zal op de pers leggen. Dat wist ik toen
			 niet. Aristoteles wist dingen die 
			 Max niet weet. Maar Max
			 weet waar de beste taartjes te-koop zyn, en hoe hy z'n moeder moet belezen om
			 er een te krygen. Dit wist Aristoteles weer niet. 
			 Cicero wist niet wat 'r na z'n
			 dood zou gebeuren met z'n hoofd. Nu weet dit elke latynsche schooljongen, die
			 weer op zyn beurt niet veel weet de officiis, of de oratore, en
			 waarschynlyk heel verlegen zou hebben gestaan tegen-over 
			 Verres. Later, als hy iets weten
			 zal van plichten, redenary, en van landvoogden die ter verantwoording moeten
			 geroepen worden, zal-i misschien weêr vergeten hebben waar de beste
			 taartjes te koop waren. 
		  Ik vrees, ik vrees, dat wy maar ruimte hebben voor een bepaald
			 quantum. 
		  Als dit waar is, noem ik 't zeer verdrietig. Maar 't is een
			 spoorslag te-meer, om nauwkeurig te letten op hoedanigheid,
			 rangschikking en gebruik der goederen die we inslaan in 't bekrompen
			 magazyn. 
		 
		 
		  465.
 
		  - M'nheer, ik ben 't niet met u eens... 
		  - Ik dank u. Ik dacht wel dat ik de waarheid zeide. Maar 't is
			 aangenaam daarvan nu-en-dan een nieuw blyk te vinden. 
		 
		 
		  466.
 
		  - M'nheer, ik ben 't niet met u eens... 
		  - Zyt ge in Egypte geweest? 
		  - Neen. 
		  - Waarom niet? 
		  - Wel... ik ben nooit daarheen gegaan. 
		  - Juist. Als gy den weg hadt afgelegd, dien ik heb afgelegd,
			 zoudt ge in Egypte geweest zyn. Tot zoo-lang, is uw opmerking dat ge daar niet
			 geweest zyt, vry onbelangryk. 
		 
		 
		  467.
 
		  - M'nheer, ik ben 't niet met u eens... 
		  - Heel natuurlyk. Gy zyt het ‘eens’ met de meerderheid.
			 Draagt ge 's nachts een slaapmuts?
{==186==} {>>pagina-aanduiding<<}
 
		  - Ja... 
		  - Met 'n pluim? 
		  - Ja... een groote! M'n vrouw zegt dat-i me byzonder goed
			 staat... 
		  - Ziedaar de reden van uw ‘niet-eens’ zyn met my.
			 Ik draag géén slaapmuts, weetge. En gy behoort tot de
			 eenszynige klasse der velen die wèl mutsen dragen... met of zonder pluim
			 dan. 
		 
		 
		  468.
 
		  - M'nheer, ik ben 't niet met u eens... 
		  - De ouwe heer Kappelman ook niet. (73) 
		 
		 
		  469.
 
		  - M'nheer, ik ben 't niet met u eens... 
		  - Waarlyk? Nu, ik wensch u - en myzelf vooral! - continuatie van
			 on-eensheid. 
		 
		 
		  470.
 
		  - M'nheer, ik ben 't niet met u eens... 
		  - Vreeselyk! Zoudt gy 't met my ééns willen
			 zyn? 
		  - O, volstrekt niet! 
		  - Welnu, dan hebt ge niet te klagen. Verheug u in 't bezit eener
			 opinie die u past. 
		 
		 
		  471.
 
		  - M'nheer, ik ben 't niet met u eens... 
		  - Afschuwelyk! Zoudt gy 't met my eens willen zyn? 
		  - Gaarne! Als ik maar begreep... 
		  - Zeer goed. Gy wilt begrypen. Dit 's een edele wil, want begrypen
			 is genot, en genot is deugd. Welnu, om dan te beginnen met... 
		  - Excuseer, ‘ik moet naar de beurs...
‘ik
			 moet naar artis.....
‘ik moet naar de
			 societeit...
‘ik moet naar de kerk...
‘ik ga
			 m'n hond dresseeren...
‘ik heb 'n afspraak met den jongen
			 Kappelman...
dus, later! Au revoir... 
		  - Neen: adieu! 
		 
		 
		  472.
 
		  - M'nheer, ik ben 't niet met u eens... 
		  - Yselyk! Zoudt ge 't met my eens willen zyn? 
		  - Zeer gaarne. Als ik maar begreep... 
		  - Zeer wel. Gy wilt begrypen. Dit 's een edele wil, want
		  	begrypen is genot, en genot is deugd. Welnu, om dan te be-
{==187==} {>>pagina-aanduiding<<}
ginnen 
			 met... Maar voor-af dit: als ge zult begrepen hebben, wat ontvang ik dan voor
			 uw: ‘Ah.. zóó... ei?’  
		  - Wat ge er voor ontvangt? Moet daarvoor betaald worden? 
		  - Door u, ja! En vollen prys nog wel. Want anders vrees ik
			 dat gy met de waarheid zoudt doen, wat er geschiedt met entrées de
			 faveur van een schouwburg. Ze worden door Jan-Rap op straat verschacherd
			 tegen kwartgeld, en dat depreciëert ‘het stuk.’ Ik houd u voor
			 iemand die 'n discipel van Jezus zou geworden zyn, alleen om wat te
			 verdienen aan 't uitventen van z'n bergrede du jour. ‘Burgers,
			 boeren en buitenluî... ziet-hier 't nieuwste nieuws dat de dwaas van
			 Nazareth gezegd heeft’ ! En als de man gezwegen had, dien dag, zoudt
			 ge in-staat zyn uw eigen nieuws in de plaats te geven, liever dan
			 neen-verkoopen. 
		 
		 
		  473.
 
		  - M'nheer, ik ben 't niet met u eens... 
		  - Nog iets? 
		  - Ja... Ik kom u verzoeken dat te laten drukken, met m'n naam er
			 by. 
		  - Wàt? Dat ge 't niet met my eens zyt? 
		  - Ja, m'nheer. Ziehier waarom. Myne moeder bakt oliekoeken, en ik
			 denk dat ze veel aftrek hebben zal, als men verneemt dat ze een zoon heeft die
			 't niet met u eens is... 
		  - Is uw moeder arm? 
		  - Haar grootste rykdom bestaat in 'r kroost, en ik ben haar eenig
			 kind... 
		  - Arme vrouw! M'nheer, ik zal doen wat ge vraagt. Mag ik uw naam
			 weten? Die moet er by, anders helpt de truc niet. 
		  - Myn naam is Kappelman, m'nheer. 
		  - Van de familie Kappelman die ik wel-eens ontmoet heb,
			 hier-en-daar? 
		  - Ja, m'nheer. 
		  - Ik heb juist zoo-even allerlei brieven van uwe ooms, vaders,
			 neven, enz. gekregen. Ze vragen allemaal wat gy vraagt. Er schynen veel
			 oliekoek-neringen in uw familie behoefte te hebben aan reclame. 
		 
		 
		  474.
 
		  - M'nheer, ik heb my bedacht. Zou 't voor het debiet van m'n moeders
			 baksel ook misschien beter zyn, als u - met m'n naam er by altoos, want
			 dáárop komt het voornamelyk aan - als u schreef, dat ik 't
			 wel met u eens was? 
		  - Lieve Kappelman, dat kàn niet. Dan verlies
			 ik meer aan reputatie, dan uw mama by 't meeste succes kan winnen op 'r
			 oliekoeken. 
		 
		
{==188==} {>>pagina-aanduiding<<}
 
		  475.
 
		  Krygskunde is lafhartigheid met rang van wetenschap. 
			 Om de waarheid van dit Idee te
				betoogen, zoude ik eene ‘Geschiedenis van den Oorlog moeten schryven.
				D'ici-là beveel ik het kritisch lezen van alle vechtrapporten
				ten-zeerste aan. Ze dragen den stempel der onwaarheid op 't voorhoofd. Zie
				daarover de noot op blz. 131 van het derde deeltje. Niet door - zeer
				onpraktische! - ‘Vredebonden’ kan de oorlog worden voorkomen of
				zeldzaam gemaakt. Dit euvel moet bestreden worden door oefening in
				lezen. Zoodra ieder lezen kan, zullen de vechtrapporten niet meer
				zoo onnoozel als wáár worden aangenomen, en dan is 't met de
				militaire glorie gedaan. (1872) 
		 
		 
		  476.
 
		  Takken, likdoorns en harten groeien tegen 't mes in. 
		 
		 
		  477.
 
		  Wie niet werkt, zal niet eten zei 'n apostel. En hy at. Maar
			 dat was ook al 't werk dat-i deed. 
		 
		 
		  478.
 
		  Wie niet werkt, zal niet eten zei 'n economist. En 't
			 hongerlydend volk antwoordde: ‘wie niet eet, kan niet
			 werken.’  
		 
		 
		  479.
 
		  Wie niet werkt, zal niet eten zei 'n staatskunstemaker. En hy
			 beschreef z'n politieke loopbaan. 
		 
		 
		  480.
 
		  Wie niet werkt, zal niet eten zei 'n minister. En de
			 arbeiders, die leeg-liepen, antwoordden: ‘Wie 't werken
			 belet, evenmin.’  
		 
		 
		  481.
 
		  Wie niet werkt, zal niet eten zei 'n moralist in effecten. En
			 hy kocht integralen. 
		 
		 
		  482.
 
		  Op zeker veld zag 't 'r woest uit. Er groeide niets dan doornen.
			 Daar kwamen mannen die de moeite van zwaren arbeid niet schuwden, en niet
			 bevreesd waren voor de wonden die hun de dorens reten in het vleesch. Zy
			 arbeidden in dat veld met ploeg en spade, en wisten 't na veel inspanning zoo
			 ver te brengen dat er eindelyk iets bruikbaars groeide op 'n terrein dat
			 vroeger niets opbracht. Of altans, er was nu hoop dat er weldra iets groeien
			 zou. 
		  Onder den arbeid waren ze lastig gevallen door de voorbygangers, die
			 boos werden over de vlyt der arbeiders, omdat daarin, 
{==189==} {>>pagina-aanduiding<<}
 naar ze
			 meenden - en ik vind dit ook - een stomme veroordeeling lag van hunne
			 traagheid. Maar dat zy de werkluî hinderden in hun arbeid, wordt
			 verklaard, doch niet gerechtvaardigd door die meening. Veel-min nog dat ze met
			 steenen wierpen, en met allerlei. Want niets-doen, en dan nog lastig wezen voor
			 anderen die wèl wat doen, is 'n dubbel kwaad. 
		  Nadat alzoo de arbeiders in dat veld zich hadden afgetobt uit
			 bestwil... nadat ze zich hadden verheugd in 't vooruitzicht weldra
			 vrucht te zien van hun werk... nadat ze zelfs besloten hadden een deel
			 der opbrengst aftestaan aan de menschen-zelf die hun arbeid hadden bemoeilykt
			 door smaad... zaten ze op zekeren avend, na volbrachte dagtaak te rusten. Zy
			 wischten zich 't zweet van het voorhoofd, en zagen een man naderen, die voor
			 z'n pleizier reisde. 
		  Hy zag de arbeiders niet, besefte niet hoeveel moeite
			 er noodig was geweest om 't veld dat hy naderde, te brengen tot den staat
			 waarin hy 't vond, maar... wel bukte hy zich, en plukte 'n boterbloempje dat
			 zeer dicht by den weg op 't geploegde veld groeide, en zonder inspanning te
			 vatten was met de hand. 
		  Hy riep allen die hy ontmoette by-elkaêr, toonde hun 't
			 onnoozel bloempje, en zei, dat het de groote Victoria regia veritatis
			 was, waarnaar zooveel botanisten al lang zochten. 
		  Het volk geloofde hem terstond, omdat het een leugen was. Of liever,
			 omdat-i de leugen zeide op 'n aangenamen toon. En hy-zelf geloofde misschien
			 dat hy de waarheid sprak, want zeer sterk in de botanie was hy niet. 
		  De ware naam van 't bloempje was: ‘het leven van
			 Jezus’ en die pleizier-reiziger heette: Ernest
				Renan, dilettant-botanist van beroep. 
		  De namen van de arbeiders waren: 
			 Jean Meslier, Rousseau, 
			 Voltaire, Diderot, 
			 d'Alembert... o, zeer velen die
			 braaf hadden meêgewerkt, vroeger... en in onzen tyd. 
			  *
{==190==} {>>pagina-aanduiding<<}
 
		  En lezer, ook in ons land ligt zoo'n veld. Ook ten-onzent
			 wordt er gearbeid. Ook in Nederland worden de werklieden gesmaad en belasterd.
			 In de noot onder deze bladzy vindt ge meerendeels vreemde namen. Maar 
			 Spinoza geldt voor velen!
			 Ook bevat die zeer onvolledige lyst, voor 'n groot gedeelte, namen uit vroeger
			 tyd. 't Is myn schuld niet dat ik niet leefde in 17- of 1800, om toen te
			 verkondigen wat eerst nu begint erkend te worden door 't best gedeelte der
			 mensheid, dat namelyk die mannen zich hebben verdienstelyk gemaakt omtrent het
			 menschelyk geslacht. 
		  Maar wèl kan ik den nazaat ter-hulpe komen als-i onderzoekt
			 wie in onzen tyd, in ons land, zorg-dragen olie te gieten in de
			 lamp die de menschheid voorlicht. 
		  En al is niet altyd die olie saemgesteld uit de tranen en
			 verzuchtingen van den martelaar 
			  * toch vloeiden er druppelen zweets in de schaal, toch
			 was er moed noodig om die omhóóg te houden in 't gedrang
			 der menigte, die licht begeert, maar haat voelt en vyandschap openbaart tegen
			 wie dat licht ontstaken. 
		  Ik wil met eerbied de namen noemen van sommigen onder ons, die smaad
			 verdragen om den wille der waarheid. En ik doe dit te-liever, omdat onlangs een
			 theologische kunstemaker met halve wetenschap en kwart geloof, op die mannen
			 heeft gezinspeeld met mislukte verachting.
{==191==} {>>pagina-aanduiding<<}
 
		  Ik noem: 
			 Aramaldi, 
			 Alexander D.M., H.J.
				Berlin, 
			 S.M. Brakel, 
			 F. Gunst, 
			 Lachmé, 
			 Mr. A.J. Nieuwenhuis, 
			 Dr. S.P. Scheltema, 
			 Mr. A.F. Sifflé, 
			 Timotheus, 
			 Titus, Thomas, 
			 van der Valk (gewezen
			 zendeling),  Dr. J. van Vloten, 
			 van der Voo, Quintilianus, 
			 Rudolf Charles. (R.C. Meyer, myn uitgever, ten-rechte: 
			 R.C. d'Ablaing van Giessenburg.)
			 Ik vraag vergeving aan de velen die 'n eervolle plaats innemen in dit legioen,
			 maar wier namen ik oversloeg om niet al te uitvoerig te wezen. 
		  En uw naam breng ik in herinnering, broeder
			 dag, 
			 Junghuhn, geoloog, botanist,
			 denker! 
			  * 
		  En wie meenen mocht dat er gebrek aan moed blykt uit het verbergen
			 van namen onder pseudonymen, bedenke eerstens: dat die pseudonymen voor 't
			 meerendeel leuzen zyn, die wel verre van iets te bedekken of te
			 verbergen, juist dienen tot hoog-gehouden vaandel, waarop de vyand mikt.
			 Ten-andere: dat velen dier stryders vrouw en kind hebben, welke niet als
			 myn vrouw, niet als myn kinderen, moed en kracht bezitten tot
			 àl te zware ontbering. En waar dit ontbreekt, is het misschien te
			 vergeven - begrypelyk zeker! - dat men 't plicht acht z'n gezin te beschermen
			 tegen de auto-da-fé's die de wereld gereed houdt als kwaadaardig
			 loon voor ontvangen weldaad. 
		  Wat overigens moed aangaat... vrouwen en meisjes gaan u voor,
			 gy half-mannen met knevels en ringbaard! 
			 Marie Anderson - gewezen leerling
			 van den schipperenden Zaalberg - geeft haar
			 geachten naam onbeschroomd en pâture om getuigenis te geven van
			 haar eerlyk ongeloof. En er staan véle meisjes, véél
			 vrouwen, gereed om openlyk te protesteeren tegen 't kinderachtig maar oprecht
			 gefabel van vroeger... tegen 't oneerlyk geknoei van van-daag. Ze worden niet
			 weêrhouden - als mannen gewoon zyn - door vrees voor 't
			 noemen van de waarheid, maar door schroom dat ze wellicht zich zouden
			 blootstellen aan kritiek uit 'n oogpunt van letterkunde. En zoodra ik 't noodig
			 oordeel, zal by velen die schroom wyken voor de edele aandrift om openlyk te
			 worden meegenoemd onder de personen die in onzen kleinen tyd durfden
			 streven naar iets grooters. 
			 Er zouden boekdeelen te vullen zyn met
				kommentaar op dit nummer, vooral naar aanleiding van al de namen die ik noemde
				in de noot op blz. 9. Uit plaatsgebrek bepaal ik my tot een paar opmerkingen.

				
By het nagaan van den weg dien de meeste arbeiders op het veld
				van onafhankelyk denken hebben afgelegd, heeft men reden tot verwondering dat
				byna allen, na eenmaal zich zóó ver te hebben verwyderd van 't
				gebaand pad, niet nog eenige stappen verder durfden gaan. Zelfs van den
				achtenswaardigen Spinoza komt het my niet uitgemaakt voor, dat hy een
				doordenker was,gelyk hy door Dr. Van Vloten genoemd wordt. Ik
				erken evenwel dat hy al z'n tydgenooten, en de meesten zyner opvolgers verre
				voorby streefde.
 
				Jean Meslier, de pastoor van
				Estrépigny en But is minder
				bekend dan hy verdient. Ik beveel de lezing van zyn 
				Testament du curé Meslier,
				dat naar 't honderdjarig handschrift voor 't eerst werd uitgegeven door de
				firma 
				R.C. Meyer
				te Amsterdam, ten-zeerste aan. 't Is een litterarische en
				antitheologische curiositeit. Men zal daaruit o.a. ontwaren hoe
				Voltaire dien man geplunderd heeft. Ook als historische bydrage is dat
				Testament belangryk, wyl daaruit blyken kan wat er in sommige gemoederen
				omging, vóór 't uitbreken der Fransche Revolutie. O, wanneer eens
				al onze dominees zoo'n uitersten wil nalieten!
Renan heb ik met
				een nootje bedacht by 
				140, en ik kom hier slechts op hem terug,
				om te klagen over de verdrietige hebbelykheid waarmeê wy onbeduidende
				voortbrengsels van de vreemde pers verheffen, met terugzetting van
				Nederlandsche arbeiders op het gebied der gedachte. De oorzaken van die zeer
				oneerlyke fout zyn vele. Het doodzwygen komt veelal voort uit
				kleinsteedsheid.
Onder andere redenen - die ik nu voorby ga, doch waarop ik
				hoop terug te komen - wys ik ter-loops op zekere eigenaardigheden onzer
				dagbladschryvers, wier luiheid, onbekwaamheid, afgunst en gebrek aan moed, voor
				een groot deel oorzaak zyn dat die infamie ten-onzent zoo welig tiert. Om met
				zekeren schyn van eruditie melding te maken van buitenlandsch geschryf, behoeft
				men slechts wat kritiek - en reclame! - uit vreemde bladen overtenemen.
				De beoordeeling van een Hollandsch werk zou... oordeel vereischen. Het onlangs
				verschenen boek van 
				Dr. Feringa, 
				Democratie en Wetenschap, een werk waarin de
				auteur zich als onafhankelyk denker openbaart, en dat dan toch eene ample
				bespreking overwaardig is, wordt op zeer weinige loffelyke uitzonderingen na,
				door de Nederlandsche pers geïgnoreerd.
In-plaats eener flinke
				beoordeeling dier belangryke publicatie, worden wy dagelyks onthaald op de
				mededeeling dat de heer 
				John Lemoinne iets verzekerd
				heeft, dat de heer 
				Louis Ulbach betoogt, dat de
				heer Riendutout beweert, dat de heer Nobodyknows voorspelt,
				dat de heer Noësnada uiteenzet, dat de heer Garnichts
				hoest, en dat de heer Eniente misschien van voornemen zou kunnen zyn
				z'n neus te snuiten...
Al die onbekende grootheden hebben de uitstekende
				verdienste van een doode: ze staan onzen dagbladschryvertjes en
				tydschriftmannen niet in den weg. (blzz. 97 en 98, III.)
Dat eindeloos
				citeeren en behandelen van buitenlandsch product biedt nog 'n ander gemak aan.
				Men behoeft by 't aanhalen der hoest- en niesbuien van den vreemdeling niet zoo
				angstvallig te onderzoeken of de verkondigde uitwerpsels wel behoorlyk passen
				in 't lystje der party van ‘het blad.’ Ziedaar luiheid
				onbekwaamheid, kwade trouw, afgunst! Is 't niet armzalig? (1872) 
		 
		
{==193==} {>>pagina-aanduiding<<}
 
		  483.
 
		  Een kapel zweefde hoog, hoog in de lucht... 
		  - Lieve Fancy, ik ken die vertelling. (261) 
		  - Ik geloof het niet. Luister. Een kapel zweefde hoog, hoog in de
			 lucht. Ze genoot hare vryheid, haar schoonheid, en voor-al verlustigde zy zich
			 in 't aanschouwen van alles wat onder haar was. Ze riep hare zusters toe
			 om-hoog te komen, maar deze weigerden wyl ze den honig niet wilden verlaten,
			 die beneden was. Doch zy wilde niet dalen, omdat ze vreesde vertrapt te worden
			 door lompe hoeven. Daar ze evenwel gelyke behoefte had aan honig als andere
			 vlinders, vloog ze naar een berg waar schoone bloemen groeien, en die te steil
			 is voor ezels. Hier fladderde zy vroolyk, en gaêrde veel honig, en was
			 dankbaar dat het ryzen der bloemen haar 't verdrietige dalen bespaard had. En
			 als ze een harer zusters beneden al te dicht zag naderen aan het spoor op den
			 weg, waar zoo veel gezonken vlinders worden vertrapt... dan trachtte zy te
			 waarschuwen zoo veel ze kon, door trilling van haar vlerkjes. 
		  Maar dit werd niet opgemerkt. Jazelfs, de vlinder op den berg werd
			 in 't geheel niet gezien door hare zusters beneden, omdat deze zich alleen
			 bezighielden met het gaeren van honig in de laagte, en niet wisten dat er ook
			 bloemen groeiden daarboven. 
		 
		 
		  484.
 
		  Honig? Zoetigheid? Heb ik zoeten honig verzameld en gegeven, in de
			 laatste bladen? Was 't niet alsem, veelëer? 
		  Ja, bitterheid... omdat het moest. Is 't myn
			 schuld? 
		  Kan ik het helpen, dat er zoo veel gifplanten opschieten, om
			 my heen? Planten die uitgerukt moeten worden met den wortel, als 't
			 mogelyk is... op 't gevaar af, beschuldigd te worden, van lust in
			 uitrukken? 
		  Is de landman die den akker zuivert of tracht te zuiveren van
			 onkruid, een vriend van dat onkruid? 
		  En als-i de uitgetrokken stoppels verzamelt en tot bossen bindt, om
			 die te verbranden, ligt er dan wreedheid in zyn yver? 
		  Is niet veel-eer z'n vernietigings-oorlog tegen woekerplant en
			 onkruid, blyk van betamelyke zorg voor 't graan. 
		  Is niet stryd tegen dwaling stryd vóór
			 waarheid? Oorlog tegen 't kwaad, bescherming van het goede? 
		  Zoo meen ik. 
		  En wie zich, door 't nalezen der 100e en volgende
			 bladzyden (uitgaaf 1866) van myn
			 ‘Vry-Arbeid’ tot getuige maakt van den
		  stond waarop myn gemoed werd bevrucht met de ‘Ideen,’ zal
		  	in-
{==194==} {>>pagina-aanduiding<<}
zien dat ik niet anders schryven kòn, niet anders
		  schryven màg. 
		  Toch verlang ikzelf naar iets liefelyks. Maar we hebben geen keus
			 van indruk. Ik wil u daarvan een verdrietig voorbeeld meêdeelen. 
		  Eenige dagen geleden, na myne middagwandeling thuiskomende, meende
			 ik gereed te zyn tot opschryven van de vertellingen over Wouter, die
			 Fancy my had voorgezegd. Voor ik m'n kamer bereikte, ontmoette my een
			 vriend die me vraagde: 
		  - Zou 't wáár zyn?.... 
		  - Wàt? 
		  - Dat eten van levende dieren, op de kermis? 
		  Er was namelyk daarover vroeger gesproken als iets onmogelyks, iets
			 ongerymds. 't Zou 'n goochelary wezen... een kunstje... een grap, meenden
			 wy. 
		  - Ik wil 't weten! riepen wy te-gelyk. 
		  En we gingen naar den focus van 't melankoliek pleizier des
			 volks, naar de Botermarkt. 
		  - Dáár in die tent moet het zyn... àls 't waar
			 is! 
		  Ja, daar moest het zyn. Want boven die kermistent was 'n zeil
			 gespannen, waarop iemand had getracht een wilde te schilderen. 't Had
			 ook 'n Inca kunnen verbeelden, of Montezuma. Het levensgroot portret had een duif
			 in de hand. En voor de tent stonden manden met duiven. In een dezer korven was
			 een konyn... 
		  Nog veinsde ik hoop dat er gegoocheld zou worden! En by 't
			 passeeren van die arme dieren, mompelde ik een gebed om vergiffenis voor 't
			 binnengaan. ‘Ik ben student in menschkunde, zei ik zacht tot het
			 konyntje, en daarom moet ik wel, arm dier!’  
		  Myn vriend en ik traden binnen. De vertooning zou terstond beginnen.
			 Ja, natuurlyk! Waarom zou men langer wachten? De tent was immers vol,
			 eivol! 
		  . . . . . . . . . . . . . . . . . . . . . . . . . . . . . . . . . .
			 . . . 
		  Welnu, 't wàs zoo! Wat we zagen, wat we ondergingen, wat we
			 gevoelden, ga ik voorby. Ik zou 't beschryven onzedelyk vinden, en ik
			 kan het niet! 
		  Dàt had men niet gedacht van myne pen? En ikzelf dacht het
			 niet. Maar waarlyk, myn moed schiet te-kort by die afzichtelykheid! 
		  Myn vriend en ik beiden, voelden ons onwel. En my was 't, tot op dit
			 oogenblik toe, onmogelyk opteschryven wat Fancy my had voorgezegd over
			 Wouter. 
		   
		  Maar wel heb ik den volgenden morgen deze beide brieven
			 geschreven:
{==195==} {>>pagina-aanduiding<<}
 
		  Amsterdam, 15 September 1864.
 
Den Weledelgestrengen
			 Heer Hoofd-Kommissaris van Politie te
			 Amsterdam
 
Weledelgestrenge Heer! Ik beschouw het als
			 myn burgerplicht U.W.E.G. opmerkzaam te maken op een feit dat by gelegenheid
			 der kermis hier-ter-stede, elken dag plaats heeft, en dat, myns inziens,
			 ten-rechte behoort te worden gerangschikt onder de rubriek: ‘attentat
			 aux moeurs.’ 
Een zoogenaamde wilde verslindt ten aanzien
			 van kermisgasten - die voor hun genoegen uit-zyn - levende dieren. Onder 't
			 publiek dat z'n tent bezoekt, zyn kinderen.
Ik ben overtuigd,
			 mynheer de Hoofd-Kommissaris, dat ik geen woord behoef toetevoegen aan deze
			 mededeeling, om U.W.E.G. te moveeren ten-spoedigste een eind te maken aan zulke
			 grove, barbaarsche schending der wetten van goeden smaak, van gevoel, van
			 publieke zedelykheid.
Ik heb de eer, enz. 
		  Amsterdam, 15 September 1864.
 
Den Hoogedelgestrengen
			 Heer Officier van Justitie by de Arrondissements-Regtbank te
			 Amsterdam.
 
Hoogedelgestrenge Heer! Waarschynlyk
			 ten-overvloede, geef ik my de eer, U.H.E.G. hierby aantebieden afschrift van
			 een biljet, dat ik zoo-even de vryheid nam te richten tot den Heer
			 Hoofd-kommissaris van Politie.
U.H.E.G. beleefdelyk verzoekende, deze myne
			 handeling alleen toeteschryven aan myne begeerte, om in den kring myner
			 vermogens meêtewerken tot het goede, heb ik de eer, enz. 
		  Wat my later blykt gevolgd te zyn op deze brieven, zal ik zoodra
			 mogelyk meêdeelen. En daarby zal ik tevens antwoorden op de vragen eener
			 lieve hollandsche schryfster in Frankryk, over 't juist begrip van het woord:
			 zedelykheid. 
			 Dit laatste is nog altyd in de pen. (noot by 
				423) Wat die barbaarsheid op de Kermis
				aangaat, ik wil gelooven dat ze nu heeft opgehouden, vooral omdat ik
				herhaaldelyk gelezen heb dat men in andere landen zulke vertonning
				verboden heeft. Zeker is het dat myne pogingen in September 1864
				vruchteloos bleven. De tent van den wilde werd niet gesloten. Misschien vonden
				de betrokken ambtenaren het vreemd, dat men zich met hun zaken bemoeide. In
				geen land is 't begrip van burgerzin, burgerplicht en burgerrecht zoo weinig
				ontwikkeld als in Nederland. Hierom dan ook is onze constitutie een onding.
				(189, 190)
Zonderling is
			 	het, dat stadsbesturen die de kermissen willen af-
{==196==} {>>pagina-aanduiding<<}
schaffen wegens de
				onzedelykheid waartoe zy aanleiding geven, zulke gruwelen geduld hebben. Altyd
				de oude geschiedenis van kemelen en muggen! (1872) 
		 
		 
		  485.
 
		  Stipte terminologie in wetenschap, is onmisbaar. Stiptheid van
			 terminologie buiten de wetenschap, is pedant. 
		 
		 
		  486.
 
		  Als in dat ander deel der Natuur, de stof (16) is elke indruk, iedere gedachte, en elk gevoelen,
			 deelbaar tot in 't oneindige. Niets is bepaald: zóó. Alles
			 is zóó... zóó... en
			 zóó. Wie te-veel zoo's samenvat, is ruw, onjuist,
			 slordig, en cassant. Wie te-veel zoo's onderscheidt,
			 wordt subtiel, specieus, ungeniessbar. 
		 
		 
		  487.
 
		  Talen zyn vogelvry. Elke uitdrukking is 't eigendom van wie 'r
			 vangt. 
		  Wanneer nu iemand kraaien verzamelt, en ge vindt z'n verzameling
			 leelyk, geef ik u gelyk. Maar dat doe ik, niet omdat ik 't verzamelen afkeur,
			 maar wyl ik niet van kraaien houd. 
		 
		 
		  488.
 
		  Er zyn weinig talen, en zeer veel dialecten. 
			 De vergelykende taalstudie is sedert een
				dertigtal jaren zeer vooruitgegaan, en wy hebben recht tot de gissing dat ze
				ons nog veel verder dan thans zal terugvoeren tot zekere eenheid van oorsprong,
				die eenig licht werpen kan op 'n deel der Geschiedenis van de Mensheid.
				Hoogstwaarschynlyk bevat dit deel slechts 't ontstaan van ééne
				der nieuwere beschavings-perioden die wat Europa aangaat, 'n aanvang nam met de
				tyden welken door de historici luk-raak in Cecrops, Danaus, 
				Pelops en Cadmus gepersonifiëerd zyn. Deze tot naamgevers
				van gebeurtenissen uitgevonden personen kwamen ‘uit het Oosten,’
				liefst uit Egypten, het Hessenland der grieksche Batavieren. En Egypte ontstak
				z'n licht aan Indië, waaruit ook de Germaansche wouden zouden bevolkt zyn.
				Hoe de ruwheid der zeden van de Germanen kan overeengebracht worden met de
				afstamming van zeer beschaafde volkeren - die toch uit detaal blykt - is
				my een raadsel. Het is jammer dat de achtenswaardige Tacitus zoo weinig berichten omtrent de spraak
				dier barbaren gevraagd of bekomen heeft. Als ik my wel herinner, is 't woord
				glas - gles staat er naar ik meen, en daarmeê schynt
				barnsteen bedoeld te zyn - het eenige Germaansche woord waarvan hy
				melding maakt. Ook dat latiniseeren der eigennamen is te betreuren. Den waren
				naam van 
				Claudius Civilis kennen wy niet
				eens, zoo min als van z'n broeder Paulus, of van dien 
				Cruptorix die zoo
				gecompromitteerd werd door 't sparen zyner hoeve. Indien de romeinsche
				legerhoofden, by eenige kennis van het grieksch, litterarisch tastgevoel hadden
				bezeten, zou hun de overeenkomst in het oog gevallen zyn, zoowel van de
				telwoorden als van de eensylbige benamingen der lichaamsdeelen, die steeds tot
				de oudste elementen eener taal behooren. Dit had hun wellicht de verwantschap
				doen gissen, waaraan zy nu niet blyken gedacht te hebben. En... dan ware
				misschien dit 488 achttien eeuwen vroeger geschreven. (1872) 
		 
		
{==197==} {>>pagina-aanduiding<<}
 
		  489.
 
		  - Zoudt ge wel gelooven, dat de man die daar loopt, van de familie
			 is der Lusignan's, der koningen in partibus van Cyprus? 
		  - Inderdaad, hy ziet er niet naar uit. 
		  - Toch is het zoo. Hy is een 
			 Du Puy de Montbrun, verwant aan
			 't huis van Savoye. Men kan de familiën vry nauwkeurig verdeelen
			 in twee soorten: vervallen hoogheid, en geklommen laagheid. Wat
			 leert ge hieruit? 
		  - Dat adeltrots gek is. 
		  - Ja, en meer nog. Dat de schoolmeesters verkeerd doen hun neuzen
			 àl te hoog optetrekken voor: ismen. Want het is met de talen als
			 met de familiën gegaan. 
		  Eén voorbeeld uit duizende: Het woord mens - of
			 mensch dan, als ge dien staart noodig oordeelt - is van
			 één familie met het latynsche mens = verstand. De
			 gemeenschappelyke stamvader is 't sanskritsche man, dat is: denken. 
		  Maar ik erken dat de grondbeteekenis vry algemeen verloren is
			 gegaan. 
		 
		 
		  490.
 
		  Wat beduidt het woord god? 
		  Ik zeg: weten. Myn vriend van der Tuuk, de
			 orientalist, zal nasporen of ik gelyk heb, en dan zal ik u uitleggen langs
			 welken weg ik gekomen ben tot die conjectuur, voor ik wist dat ons woord
			 weten zuiver sanscrit is. 
			  * Er is veel te leeren uit taalstudie. Jammer dat
			 zoovelen daaruit niets leeren dan... taal. 
		 
		 
		  491.
 
		  Qui bene distinguit, bene docet. Juist. Wie onderricht geeft,
			 moet scheiden en onderscheiden, om den leerling het geheel te doen vatten by
			 gedeelten. 
		  Maar de wysgeer - óók 'n leerling altoos - die
			 geroepen is tot het verkondigen van algemeene slotsommen, moet
			 samenvatten om te begrypen en te oordeelen. 
		  Wy beginnen met distinctie, analyse, antithese. Wy behooren
			 te eindigen met synthese en conjunctie. 
		  Als men den loop onzer studie trachtte voortestellen in zichtbaren
			 vorm, zou die vorm gelyken op platvisch. 't Begin en 't einde puntig, en wat
			 breedte in 't midden. De meesten onzer zyn en blyven tusschen kop en staart.
			 
{==198==} {>>pagina-aanduiding<<}
 
			 Als we zoo ver komen! Velen blyven zeer
				specialiteitiglyk ver van den kop. Het tegendeel schets ik kortelyk op
				blz. 103, III. Ook in myne Duizend-en-een Hoofdstukken
				wordt die plicht om samentevatten behandeld. (1872) 
		 
		 
		  492.
 
		  Ik zat met Fancy op 'n bank buiten Haarlem.
			 Daar in de verte strompelde een vrouwtje. Ze bukte telkens, en raapte wat op,
			 en verzamelde iets in haar voorschoot. Och, 't waren kleine stukjes hout die ze
			 zocht... 
		  Wat 'n armoede dacht ik. En ik berekende dat ze straks komen zou in
			 de nabyheid der bank waarop ik zat, en ik wierp een stukje geld neer, dat ze 't
			 sprokkelen zou. 
		  En ik verheugde me by elken stap dien ze nader kwam aan 't geschenk,
			 dat ik haar wou laten geven door 't toeval. 
		  Maar, sprokkelende vrouwtjes en kometen zyn twee. Deze komeet
			 beschreef een andere baan dan ik berekend had, en ik vreesde... 
		  - Vrouwtje! 
		  - Hè? 
		  - Je zoekt zoo yverig... ik geloof dat daar iets ligt... 
		  Ze kwam niet, en ging voort met sprokkelen. Heel natuurlyk. Ze zocht
			 hout en takjes onder de boomen, en wat ik haar wyzen wilde, lag op 't voetpad.
			 Daar was geen hout, naar ze begreep. Misschien dacht ze dat ik haar
			 bespotte. 
		  - Waarlyk, wezenlyk, waarachtig... vrouwtje... kom dezen kant uit.
			 Ik geloof inderdaad dat daar iets ligt... ja...'t lykt wel geld... 
		  - Nou... as je dat docht, had je 't zelf wel opgeraapt! 
		  Toen nam ik 't geldstukjen, en bracht het haar, en was bedroefd dat
			 die oude vrouw zoo weinig goede menschen had ontmoet in haar lang leven. 
		 
		 
		  493.
 
		  Men kan de leugens verdeelen in algemeene en
			 byzondere. Of, juister misschien, in organieke en
			 speciale. 
		  Veel ouders en opvoeders die hun kind streng berispen over 't zeggen
			 van 'n onwaarheid, schamen zich niet over den éénen grooten
			 leugen der geheele opvoeding. Ze nemen kwalyk dat er een distel groeit op 't
			 veld dat zyzelf maakten tot 'n wildernis. 
			 Er bestaat - als tusschen deugden en
				deugd - groot verschil tusschen onwaarheid spreken en onwaar
				zyn. Zeer oprechte menschen zullen soms iets onwaars zeggen, terwyl anderen
				zóó slinks het uitspreken eener stellige onwaarheid weten te
				vermyden, dat hun geheel zedelyk bestaan den menschenkenner voor oogen ligt als
				één doorgaande leugen. Dit laatste is, helaas, het kenmerk der
				Maatschappy, zoo als zy zich vertoont in Kerk, op de School, in Politiek, op de
				Beurs, in de Dagbladen, in Letterkunde... overal! Niemand zou willen te-doen
				hebben met 'n individu die zich schuldig maakte aan de karakterloosheid
				van: ieder-een. ‘Men’ is slecht. Dit is dan ook de hoofdoorzaak der
				sociale rampen waaraan wy lyden. Herstel is onmogelyk zonder terugkeer
				tot Waarheid. (1872) 
		 
		
{==199==} {>>pagina-aanduiding<<}
 
		  494.
 
		  Wat velen hun kinderen vertellen over zedelykheid, is voor 'n groot
			 deel een organieke leugen. De uitroep: 't was heel mooi! by het verlaten
			 van kerk of schouwburg, of na 't lezen van een boek dat de liefelykheid der
			 deugd schildert - of zelfs van wat ten-onrechte meestal voor deugd doorgaat -
			 is byna altyd een onwaarheid. Men zou z'n kinderen zeer spoedig
			 terughouden, wanneer ze dat mooie wilde navolgen. 
		  In kinderboeken - 'n mal woord... is er kinderbiefstuk ook? - in
			 kinderboeken begint dat gelieg al. ‘Jantje geeft z'n ontbyt aan een
			 bedelaar.’ Dat is ‘heel mooi’ van 't modèl-jantje.
			 Maar als Eugene of Henri dat model willen navolgen, zal men
			 hun zeggen, dat... dat...dat... kort-om allerlei, hier-op neêrkomende dat
			 in een geregeld huishouden ieder z'n eigen boteram moet opëten. Ik erken
			 dat dit waar is. Maar waartoe dan 't leugenachtig voorbeeld? 
		 
		 
		  495.
 
		  Het toejuichen in een schouwburg is leugen. Hetzelfde publiek dat in
			 de handen klapt over 'n deugdheld, speelt onverbeterlyk de verraders-rollen in
			 de wereld. En 't heeft er veel van of wy 't schoone - en wat daarvoor doorgaat
			 - toejuichen, als prys voor 't recht om het leelyke te doen. 
		  Ik heb schurken en extase gezien by wonder-eerlykheid op de
			 planken. Ik heb kuisheid en zulke dingen, hooren applaudisseeren door publieke
			 vrouwen, of door anderen die lager stonden dan publieke vrouwen. 
		  Dikwyls by 't hooren roemen van iets edels, voel ik de verwytende
			 gedachte in my opkomen: ‘Dus wist ge 't!’
			  
		  Het eenvoudig verhaaltje dat ik gaf in 
			 492, zal ‘lief’ worden gevonden
			 door dezelfde menschen, in wier midden de arme vrouw - die zoo weinig
			 goede menschen ontmoette - geleefd had. 
		 
		 
		  496.
 
		  Een grysaard de olympische spelen willende zien, kon geen
			 zitplaats vinden. - Waar-i zoekende langs ging, werd hy bespot en uitgelachen
			 over z'n verlegenheid. Eindelyk naby de plaats komende waar de Lacedaemoniers
			 zaten, stonden alle kinderen en veel mannen op, en boden hem om-stryd hun
			 plaatsen aan. Het geheel ‘Publiek’ der Grieken was getroffen door
			 deze betamelyke wyze van handelen, en toonde, door algemeen handgeklap, hoe men
			 daarmeê was ingenomen. 
		  De grysaard zeide zeer bedroefd. ‘O Goden, men ziet wel
			 dat 
{==200==} {>>pagina-aanduiding<<}
 alle Grieken weten wat betamelyk is, maar dat alleen
			 die van Lacedaemon het betamelyke doen.’  
		   
		  Dit is eene vertelling die aan de schoolbanken herinnert, en aan 't
			 ? ????? waarover we altyd zoo'n pret hadden,
			 omdat het zoo gek klonk, vonden we. 
		  Maar by dat verschil tusschen handklappen en doen, is
			 meer optemerken dan ons geleerd werd op de school, waar zooveel was, dat we
			 niet leerden. 
		  Myn: dus wist ge 't? en de verdrietige
			 opmerking van den ouden man, bevatten eene beschuldiging van
			 oneerlykheid. 
		  Ik laat nu daar, of men moet plaats-maken voor elken grysaard. Ik
			 zeg neen. Ik ken veel personen die lang leefden, en dien ik het recht
			 niet toeken een jong hondje te derangeeren. 
		  Maar, eens aannemende dat het opstaan voor grysaards onvoorwaardelyk
			 goed is, zoo-als de Grieken schynen gemeend te hebben, mochten zy die
			 bleven zitten, niet door toejuiching zich meester maken van den schyn
			 als-of ze hadden deelgenomen aan 't goede dat geschied was. 
		  Niet te weten wat betaamt, is aftekeuren. 
		  Dit wel te weten, en niet te doen, is erger. 
		  Maar 't ergst van al is, nà dat alles, zich door openlyke
			 goedkeuring te willen doen doorgaan voor geestverwant van hen die 't betamelyke
			 deden, - vóór ze wisten dat Grieken, en anderen, meer besef van
			 deugd hadden, of hebben, in de handen dan in de harten. 
		  Het ‘mooi vinden’ van den Havelaar is de
			 rechtvaardiging myner verachting voor Publiek. 
		 
		 
		  497.
 
		  Niets is gewoner dan een entomoloog in verrukking te zien, by 't
			 beschouwen of beschryven van een schynbaar onaanzienlyk beestje. Zoo is voor
			 den psycholoog elk exemplaar, van 't menschenras - al ware 't dan ook een
			 gekorven exemplaar, ja misschien de sterk gekorvenen 't meest - zeer belangryk.
			 Hy leest een boeienden roman, in gemoederen die onbeschreven - of ‘niet
			 mooi’ beschreven - voorkomen aan de velen die zich niet toelegden op de
			 schoone kunst van ontcyfering. 
		 
		 
		  498.
 
		  De wetenschap heeft meer verplichting aan leeken, dan leeken aan de
			 wetenschap. 
		 
		 
		  499.
 
		  Er is een aanhoudende wisseling van dienst tusschen wetenschap en
			 empirie. Veelal bestaat de functie der eerste alleen in 't formuleeren
			 van wat de laatste gevonden heeft.
{==201==} {>>pagina-aanduiding<<}
 
			 Het zou niet moeielyk zyn dit Idee en
				't vorige met tallooze bewyzen te staven, maar 't komt me onnoodig
				voor.
Ook buiten de dusgenaamde eigenlyke Wetenschap, is 't opmerkelyk hoe
				er voor menschen die een bepaald vak beoefenen, voordeel ligt in het letten op
				oordeelvellingen van personen die - overigens begaafd met gezond verstand - in
				dat vak onbedreven zyn. Men zegt dat de, by flauwe koelte vóór
				den wind, zoo nuttige lyzeilen door 'n vrouw werden uitgevonden. 't Zou
				dan ook daarom zyn, dat die zeilen by de Franschen bonnets genoemd
				worden. Die naamsafleiding nu bewyst niet veel, doch waar is het, dat
				nadenkende onwetenheid dikwyls goeden raad geeft aan berustend half-weten. Een
				fabrikant, een koopman, een staatsman, behoorde van-tyd tot-tyd zyn vermeende
				bekwaamheid te toetsen aan 't oordeel van onkundigen. Juist ten-gevolge van 't
				voortschryden in kennis, verliest men sommige fondamenteele waarheden uit het
				oog, die niet worden voorbygezien door minder ver gevorderden, wier blik niet
				beneveld is door routine. Zelfs - of misschien vooral - kinderen kunnen door
				hun onbedorven primitiviteit, nuttige wenken geven. Vandaar dan ook het legio
				‘knappe kinderen.’ Wie z'n jonkske voor iets buitengewoons aanziet,
				vergeet meestal dat die verbazende knapheid niets ís dan maagdelykheid
				van oordeel. Des te meer jammer dat men zich zoo haast dat oordeel te bederven.
				We moesten door gepaste onthouding zorg dragen dat er uit al die knappe
				kinderen, knappe menschen groeiden. Zie hierover myne beschouwingen over 't
				Onderwys in den III bundel, en het stuk over Specialiteiten.
				(1872) 
		 
		 
		  500.
 
		  De stryd om voorrang tusschen praktyk en theorie,
			 berust - als véél stryd - op misverstand. Theorie die in de
			 praktyk faalt, is: gebrekkige, valsche theorie... dat is: geen theorie.
			 Al wat de theorie-menschen ten-laste leggen aan de praktyk, gaat
			 verkeerde praktyk aan. En wat de practici afkeuren in de theoristen,
			 komt voor rekening van would-be-theoristen. 
		 
		 
		  501.
 
		  ‘Die twee verstaan elkander niet’ beduidt in ons
			 spraakgebruik: Ze liggen overhoop, ze twisten, ze zyn oneenig. Dit is zeer goed
			 gezegd, en wie de uitdrukking: elkaêr niet verstaan, het eerst
			 heeft gebezigd om tweedracht aanteduiden, was een denker. Er zou minder
			 oneenigheid zyn, minder twist, ja zelfs minder vermeende ongelykheid van
			 gevoelen, als men zich juist wist uittedrukken, en... als 't juist
			 uitgedrukte ook met juistheid werd opgevat. Daarom schreef ik 
			 10. Er ligt liefde in dat
			 Idee. 
		 
		 
		  502.
 
		  Ik ken zeer weinig menschen die lezen kunnen. 
			 Dit Idee staat in nauw verband met 
				462. 't Had daarop moeten volgen.
				(1872) 
		 
		 
		  503.
 
		  Alles ondergaat aandoening. Maar niet alles ondergaat die met
			 bewustzyn, 't welk op zichzelf ook aandoening is. En de 
{==202==} {>>pagina-aanduiding<<}

			 individuen die bewustzyn hebben van de affectie, verschillen in de maat, in de
			 logische continuïteit, in 't besef van dat bewustzyn, in
			 macht en bekwaamheid tot regeling van de aandoeningen. Zeker zyn er nog
			 meer verschillen, maar die heb ik hier niet noodig. 
		  Men kan zich elke eenheid, van 'n denkbeeldig atoom af 
			  * tot den mensch
			 toe, voorstellen als een werf-depôt waar zich voortdurend recruten
			 aanmelden. 
		  By sommige depôts is de boêl zoo slecht ingericht, dat
			 er niemand notitie neemt van 'n nieuweling. 
		  By andere individuen - of eenheden, uit stof-individuen samengesteld
			 - worden de recruten aangenomen met onverschilligheid. En de maat van bewustzyn
			 is moeielyk te bepalen. Hiermeê bedoel ik het opvangen van aandoeningen
			 door planten en sommige dieren. 
		  Wat hooger weer, worden de recruten ingeschreven, geboekt... maar
			 niet in 'n behoorlyk register. Ook wordt er geen zorg gedragen dat de bruikbare
			 recruten in dienst blyven. Als ze - verlokt door hooger premie - door meer
			 attractie of affiniteit (172) - neiging hebben zich
			 elders te verbinden, is er niets dat hen weêrhoudt. 
		  By 'n ander soort van werf-bureaux worden de aandoeningen die zich
			 voordoen als recruut, wèl opgenomen met bewustheid, wèl
			 ingeschreven, wèl verplicht tot blyven, maar... men verzuimt
{==203==} {>>pagina-aanduiding<<}
 ze afterichten tot soldaten, of - erger nog - men richt ze verkeerd
			 af. Het ideaal van volkomenheid is: veel flinke gezonde recruten te ontvangen,
			 aantenemen, inteschryven, aan zich te verbinden, te vormen tot goede
			 krygslieden, en daarna hen te gebruiken in een rechtvaardigen en goed
			 bestuurden oorlog. 
		   
		  De naam van den recruut die zich elke seconde by ons aanmeldt, is:
			 gevoel. Het is onze plicht hem opteleiden tot flink soldaat, dat is tot:
			 gevoelen, meening, opinie. 
		 
		 
		  504.
 
		  Velen geven hun recruten voor soldaten uit. (267) Dit is aftekeuren. Maar dat zeer dikwyls soldaten zyn
			 geslagen door recruten, is waar. Dit geschiedde echter niet omdat 'n recruut
			 sterker is dan een goed soldaat, maar wyl recruten met hart, meer
			 beduiden dan soldaten wier hart weg-geëxerceerd is door domme of nalatige
			 instructeurs. 
		  Die instructeurs zyn wyzelf. Er was veel te doen met de indrukken
			 die wy opvangen, als we ons de moeite gaven ze goed te gebruiken. 
		 
		 
		  505.
 
		  Niemand schat hoog genoeg wat-i kan zyn. Niemand laag genoeg wat hy
			 is. 
		 
		 
		  506.
 
		  Ondankbaarheid is 'n uitvindsel van valsche weldoeners. 
		 
		 
		  507.
 
		  Klacht over egoïsme is egoïsme. 
		 
		 
		  508.
 
		  Niets is meer beschreven en minder bekend dan de liefde. Wie er iets
			 van weet, ergert zich over de vertellingen die schryvers daarvan opdisschen.
			 Meestal voelt men dat de auteur 'n land beschryft, dat-i nooit heeft
			 gezien. 
		  - Zyt gy in dat land geweest? 
		  - Ja! 
		  - Geef gy ons dan de beschryving... 
		  - Ik deed het gaarne... waarachtig! Maar... 
		  - Er schynen bezwaren te zyn. Misschien iets als delicatesse?  
		  - Inderdaad, ik voel bezwaren, maar niet van zùlken aard.
			 Juist de kieschheid zou me dringen tot schryven. Want voelt ge niet hoe het my
			 hindert, telkens te hooren vertellen dat er ysbeeren zyn in Italië? Ik zou
			 't juist delicaat vinden die beesten te plaatsen waar ze hooren. Myn schroom
			 heeft 'n andere reden. Ik ben bevreesd dat... gy niet lezen kunt. Ik ben er aan
			 gewoon de poëzie der waarheid te hooren opvatten, alsof 't de grofheid van
			 de leugen ware. Daartoe leent zich Fancy niet, en ook myn 
{==204==} {>>pagina-aanduiding<<}

			 fancy is er te goed voor. Tracht beschaafd te worden, oefen u in
			 oordeel des onderscheids van den smaak. Dan misschien zal ik eenmaal u
			 verhalen, wat ik zou kunnen verhalen over liefde. 
		  Maar wel wil ik nu reeds dit zeggen: beminnen is goed
			 zyn. Dit is één ysbeer teruggejaagd naar 't Noorden! 
		 
		 
		  509.
 
		  Niets is grooter dan 't goede. Wie climax zoekt in woorden
			 als: hoog, groot, grootsch, verheven, edel, enz. verspreekt zich als wie
			 zeggen zou: ronder dan 'n bol. 
		 
		 
		  Wouter Pieterse redivivus. Groote verandering in de
			 familie. Wouter's benoeming tot lyfpoëet van jufvrouw
			 Laps. De bergen in Azië, gebruikt als behoedmiddel tegen
			 europesche verwaandheid.
 
		  510.
 
		  Ik denk dat jufvrouw Pieterse een erfenis had gekregen.
			 Want de Pietersens verhuisden op eenmaal naar 'n
			 ‘fatsoenlyker’ buurt, en de jonge-jufvrouwen kenden geen enkele
			 meer van de meisjes waarmeê ze waren ‘op naaien geweest.’
			 Zulke dingen hooren by erfenissen, of by verhuizen ‘met
			 verbetering.’ En er waren nog andere blyken. Leentje werd
			 plechtig uitgenoodigd haar verleden-deelwoord ‘gezeid’ te
			 veranderen in: ‘gezegd’ want jufvrouw Pieterse had
			 opgemerkt, dat ‘de mevrouw van hier-naast’ zoo conjugeerde. Dus zou
			 't wel goed wezen. En Stoffel zei, dat hy 't al lang geweten had: 
		  - Maar moeder, dan moet uwe ook niet zeggen: remplizant. 't Is
			 pla, moeder. Denkt uwe maar om plaats... 
		  - Remplaats... 
		  - Né moeder, pla... plas... 
		  Jufvrouw Pieterse zei dat het lastig was, zoo op alles te
			 moeten letten. Ze zou het heele woord dan maar liever myden, dacht ze. Maar 't
			 zou moeielyk wezen, want er was juist ‘zoo'n gedoe over de militie’
			 en ze vertelde gaarne: ‘hoe ze heel goed in-staat was haar zoon te
			 rempl... 
		  - Né, moeder, uwe remplaceert Laurens
			 niet... 
		  - Och, wat 'n gemaal! Ik meen maar dat de mevrouw van hier-naast
			 gezeid heeft... 
		  - Gezegd, moeder. 
		  - Ja, juist... hoorje, Leentje... je mot zeggen:
			 gezegd. Onthou 't nou, en laat ik 't nou niet weêr hoeven te
			 zeggen... en snuit je neus. 
		   
		  Wouter had 'n jasje gekregen, met 'n kraagje zoo-als nu
			 palfreniers dragen. De garricks hadden afgedaan, en cloaks waren
			 er nog niet. 't Gaat hiermee in de mode, als in de zoölogie. Meest-al
		  	vindt men van die overgangs-soorten, omdat Natuur en kleêrma-
{==205==} {>>pagina-aanduiding<<}
kers
			  geen groote sprongen doen. 
			  * En 't spreekt vanzelf, dat nu 
{==206==} {>>pagina-aanduiding<<}
 't buisje boven den broek was geraakt. ‘'t Stond àl te
			 kinderachtig, hadden de jonge-jufvrouwen gezegd, voor 'n jongen die al rymen
			 kon.’  
		  Want, dat Wouter rymen kon, vertelde men aan ieder
			 die 't hooren wou. Eigenlyk was 't nog-al valsch, roem te oogsten van 'n feit
			 dat zoo kwalyk werd genomen aan de persoon-zelf die 't verrichtte. Dit bewyst
			 alweer hoe ydelheid een groote rol speelt. Ook zorgde men wel
			 dat Wouter niet te weten kwam hoe men zich op zyne talenten verhief.
			 Men sprak daarover slechts als hy er niet by was. 
		  Het huis Pieterse handelde hierin als veel
			 natiën gewoon zyn. Meermalen trachten ze tegen-over den vreemdeling
			 zich te verheffen op deugd of genie - och, ook dàt is één!
			 - van mannen die men wreed en dom pennewipte toen ze ‘er by waren’
			 dat is: zoolang die mannen leefden. Wouter zou inderdaad grootsch
			 geworden zyn, wanneer hy alles had kunnen hooren wat men van hem zei, als-i
			 niet tegenwoordig was. Jazelfs, ik ben niet vreemd van 't denkbeeld dat hy zou
			 uitgeroepen zyn als wonderkind, wanneer-i voor die zotterny niet ware bewaard
			 gebleven door z'n ‘kinderachtigheid.’ Stoffel namelyk trok
			 den neus op voor 't jongentje dat nog altyd zakjes naaide voor z'n griften, met
			 'n yver en een inspanning als-of-i nooit verzen had gemaakt. En ook de
			 jonge-jufvrouwen hadden Wouter onnoozel gevonden, by gelegenheid eener
			 kraam-historie in de buurt. Wouter had zonder fluisteren gevraagd:
			 ‘wat het was?’ Nu... ‘zoo'n groote jongen moest toch weten
			 dat men fluistert by zulke gelegenheden.’  
		   
		  Het beeld van lange Ceciel was uitgesleten in
			 Wouter's hart, en ook de kleine Emma was vergeten. Zelfs
			 Omikron moest van-tyd tot-tyd haar gelaat toonen in de sterren, om 't
			 kind aan z'n liefde te herinneren. En zelfs, àls hy den avendhemel zag,
			 àls hy werd aangedaan door dat onuitsprekelyk verlangen naar het
			 goede... dan nog bestond  Wouter's aandoening niet zoozeer in het
			 denken aan Omikron, dan wel in 't onbewust ondergaan van liefelyke
			 herinneringen. Er bestond reeds in z'n twaalfjarig leven een mythische
			 voorwereld, zoo moeielyk te scheiden van geschiedenis, en niet ongelyk aan de
			 groote geologische of voorgeologische waarvan Fancy scheen gesproken
			 te hebben. In den grooten droom dien 't kind droomde, was verwarring tusschen
			 zyn en niet-zyn. Hyzelf wist niet meer met juistheid te bepalen welke beelden
			 hem waren voorgeteekend door nuchtere werkelykheid, wèlke door zyne
			 fantazie die trouwens evenzeer werkelykheid was. De kleuren der
			 teekening vloeiden in-een, en na lang staren, na vermoeiend zoeken, na
			 vergeefsch pogen om helder te zien in 
{==207==} {>>pagina-aanduiding<<}
 z'n eigen hart, voelde hy
			 iets als afmatting en moedeloosheid. Als-i ouder geweest was, zou hy
			 waarschynlyk slechte verzen hebben gemaakt, met tranen er in, en onmachtig
			 verdriet. Maar daar 't hem ontbrak aan de handigheid om weemoed te verkoopen by
			 de maat en op maat, zweeg de arme jongen, en droeg-i heel alleen de ergernis
			 over de wanorde van z'n gevoel. 
		  Zelfs wist-i niet dat hy verzen maken kon. Hy geloofde heel goedig
			 dat z'n rooverslied beneden kritiek was, en groette Klaasje van der
			 Gracht, met 'n soort van eerbied. 
		  Och, hy wist zoo weinig van Wouter! Zóó
			 weinig dat niemand minder dan hyzelf in-staat zou geweest zyn de geschiedenis
			 te schryven van z'n eigen hart. 
		  Maar dat-i verzen maken kon, hoorde hy van jufvrouw Laps.
			 't Was hem een pure revelatie. 
		  't Mensch ‘had aanstaande week 'n oom jarig.’ En ze
			 legde een staatsie-bezoek af by de Pietersen's, om te vragen of
			 Wouter een ‘aardigheidje’ wou maken voor die gelegenheid.
			 Ze had er 'n ons ulevellen voor over. 
			  * 
		  - Maar, jufvrouw Pieterse, uwe moet hem zeggen dat het
			 godsdienstig moet wezen, en dat m'n oom 'n weduwman is. 
			  †
{==208==} {>>pagina-aanduiding<<}
 
		  Ziet u... dat moet-i er in brengen. En ik wou 't graag hebben op de
			 wys van psalm 103, dan kan 't gezongen worden, want m'n oom
			 heeft die psalm op 'n liertje. 
		  De begaafde lezer begrypt dat jufvrouw Laps niet sprak van
			 Apollo's lier. Ze meende zoo'n draaiding dat 'n jingelend geluid
			 geeft. 
		  Jufvrouw Pieterse zou 't Wouter zeggen als-i van
			 school kwam, maar overlegde met Stoffel hoe ze haar verzoek of bevel
			 zou inrichten, dat Wouter daarin geen grond vond tot zelfverheffing.
			 ‘Want, dat haatte ze als de dood... in 'n kind.’  
		  Ik ook, als 't ongepast is, en dus onëerlyk. En dan vind ik 't
			 zeer aftekeuren maar niet alleen in kinderen. 
		  - Heb je je les gekend, Wouter? 
		  - Neen, moeder. Ik moest dertien bergen in Azië opnoemen, en ik
			 wist er maar negen. 
		  - Dat gaat niet met je. Ik betaal schoolgeld voor niemendal. Denk je
			 dat het geld me op den rug groeit? Wat moet er van je worden? 
		  Ja, dat zeg ik ook. Wat moet er van worden van iemand die niet weet
			 hoe allerlei bergen heeten, welke hy nooit zal hoeven te beklimmen? 
		 
		 
		  511.
 
		  Op de scholen worden by-voorkeur dingen onderwezen die de taak der
			 onderwyzers bepalen tot het ‘overhooren’ van lessen, of 't keuren
			 van ‘schriften.’ Als voorzitter eener kommissie van onderwys, heb
			 ik daarop nauwkeurig gelet, en ik herinner me kurieuze staaltjes van die
			 waarheid. Zekere school was beroemd om de historie-vastheid der leerlingen, en
			 't schoonschryven en teekenen. Ik erken dan ook, teekeningen van discipelen
			 dier school gezien te hebben, welke moeielyk te onderscheiden waren van
			 staalgravures.
{==209==} {>>pagina-aanduiding<<}
 
		  Eens op 'n examen lag de Geschiedenis aan de beurt. De onderwyzer
			 had me een boekje ter-hand gesteld ‘waarin ze gewerkt
			 hadden.’ Zoo was de term. En ik werd verzocht dat boekje te nemen tot
			 leiddraad by 't ondervragen. 
		  De kinderen wisten alles precies. Och, ik was zoo bly dat ik maar
			 hoefde te vragen. Want, zie... als ik had moeten antwoorden, zou
			 de zachtmoedigste examinator boos geworden zyn over m'n verregaande
			 onwetendheid. Die kinderen wisten alles! Ze noemden 't geboortejaar
			 van Alexander, alsof ze kandeel hadden gedronken in de kraamkamer van
			 mevrouw Philippus. Den tyd der stichting van Rome, alsof ze
			 meêgesticht hadden. Het jaar der hemelvaart van Enoch, alsof ze
			 'm hadden zien afryden. En zelfs den ouderdom der aarde wisten ze optegeven met
			 minutige juistheid... als ten-minste de schoolklok niet voor of nà was.
			 Want dit weet ik niet. 
		  Kort-om, ik voelde schaamte over m'n onkunde, en byna ware ik
			 opgestaan om de plaats te verlaten, waarop elke dreumis toonde meer recht te
			 hebben dan ik. 
		  Voor ik evenwel myn nederig: wil je niet liever hier zitten?
			 geuit had, sloeg ik 't boekje digt. 
		  - Zeg eens, mannetje... Napoleon stierf in 21...
			 juist... 
		  - Ja... den 5n mei, m'nheer. 
		  - Ja, ja, precies! Wie wàs Napoleon? 
		  Geen antwoord. 
		  - Nu... wie was Napoleon? 
		  Stilte. 
		  - Kan niemand het my zeggen? 
		  Eindelyk: 
		  - Mynheer, Napoleon was bekend door zyn goede
			 karakter. (letterlyk!) 
		  Er waren jaartallen genoemd, die in betrekking stonden met de
			 Hervorming. 't Concilie van Kostnitz, Luther's geboorte, z'n
			 aanplakken der theses te Wittemberg, z'n verblyf
			 op den Wartburg. Een en ander van 
			 Zwinglius, van 
			 Calvyn, enz. Ze wisten
			 alles. 
		  - Eilieve, wat beduidt dat woord Hervorming? 
		  Na lang wachten, ontving ik dit antwoord, weer letterlyk:
		  
		  - Mynheer, de roomschen waren slechte menschen. 
		  Een der oudere leerlingen had een plaat, viermaal vergroot,
			 overgebracht in crayon. Het was de bekende voorstelling eener moeder, van smart
			 krankzinnig op 't graf van haar kind. De vergroote kopy was schoon. 
		  - Zeg eens, wat stelt deze teekening voor? 
		  - Een vrouw met groote oogen, m'nheer! (letterlyk!)
{==210==} {>>pagina-aanduiding<<}
 
		  Ik weet wel dat het niet overal even erg is, maar 't hoeft ook niet
			 zóó erg te wezen om heel erg te zyn. 
		  Kàn een onderwyzer, die dertig, veertig kinderen op z'n
			 school heeft, al die kinderen opleiden tot denkers? Neen, dat kan hy
			 niet. Maar daarom dan ook noem ik die scholen verderfelyke inrichtingen.
			 (15, en de stukken over Onderwys, in den
			 IIIn bundel.) 
		 
		 
		  Wouter's eerste les in verzemakery, en z'n
			 1001e in nederigheid. Belangryke ontmoeting van 'n waschvrouw en haar
			 dochter. Onderricht in 't alleen zaligmakend geloof.
 
		  512.
 
		  De opdracht om 'n vers te maken, streelde Wouter. Jufvrouw
			 Pieterse en Stoffel hadden zich vergeefs beyverd hun goede
			 meening omtrent zyn talent, te omzwachtelen met geringschatting. De arme jongen
			 schrikte van genoegen, by de ontdekking dat men hem ‘voor iets
			 aanzag.’ Hy had zóó vaak gehoord dat-i eigenlyk niemendal
			 was, en nooit iets worden zou... dat hy nu ter-nauwernood lette op al de
			 pogingen die z'n moeder en broêr in 't werk stelden, om hem te doen
			 gelooven dat de heele commissie eigenlyk een straf was voor z'n onkunde in de
			 namen van bergen. ‘Ja, zei Stoffel: 
		  - Ja, ik kan je verzekeren dat het by my op school niet gebeuren
			 moest... maar nu moet je letten op behoorlyke afwisseling van liggende en
			 staande regels... 
		  - Hè? vroeg Wouter. 
		  - Wel zeker... weet je dat nog niet eens? Heeft meester
			 Pennewip je dat niet geleerd? Of heb je weêr niet opgelet?
			 Kyk... zoo! 
		  En Stoffel wilde voorbeelden bedenken. Maar 't lukte
			 niet. 
		  - Trui, geef me je gezangboek. Kyk, Wouter:
			 hoog, omhoog, het hart naar boven... dat 's liggend, zieje. En: hier
			 beneden is het niet... dat staat, weetje? En dan moet je er wat inbrengen
			 van God... 
		  - Ja, en dat-i wewenaar is, voegde de moeder er by. 
		  - Haar oom... verbeterde Stoffel. En alle regels moeten
			 even lang wezen. 
		  - En je krygt ulevellen... en als je 'r niet meê terecht kunt,
			 zei de moeder, vraag dan maar aan Stoffel. 
		  - Wel zeker, ik zal je telkens zeggen wat rymt. 't Is heel
			 makkelyk... 
		   
		  Wouter had er wel zin in. Hy ging naar de achterkamer, nam
			 een lei, en schreef er op. Maar mooi was 't niet. Ook 
{==211==} {>>pagina-aanduiding<<}
 kon-i maar
			 niet verder komen dan: Een weduwnaar van God... O God, een
			 weduwnaar... 
		  Zou dat nu staan of liggen? dacht-i. De arme jongen beet de tanden
			 slee op z'n grift, en 't grift tot gruis... maar och, 't ging niet. Hy was 'n
			 oogenblik verwaand geweest, en werd daarvoor zwaar gestraft, want nu begon hy
			 te gelooven dat z'n moeder gelyk had, toen ze zeide: ‘dat er van dien
			 jongen nooit iets komen zou.’  
		  Hy vraagde aan Leentje, of zy wist wat liggende en staande
			 regels waren? En daar zy 't ook niet wist, besloot hy ‘morgen eens
			 weêr te probeeren. Misschien zou 't dan beter gaan.’ Dit vond
			 Leentje ook. 
		  - My wel, zei de moeder, maar denk er aan dat je me niet
			 veraffrenteert voor jufvrouw Laps... want ik heb gezeid dat je 't
			 kon... en de man is jarig woensdag over acht dagen... dus veel tyd heb je
			 niet. 
		  Wouter ging naar de aschpoort, zocht het brugje, en begon
			 daar bitter te schreien. 
		  - Ga eens kyken wat dat jongetje scheelt, hoorde hy 'n vrouw zeggen
			 tot een meisje van veertien, zestien jaren, 't kind heeft zeker iets
			 verloren. 
		  - Heb je wat verloren, jonge-heer? 
		  Wouter zag op, en schrikte. Want het was hem of-i dat
			 gelaat herkende. 't Deed hem denken aan Fancy. 
		  - O, nu is alles goed... nu gy daar zyt! Ik heb zoo naar u
			 verlangd... 
		  - Naar my, jonge-heer? 
		  - Ja, ja, ja! Ik wist niet dat ik verlangde... maar nu weet ik het:
			 O, zeg het my toch spoedig... wat staande regels zyn, en hoe ik m'n vers moet
			 maken? 
		  Het meisje, dat met hare moeder waschgoed te bleeken legde op 't
			 gras, keek Wouter gek aan. Ze liep terug naar de moeder, en zei niet te
			 weten wat dat kind mankeerde. Maar dat er iets aan haperde was zeker. 
		  - Hy ziet er uit, of-i geschrokken is, zei ze. 
		  En daarop haalde ze uit 'n klein huisjen in de buurt, wat water dat
			 ze Wouter toereikte in een theekopje. Wouter-zelf begon te
			 begrypen dat-i zich vergist had. Maar er was iets zoo goedaardigs in het
			 voorkomen en in de wyze van doen van 't meisje, dat hy zich tot haar voelde
			 aangetrokken, al heette zy dan maar Femke. Zoo noemde haar de moeder.
			 En bovendien deze naam deed hem denken aan Fancy, dat al veel was.
		  
		  Femke wees Wouter 'n omgekeerd mandje aan, en
			 noodigde hem uit, haar te vertellen wat de oorzaak was van zyn verdriet.
			 
{==212==} {>>pagina-aanduiding<<}
 Wouter deed dit zoo goed hy kon, terwyl moeder en
			 dochter zich bezig-hielden met haar ‘bleek.’  
		  - Misschien kan ik je wel helpen, jonge-heer... zei de
			 moeder, want m'n man heeft 'n aangetrouwden neef die wéwenaar is... 
		  - Ja, jufvrouw... maar de liggende regels? En er moet van God
			 inkomen. 
		  - Precies, jonge-heer. Och, 't is 'n heele historie. Z'n vrouw was
			 m'n mans nicht, weetje, want we zyn roomsch, en ze deed haar geloof goed... leg
			 'n steentjen op die asseldoekies 
			  * Femke, anders
			 waaien ze weg... ja, jonge-heer, 't is 'n heel ding met zoo'n bleek, je heb 'r
			 geen begrip van, zoo'n ding als 't is... nu, ze onderhield haar godsdienst, en
			 daar deed ze goed aan, want - dat zal je ook wel weten, jonge-heer - als 'n
			 mensch z'n godsdienst niet doet, is er niet veel aan, maar hy... trek dat hemd
			 wat na je toe, Femke, de mouw hangt in de sloot... maar hy gaf er niet
			 om, en zei dat 't allemaal gekheid was... maar toen ze stierf, en hy zag hoe ze
			 bediend werd... 't was pater Jansen die 'r bediende, jonge-heer, je zal
			 hem wel kennen... hy loopt altyd met zoo'n zwart stokkie, en raakt er nooit
			 meê aan den grond... 
		  De vrouw zag Wouter vragend aan. De arme jongen zat op 't
			 omgekeerd korfje, met de ellebogen op de knie, en de kin in beide handen. Hy
			 luisterde met open mond, en spande zich in om te begrypen hoe die vertelling
			 zou neêrkomen op verzemaken. Maar van pater Jansen en diens
			 aarde-verachtend stokje had hy nooit gehoord. Dit moest-i bekennen. 
		  - Nu, 't was pater Jansen die 'r bediende. En toen m'n mans
			 neef dat zag... giet niet bezyen, Femke, dan spat er de modder zoo
			 op... ja, toen-i zag dat 'n mensch toch niet sterft als 'n stom beest, toen
			 had-i 'r weet van, en naderhand heeft-i z'n paschen gehouden net als 'n
			 ander... en toen-i verleden jaar z'n been brak, want hy is schilder 
			  †, weetje, toen heeft-i negen weken lang dertien stuivers
			 van de armen gehad... zoodat ik maar zeggen wil dat ik ook 'n wéwenaar
			 in m'n familie heb. En nu moet je opstaan van je mandje, jongeheer, want ik heb
			 't noodig. 
		  Wouter stond haastig op, alsof-i bevreesd was onbescheiden
			 te wezen in 't gebruik maken van de gastvryheid. En de vrouw 
{==213==} {>>pagina-aanduiding<<}
 ging
			 heen, na een ernstige vermaning aan Femke, om goed op de bleek te
			 passen, en haar te roepen als 'r kwaêjongens kwamen. Want dat gebeurde
			 wel eens, zei ze. 
		  - Ben je weêr beter, jonge-heer? vraagde de vriendelyke
			 Femke. 
		  - O ja, antwoordde Wouter, maar ik begryp niet hoe ik dat
			 alles zal te-pas brengen in m'n vers. 
		  Weinig lezers zullen, zonder myn hulp, hier op 't denkbeeld komen,
			 dat Wouter moed noodig had om z'n gebrek aan begrip te erkennen. We
			 zyn zoo gewoon aan 't niet begrypen, dat wy uit traagheid daarin berusten. En
			 't gedurig waarnemen van die berusting in anderen, maakt ons beschaamd over
			 onze stompheid waarmeê wy meenen alleen te staan. Waarlyk, er is moed
			 noodig om alleen dom te wezen, en hierdoor is de wysheid der menigte meestal
			 niets dan commanditair wanbegrip. Laat een schryver, een spreker, een redenaar,
			 die zich verheugde over algemeene toejuiching, den indruk onderzoeken
			 dien z'n arbeid gemaakt heeft op elk individu, dan zal hy meestal ontwaren, dat
			 de algemeene goedkeuring de som is van persoonlyk onverstand, en dat men niet
			 hèm heeft toegejuicht, maar zichzelf een certificaat gegeven van gelyke
			 scherpzinnigheid als men, nog-al gewaagd, in alle anderen veronderstelde. De
			 meeste schryvers, dichters, wysgeeren van naam, hebben daaraan hun roem te
			 danken. 
		  Hoe dit zy, Wouter was oprecht, en zei ronduit aan
			 Femke, dat z'n vers hem nog evenzeer bezwaarde als vroeger. 
		  - Je moet bedenken, dat het rymen moet, Femke, dat alle
			 regels even lang moeten zyn, dat ze moeten liggen en staan... want dat heeft
			 m'n broêr gezegd, die zelf schoolmeester is. 
		  Femke peinsde, en op-eens: 
		  - Ken je latyns? vraagde zy, of Wouter dan geholpen
			 was. 
		  - Ach neen... 
		  - Nu, 't doet er niet toe, riep ze, 't hollandsch staat er naast...
			 ik zal je helpen. Wil je even op de bleek passen? 
		  Wouter beloofde het, en Femke liep naar huis. 
		  Daar naderden een paar jongens die met steenen wierpen.
			 Wouter, in 't diep besef zyner verantwoordelykheid voor de bleek, riep
			 hun toe daarmeê optehouden. Nu werd het erger. Zy naderden, en plaagden
			 onzen kleinen bewaker, door op het waschgoed te loopen. Hy had 'n gevoel of-i
			 Femke-zelf zag mishandelen en vloog dapper op de bleekverstoorders in.
			 Maar hy was de sterkste niet, en alleen tegen twee, zoodat-i waarschynlyk zou
			 bezweken zyn, als niet z'n dame tydig was weêrgekomen. Deze verloste hem,
			 en verjaagde de ondeugende aanvallers. Toen zy zag dat Wouter bloedde
			 aan de lip, gaf ze hem een zoen. Het hart van den knaap tintelde. Zyn ziel
			 groeide op-eenmaal tot 
{==214==} {>>pagina-aanduiding<<}
 ongekende hoogte, hy voelde weêr -
			 voor 't eerst in langen tyd - dat prinselyke waarmeê hy Leentje
			 eens zoo verschrikt had. Z'n oogen flonkerden, en den armen jongen, die
			 zoo-even geen vers wist saemtelymen, doorschoten op-eenmaal de stralen van
			 gevoel, van verbeelding en van moed, die den mensch maken tot dichter. 
		  - O Fancy... Fancy... sterven voor u... sterven
			 met zulk een kus op de lippen! 
		  Het speet hem dat de jongens weg waren. Ja, al waren er tien
			 geweest, hy had lust in ongelyken stryd. 
		  En Femke, die nooit dichterlyke uitboezemingen gehoord had,
			 begreep hem terstond, omdat ze een onbedorven meisje was, en dus in 't bezit
			 van de rouerie, die de Natuur ten bruidschat geeft aan onschuld. Zy
			 voelde Wouter's ridderlykheid, en tevens dat ze een dame was, die
			 ridderlykheid beloonen kon. 
		  - Je bent een lieve, lieve, jongen, zei ze, en greep zyn hoofd met
			 beide handen, en kuste hem weêr, en nog-eens nog-eens... op 'n wyze alsof
			 ze 't meer gedaan had. Wat toch niet waar was. 
		  En nu moest je eens kyken in dit boekje, waarin verzen staan.
			 Misschien zal 't je helpen voor je tante... 
		  - Ze is m'n tante niet, antwoordde Wouter, maar 't boekje
			 wil ik wel zien. 
		  Hy legde 't op de leuning van de brug, en begon te lezen.
			 Femke, grooter dan hy, had den arm om z'n hals geslagen, en wees hem
			 met de andere hand wat bv lezen moest. Een lieve schildery! 
			  *. 
		  - Zie, die regels zyn even lang, zei 't meisje. 
		  - Ach ja... maar ze rymen niet. 
		  En Wouter las: 
		   
			 Allerreinste moeder,  
			 Allerzuiverste moeder,  
			 Ongeschonden moeder,  
			 Onbevlekte moeder, 
{==215==} {>>pagina-aanduiding<<}
 
			 Machtige maagd,  
			 Goedertierene maagd,  
			 Getrouwe maagd,  
			 Geestelyk vat,  
			 Eerwaardig vat,  
			 Schoon vat van devotie,  
			 Geestelyke roos,  
			 Toren van David,  
			 Ivoren toren,  
			 Deur des hemels...  
		  
 
		  - Maar Femke, hoe kan ik dat gebruiken voor myn vers? Ik
			 begryp er niets van. 
		  Nu moet ik erkennen dat Femke-zelf er ook niet veel van
			 begreep. Sedert vier, vyf, jaren las ze dagelyks in dat boekjen, en was altyd
			 tevreden geweest met de maat van haar begrip. Maar nu ze door Wouter's
			 onnoozelheid in morâ gesteld werd, reden te geven van haar geloof,
			 bemerkte zy voor 't eerst dat zy even onwetend was als hy. Zy voelde schaamte
			 hierover, en sloeg 't boekje dicht. 
		  - Maar ken je dan 't geloof niet? vraagde zy, alsof hun
			 beider domheid het gevolg kon zyn van die byzondere omstandigheid. 
		  - Zóó niet, zei Wouter. Ik heb 't anders
			 geleerd. 
		  - Maar je gelooft toch aan Jezus? 
		  - O ja, dat is de zoon van God. Maar ik wist niets van die vaten en
			 torens. Hoort dat by 't geloof? 
		  - Wel zeker! En je kent de Heilige Maagd toch? Dat is
			 Maria. 
		  - Zóó? Maria? Ja, dan weet ik het. 
		  - En 't vagevuur? 
		  - Daar weet ik niet van. 
		  - En de biecht? 
		  - Gut né... 
		  - Maar hoe maak jelui 't dan? 
		  - Hoe meenje dat, Femke? 
		  - Wel... om zalig te worden. 
		  - Ja, dat weet ik niet, antwoordde Wouter. Meenje, om in
			 den hemel te komen? 
		  - Wel zeker. Daarom is 't te doen, en dat kan niet zonder de Heilige
			 maagd, en zonder zoo'n boekje. Wilje dat ik je 't geloof leer, Wouter?
			 Dan komen we samen in den hemel. 
		  Nu, dit wilde Wouter wel. En Femke begon: 
		  - God schiep de wereld...
{==216==} {>>pagina-aanduiding<<}
 
		  - Wat deed hy vóór dien tyd, Femke? 
			  * 
		  - Dat weet ik niet. Maar de menschen zyn slecht geworden door een
			 slang, en toen heeft de Paus de slang vervloekt, want de Paus woont te Rome,
			 weetje. En toen is Jezus gekruizigd, om de menschen weer goed te
			 maken... dat is lang geleden... 
		  - Ja, dat weet ik wel, zei Wouter. Jezus heeft het
			 jaar veranderd. Hy begon met nul by z'n geboorte. 
		  Dit wist Femke weer niet. Zoo vulde de een de wysheid aan
			 van den ander, en Wouter was grootsch dat-i toch ook iets wist van 't
			 geloof, al was het dan volgens Femke 't ware niet. 
		  - Nu, Jezus heeft de menschen weêr goed gemaakt, en
			 als je nu goed bidt uit zoo'n boekje, dan word je zalig. Begryp je 't nu,
			 Wouter? 
		  - Nog niet geheel. Wat is eigenlyk een ivoren toren? 
		  - Wel, dat is zoo'n benaming van de Heilige Maagd. 't Is
			 by-voorbeeld alsof je... pater tegen den pastoor zegt. Daar heb je
			 nu... 
		  Femke zocht een voorbeeld. 
		  ...daar heb je nu je moeder, hoe noem je die? 
		  - Wel... ik zeg: moeder. 
		  - Juist. Maar hoe noemt haar een ander? 
		  - Dan zeggen ze jufvrouw Pieterse. 
		  - Precies. Nu, als men de Heilige Maagd aanspreekt, zegt men: ivoren
			 toren, juist zoo-als men je moeder jufvrouw Pieterse noemt. Als men
			 roept: jufvrouw Pieterse! dan is het, dat ze luisteren zal, en zoo wil
			 ivoren poort zeggen, dat men onder de Heilige Maagd moet doorgaan, om in
			 den hemel te komen. Want daarom is 't te doen. 
		  - Maar Femke, wat is dat toch eigenlyk... een maagd? 
		  Femke kleurde. 
		  - Dat is iemand die nooit een kindje gehad heeft... 
		  - Ik? vroeg Wouter verbaasd. 
		  - Wel neen, malle jongen... 't moet een meisje wezen. 
		  - Ben jy een maagd? 
		  - Wel zeker... 
		  Femke sprak de zuivere waarheid. 
		  - Wel zeker... omdat ik niet getrouwd ben. 
		  - Maar Maria was toch getrouwd... en Jezus was
			 haar kindje. 
		  - Dit is nu juist het heilige van de zaak, antwoordde
			 Femke. En daarom heet ze ivoren poort. Begrypje 't nu,
			 Wouter?
{==217==} {>>pagina-aanduiding<<}
 
		  Wouter begreep het niet. Maar hy vraagde verlof het boekje
			 meê te nemen om er in te studeeren. Dit kon niet, want Femke
			 moest het dagelyks gebruiken, zeide zy, en Wouter berustte hierin met
			 te-meer spoed, omdat-i voor geen schatten oorzaak zou willen zyn, dat er iets
			 bedorven werd aan Femke's zaligheid. Maar Femkenoodigde hem
			 uit, dikwyls weêrtekomen. Ze wilde hem altyd gaarne vertellen wat zy van
			 de zaak wist, en als er iets haperde, zou ze 't aan pastoor Jansen vragen. Dan
			 kon Wouter heel gauw 
			  † zoo knap worden als de beste. 
		  Wouter vertrok, na Femke hartelyk gegroet te
			 hebben. De ontmoeting met dat meisje, dat geheimzinnige boekje, 't zaligworden,
			 zyn gevecht met de bleekverstoorders, alles warde zich dooréén
			 met de gedachte aan 't vers dat-i maken moest. En - zonderling! - ook scheen er
			 verband tusschen dit alles, en zyne droomen van macht en heerlykheid. Dit had
			 hem dan ook weêrhouden van veel vragen en tegenwerpingen, die z'n gezond
			 verstand hem zou hebben in den mond gelegd, by 't kort begrip van
			 Femke's theologie. Hy zou begrepen hebben dat haar weten ver
			 beneden 't zyne stond, maar in zyn onbestuurd gevoel veranderde alles
			 van zin. Thuiskomende bladerde hy in Stoffel's boeken, of daarin ook
			 soms iets te vinden ware van heilige vaten, ivoren torens, of allerzuiverste
			 maagden. Maar, helaas, hy vond niets dan dorre schoolboekjes die over allerlei
			 dingen handelden, maar niet over de zaligheid. Wouter voelde neiging
			 tot zweven, en z'n heele omgeving dwong hem tot kruipen. 
		  Hy had aan Femke gevraagd, wat God deed voor hy de wereld
			 schiep. Deze vraag namelyk had hem sedert lang beziggehouden. Hy kon zich 't
			 niet-zyn niet voorstellen, en het verdroot hem, niet te kunnen
			 doordringen tot de eerste oorzaak der dingen. Telkens als zyn ongeoefend
			 denkvermogen stuitte op 'n onmogelykheid, of afdwaalde op bypaden, bracht hy
		  	zich met in-
{==218==} {>>pagina-aanduiding<<}
spanning  terug tot zyn punt van uitgang, om op-nieuw
			 te beproeven of hy een doortocht vinden kon naar 't ééne
			 onbekende: de oorzaak van het zyn. 
		  - Meester Pennewip heeft 'n vader en eene moeder gehad,
			 zuchtte hy... goed! En de oude heer Pennewip, die spekslager was...
			 zou dàt ook de reden zyn dat Slachterskeesje... neen, ik wil
			 niet afdwalen. Die oude heer Pennewip moet ook 'n vader gehad
			 hebben... en die weer... en die ook... en die weer... ja altyd... maar wie is
			 de eerste Pennewip geweest? En wie zou de varkens geslacht
			 hebben, vóór er spekslagers waren? En wat deden de spekslagers,
			 toen er nog geen varken was? 
		  En waar is 't eerste konyntje van-daan gekomen? En de eerste appel?
			 Of 't eerste pitje? En wat zou er eerst geweest zyn, een appel of 'n pit? 
		  En God? Toen hy aan 't scheppen ging, moest hy toch een wil gehad
			 hebben. Wat deed hy met dien wil, toen er niets was? Ik begryp er niets van, en
			 zou 't toch zoo graag willen weten. 
		  Ja, Wouter wilde zoo graag weten, wat sedert
			 menschen-bestaan gezocht is door alle wysgeeren. 't Was hem niet kwalyk te
			 nemen, dat-i bleef vasthouden aan die kinderlyke neiging om zich een
			 begin te denken. En als veel anderen - ouder, maar niet veel wyzer dan
			 hy - wanhoopte hy niet. Eenmaal zou hy 't weten, dacht-i... 
		  Aan hen die Wouter kinderachtig vinden, moet ik zeggen dat
			 ik hem niet veel dommer vind dan 
			 Plato, 
			 Kant en dezulken. 
		  En voor deze heeren kan geen jeugd worden aangevoerd als
			 verlichtende omstandigheid, terwyl zy zich bovendien voor hun onkunde lieten
			 betalen als-of 't wysheid geweest ware. 
		  Eenmaal zou hy dat alles weten, dacht Wouter. Als-i maar
			 zoo gerust ware geweest over den afloop van 't vers, dat nog altyd niet op
			 stapel stond. Als dàt maar eerst klaar was, meende hy, dan zou hy de
			 eerste oorzaak der dingen ook wel te weten komen. Intusschen droomde hy van
			 Femke, van haar blauwe oogen, van haar vriendelykheid, en van die
			 zachte lippen. En van de stem, waarmeê ze gezegd had: je bent een lieve,
			 lieve jongen... 
		  - Zou zy 't wezen... Omikron? dacht hy. 
		 
		 
		  Een zonderling hoofdstuk, dat echter in nauw verband staat
			 met Wouter's geschiedenis. Mythe en Historie. Waarheid en
			 leugen. De Nederlandsche volksvertegenwoordiging en waarheid. Beminnen, weten,
			 stryden, de hoofdneigingen van individu en mensheid.
 
		  513.
 
		  Zoo droomde 't kind. En by den knaap, als in de ontwikkelingsperiode
			 der mensheid, werkten de krachten van de driedubbele veêr die ons
			 voortdryft, in ééne richting.
{==219==} {>>pagina-aanduiding<<}
 
		  Beminnen, weten, stryden - alles saêmtevatten in:
			 beweging - ziedaar de zielkundige analyse van 't doel dat de jeugd
			 aantrekt, en die tevens eenige opheldering geeft van de Wereldgeschiedenis,
			 vooral uit de tyden die we gewoon zyn duister te noemen, doch die in zekeren
			 zin helderder voor ons oog staan, dan de zoogenaamd-strikthistorische. 
		  Eenmaal aannemende dat niets geheel waar is (1) zal men moeten erkennen, dat zeer dikwyls het naderen tot
			 waarheid lichter valt by 't ontleden eener mythe, dan wanneer men ze zoekt in
			 de opzettelyke leugens der geschiedschryvers. 
		  Maar, ook zonder opzet, de invloeden die leiden tot vervalsching der
			 Geschiedenis, zyn velen. En de kans op verspreiding van geloof aan die
			 onwaarheden is grooter, wanneer ze ons met deurwaardersdeftigheid worden
			 opgedischt als 'n ‘relaas van wedervaren’ dan als ze, zonder
			 aanspraak op letterlyke juistheid, het licht kenbare kleed dragen van
			 kinderlyke of dichterlyke behandeling. Niemand zal, na 't lezen van 
			 Phaedrus of Lafontaine, gelooven dat vossen en raven spreken
			 kunnen, maar wel verkeeren nog altyd velen in den waan, dat 
			 Willem de Zwyger zoo'n byzondere
			 - vader was van een vaderland dat nooit z'n vaderland geweest is. 
		  Zóó opgevat, is er meer waarheid in Genesis
			 dan in de Historie, en wat men leugen zou noemen in beide, is verschoonlyk in
			 de eerste, omdat de dichter niet kon voorzien dat men eenmaal z'n visioenen zou
			 gebruiken als punt van uitgang, om 't menschdom te overvallen met
			 roovers-geweld, en in kluisters te slaan. 't Is waarlyk de schuld niet van den
			 verteller, als de hoorder van z'n versierd verhaal, byzaak aanziet als
			 hoofdzaak (79) of, erger nog, wanneer deze als 'n
			 gebeurd feit aanneemt, wat slechts werd gegeven als spel der verbeelding. 
		  Maar meestal is dit laatste zoo niet. De dichter - in waren zin,
			 natuurlyk: van verzemakers spreek ik niet - de dichter verzamelt en rangschikt
			 bouwstoffen, en hy is slechts maker -
			 ??????? - als de bouwheer die materialen
			 zoekt, uitkiest, byeenbrengt, en op zekere wyze verbindt. Dichter en
			 bouwmeester geven den vorm aan wat er werd verzameld in hun werkplaats,
			 maar de inhoud - zin of ruimte - van beider werk, was niet hun eigendom. Het
			 maakte, lang vóor hen, een deel uit van 't oneindige zyn. 
		  Ja, ja, er is altyd waarheid in poëzie (263) en waar wy ze niet ontdekken, ligt de schuld aan ons.
			 Het is een droogstoppels uitvinding, poëzie te wantrouwen, en om zich te
			 hoeden tegen bedrog, moet men juist zeer voorzichtig zyn met geloofslaan aan
			 proza. De staatsdienaaar, de wysgeer, de filanthroop, de 
{==220==} {>>pagina-aanduiding<<}

			 statisticus, die vreugd noch smart laat doorschynen in betoog of
			 cyfer-opgave... geloof my, zy hebben zoo weinig aanspraak op vertrouwen, als de
			 meest oppervlakkige beschouwer. Gevoel, verbeelding en moed zyn
			 onmisbare dryfveeren ter aansporing van den man die weten wil. En daarom
			 is wysbegeerte één met poëzie. 
		  De waarheid, met al haar eenvoud, is hartelyk, kleurig en beeldryk.
			 De leugen rechtlynig, afgepast en dor. 
		  Ik ben gewoon misverstaan te worden, en zelfs zyn er die meenen dat
			 ik my toeleg op veroorzaken van misverstand. Dit is zoo niet. Integendeel, het
			 doet my leed de gaaf niet te bezitten my begrypelyk te maken voor ieder die my
			 nu leest, maar wel troost ik my met de gedachte dat myn denkbeelden
			 duidelyker voor den geest zullen staan, van wie my later lezen zullen. Er zyn
			 voorwerpen die men niet duidelyk ziet van naby. (122) 
		  Om aantetoonen dat ik gaarne wil begrepen worden, zal ik even
			 stilstaan by de betrekkelyke kans op waarheid in poëzie, en 't gevaar van
			 leugen in proza. 
		  Psuchè nadert den slapenden Amor. Met
			 behoedzamen tred schrydt ze langzaam voort. Er is schroom in haar gang, vrees
			 voor struikelen, angst voor 't bereiken van haar doel. Maar al die terughouding
			 is in stryd met haar blik die de ruimte doorboort, en vlammende tegenspraak
			 uitstraalt tegen de traagheid van hare voeten. Niet voor haar tred schiet de
			 hoog-gehouden lamp haar licht, maar op den Amor. Zyzelf treedt in 't
			 duister. Alleen op 't voorwerp van hare begeerte, kaatsen de stralen terug, die
			 eigenlyk dienen moesten om den weg helder te maken, welken zy heeft afteleggen
			 om dat voorwerp te bereiken. Daaraan denkt Psuchè niet. Ligt er
			 op dien weg een hindernis... zy zal struikelen. Een afgrond... zy stort er in.
			 Als de onbekwame maar harstochtelyke zeeman stuurt ze recht-toe op de haven,
			 onverschillig of er klippen of rotsen liggen tusschen die haven en zyn
			 kiel... 
		  Ze nadert, nadert! En naby den sluimerenden knaap gekomen, wekt ze
			 hem. Door welluidend roepen? Door liefkoozing? Door 'n zucht? Neen. Dat had ze
			 gewild, maar er was een wyde kloof tusschen haar willen en haar durven. Zy
			 meende dat ze den knaap wekken zou... o zeker! Zoo dacht zy, vóor de
			 afstand tusschen zyn liefelyk beeld en haar brandende begeerte was afgelegd.
			 Maar nu? Nu? Naby? Zy schrikt voor het genot van 't bereiken. Ze had kracht om
			 te naderen, maar geen sterkte om te blyven. Uitgeput door 't begeeren, ontzinkt
			 haar de moed die noodig schynt tot het bezit, en geschokt door den tweestryd
			 der keuze tusschen vlucht en genieten, siddert de vermoeide hand die de lamp
			 houdt... Amor ontwaakt door de pyn van de brandwonde...
{==221==} {>>pagina-aanduiding<<}

		  
		  Leugens, zegt Droogstoppel. 
		  Waarheid, waarheid! antwoord ik. Ja waarlyk, zóó is
			 het! Zóó inderdaad ontwaakt de liefde, wakker-gebrand door
			 de pyn die 't gevolg is van de onhandig bestuurde eerste begeerten der
			 stoutmoedige ziel. 
		  Waar blyft uw leugen-proza by die waarheid. o nuchtere koopman, die:
			 elf, tien noemt, of: tien, zeven, of: veel, weinig, of:
			 weinig, alles, naarmate 't u dient in uw geschacher op beurs of in
			 winkel? 
		  Waar blyft daarby uw proza, o statisticus die algemeene
			 welvaart boodschapt, terwyl 't grootste deel uwer medemenschen wegsterft in
			 ontberingen en kommer? 
		  Waar blyft, by die waarheid der mythe, uwe waarheid, o
			 geschiedschryver, die met drogen ernst ons wat vertelt van prins die, van
			 koning zóó, als-of er geen Volk stond onder, naast, boven zoo'n
			 potentaatje? 
		  Waar blyft uw waarheid, o staatsdienaar, die in dorre
			 deftigheid u aanstelt als-of ge inderdaad geloofdet het ‘persoonlyk
			 middelpunt’ te zyn van de mensheid? 
		  Waar blyft uw waarheid, godverkondigers, die winkeltje speelt
			 met vertellingen waaraan gyzelf niet gelooft? 
		  Waar blyft uw waarheid, preêkers, babbelaars,
			 redevoeringhouërs, spreek- praat- redeneer- vertoog- pleit-
			 verhandelkranen, à raison van zooveel woorden in 't uur, van
			 zooveel centen 't woord... gy splitters van gevoel, debitanten van wysheid, in
			 volzinnen groot en klein, by den emmer en by het maatje... waar blyft uw
			 aller waarheid, by den diepen zin die 'r ligt in de dichterverhalen der jonge
			 menschheid? 
		  Ik begryp Genesis niet. Maar zie, eer zou ik geneigd wezen
			 iets aantenemen van de zonderlinge paradys-historie, dan geloof te slaan aan de
			 groote voordeelen die men behalen zal door geld te geven in die
			 ‘bank’ in die ‘maatschappy ter
			 ontginning’ in die ‘levensverzekering’ en
		  	dergelyke. Er is waarheid in den roman van Job, van Tobias, van de
			 Makkabéen - een schoon heldendicht! - maar er is geen waarheid in de
			 redevoeringen van onze Tweede-Kamer. Zoowel daar als in Genesis,
			 worden de feiten verkracht. Maar 't verschil ligt in de bedoeling. De oude
			 dichters brengen tegen hun wil den lezer in dommeling en tot wanbegrip. De
			 hedendaagsche prozaïsten liegen met voordacht, en betalen niet eenmaal het
			 bereiken van hun doel, met de smartelyke inspanning die noodig is tot groote
			 conceptie. Een prozaleugen kost niet veel, ja niets meestal, want men
			 produceert hem gewoonlyk door 'n onthoudend zwygen over de zaak die genoemd had
			 moeten worden. Elk Kamerlid dat, by de behandeling onzer verwarde
			 indische zaken, zwygt van de Havelaars-geschiedenis, is een leugenaar. Elk
			 Kamerlid dat geen woord spreekt over 
{==222==} {>>pagina-aanduiding<<}
 den ellendigen toestand des
			 Volks, is een leugenaar. Elk Kamerlid dat, niet geloovende aan christendom,
			 christelykheid, opstanding, eeuwigheid, godsloon, genade, straf, enz., toch
			 zonder protest de begrootingen laat goedkeuren, waarop millioenen voor die
			 dingen zyn uitgetrokken, is een leugenaar. Elke Koning eindelyk die in
			 troonredenen spreekt van z'n ‘geliefd volk’ en dat Volk maar heel
			 eenvoudig laat bederven en verarmen, is een leugenaar. 
		  Maar ook in zulke dingen ziet men de omtrekken juister op 'n
			 afstand, en om dit besef optewekken, wil ik een paar hoofdstukken vullen met
			 leugens die men nu wel als zoodanig erkennen zal, maar die voor tachtig en
			 minder jaren, werden aangenomen als de offiëele waarheid. Wanneer ik
			 geleefd en geschreven had in dien tyd, zou ik getracht hebben ze te
			 ontmaskeren, als nu. Maar even als thans, zou ik overschreeuwd zyn geworden
			 door 't groot getal dergenen, die - ik moet dit wel gelooven! - belang
			 hebben by 't verdedigen van onwaarheid. 
		  Na alzoo eerst gewezen te hebben op de dorre officiëele leugen
			 der Historie, zal ik, als tegenstelling, terugkomen op de kinderlyke
			 oprechtheid die 'r doorstraalt in de legenden uit de jeugd van ons
			 geslacht, en daarna aantoonen, hoe de knaap Wouter, even als 't
			 kind: Menschdom, werd voortgedreven door 'n driedubbele kracht, door
			 behoefte aan liefde, aan wetenschap en aan stryd. 
		 
		 
		  Eerste hoofdstuk der historische bydragen. 
			  *
 
		  514.
 
		  Willem de Vyfde was een
			 achterneef van den vader des vaderlands, en bekleedde alzoo krachtens zyne
			 geboorte, de eervolle functie van vader. Ik heb hier niets tegen. Maar
			 wat moet ik nu gelooven van dat vaderschap, als ik de Publicatie lees van 16
			 Januari 1795, die door 't ‘Committé revolutionnaire’ van
			 Amsterdam werd aangeplakt? Hier is ze: 
		  BRAAVE STADGENOTEN.
 
uwe
			 medeburgers:
 
Gregrorius
				Cruis.
Samuel Iperusz.
				Wiselius.
Isaac Jan Alexander
				Gogel.
{==223==} {>>pagina-aanduiding<<}
 
Jacob
				Thoen.
Daniël van
				Laer.
Jurian
				Ondorp.
Eduard van der
				Sluis.
P.B.
				Duirvelt.
Joannes Willem van
				Hasselt.
Pierre Jean Baptiste Charles
				van der Aa.
 
Uitmakende uw Committé
			 revolutionnaire, wenschen u met deze omwenteling, Heil en
			 Broederschap.
 
Thans zyt gy door de edelmoedige hulp des
			 Franschen volks, en het gepast gebruik dat gy van uwe eigene krachten gemaakt
			 hebt, vry.
Gy verkrygt daardoor alle uwe Rechten, welke u gewelddadig
			 ontvreemd waren, en waarop gy allen, wie gy ook zyn moogt, een gelyke aanspraak
			 hebt.
 
GY ZYT VRY! GY ZYT GELYK!
 
Uwe
			 overheerschers zyn reeds door ons van hunne posten ontslagen. Zy zyn gevlugt,
			 of schuwen thans het licht!
Opdat nu de noodzakelyke bestiering uwer
			 belangens in deze stad, met de minste verwarring by voorraad zou kunnen
			 voortgaan, tot dat het volk in staat gesteld wordt eene eigene regeringsvorm te
			 kunnen verkiezen, bieden wy u op den voet der vrye Franschen, tot uwe
			 Provisionele Representanten de volgende medeburgers aan - in vertrouwen dat Gy
			 onze ernstige pogingen zult goedkeuren, en verwagten, dat Gy, zo er iemand
			 onder mogt zyn, welke algemeen mishaagt, uwe afkeuring zult te kennen
			 geven.
 
Nicolaas van
				Staphorst, koopman.
Jan
				Pietersse, koopman.
Adrianus Pompeus
				van Leyden.
Guilliemus (sic) 
			 Titsingh, koopman.
Isaac van Eys.
Willem
				van der Vuurst.
Jacob
				Teysset, Junior.
Jan Willem Irhoven van
				Dam, advokaat.
Salomon Bos,
			 winkelier.
George Hendrik de Wilde,
			 koopman.
Hermanus ten Kate,
			 dito.
Karel d'Amour.
Hendrik van Gastrop, advocaat.
Rutger Jan Schimmelpenning (ning: sic)
			 advokaat.
Nicolaas Breukelaar,
			 horologiemaker.
Gerard van de Zoo,
			 cassier.
David van Aken,
			 koopman.
Jacob Luden Hendriks,
			 dito.
Matthys van Maurik.
Jan Goldberg, assuradeur.
Jan van Lang, koopman.
 
Vindt gy,
			 onze medeburgers, dat wy, uit u aller naam, de volmagt 
{==224==} {>>pagina-aanduiding<<}
 van dezen
			 uwen en onzen vertegenwoordigers teekenen? - Om in den naam van 't Volk van
			 Amsteldam, al datgene te verrigten wat de tydsomstandigheden zullen
			 vereischen?
‘Wy wien alleen het algemeene heil ter harte gaat,
			 wenschen u geluk met uwe Provisionele Vertegenwoordigers! Op uwe burgertrouw en
			 Vaderlandsliefde staat makende, verwachten wy dat gy allen zult medewerken om
			 Eensgezindheid, Rust en Orde te helpen handhaven. Weet ook dat de vrye
			 Franschen, onze vrienden, alle ongeregeldheid en mishandeling af keuren... Dat
			 Deugd en Braafheid! dan by ons allen steeds de ordre van dele dag
			 zy.
 
Broederschap.
uit naam van het Committé
			 revolutionnaire,
P.J.B.C. van der
				Aa.
 
Amsteldam, den 19 January
eerste dag der
			 Hollandsche Vryheid. 
		  Wie spraken hier onwaarheid, de ‘medeburgers’ die de
			 heeren en meesters van gister ‘lichtschuwende overheerschers’
			 noemen, of de dominees die den vorigen dag hun god hadden gesmeekt, al die
			 ‘vaderen’ van stad en land genadig te beschermen? 
		  Het is opmerkelyk dat onder al die namen die te Amsterdam werden op
			 den voorgrond gesteld, slechts een - die van Schimmelpenninck - eenige
			 vermaardheid heeft verkregen. Toen, als nu, schynen de middelmatigheden opgeld
			 gedaan te hebben. 
		  Wy willen nu eens een ander stuk inzien. Het is van 20 Januari 1795,
			 en van fransche redactie, maar 't hollandsch staat er naast, als in
		  	Femke's boekje. 't Zou zoo jammer geweest zyn, als de ongeleerde
			 gemeente verstoken ware gebleven van al de waarheden die 't bevat. 
		  Amsteldam, den 1e van Pluviose van 't 3e jaar van de eene en
			 onverdeelbare Fransche Republiek.
 
de vertegenwoordigers van
			 't fransche volk, gezonden by de legers van 't noorden, en van sambre en
			 maas.
 
aan 't
 
BATAAFSCHE
			 VOLK.
 
De Dwingelandy tegen de vryheid der Volken
			 saêmgespannen, kondigde ons den Oorlog aan, en ondernam ons te
			 onderdrukken.
‘Een weêrspannige stadhouder (un statthouder
			 rebelle) had zig meester gemaakt van Uw Gouvernement. Hy trad in de
			 goddelooze vereeniging der Dwingelanden, en vormde met hun het zinnelooze
			 besluit van een groot Volk onder te brengen.
‘Uw bloed, uwe schatten,
			 wierden verkwist tot deze misdadige onderneeming.
{==225==} {>>pagina-aanduiding<<}
 
‘'t
			 Lot der wapenen heeft aan de Regtvaardigheid van onze zaak beantwoord, en onze
			 overwinnende legers zyn op uw grondgebied getrokken.
‘Bataven, wy
			 konden niet denken, dat gylieden tot dit gruwelyk bestaan medepligtig waart.
			 Onze vyanden zyn ook de uwen.
‘Het bloed der Stichters van de
			 Republiek der vereenigde Provintiën vloeit nog in uwe aderen, en in 't
			 midden der gruwelen des Oorlogs hielden wy niet op, Ulieden aantemerken als
			 onze vrienden en bondgenooten.
‘'t Is op dien voet dat wy thans in 't
			 midden van U zyn. Wy brengen geen schrik, maar 't vertrouwen.
‘'t Is
			 maar weinig jaren geleden dat een trotsch Overwinnaar U wetten voorschreef. Wy
			 geven U de vryheid weder.
‘Wy komen niet by U om U onder 't juk te
			 brengen; de Fransche natie zal uwe onafhankelykheid eerbiedigen. De legers van
			 de Fransche Republiek zullen de strengste krygstucht oeffenen.
‘Alle
			 baldadigheden, alle buitensporigheden tegen de Inwoonders, zullen strenglyk
			 gestraft worden.
‘De veiligheid van personen en goederen zal worden
			 gehandhaafd.
‘De vrye godsdienstoeffening zal ongestoord
			 blyven.
‘De wetten, gewoontens, en gebruiken zullen vooralsnog
			 gehandhaafd worden.
‘Het Bataafsche volk, gebruik makende van zyn
			 oppergezag, zal alleen kunnen veranderen of verbeteren de Inrigting van zyne
			 Regeering.
 
Gillet.
Bellegarde.
J.B.
			 Lacoste.
Joubert.
Portier, (de
			 l'Oise.) 
		  Maar, zegt men misschien, dit was Fransche-Republiek's
			 waarheid. Een hollandsche Publicatie van 3 Februari 1795 drukt het zegel
			 op de ideën van den dag. Daarby worden te-niet gedaan alle sedert de
			 laatste acht jaren tegen de patriotten geslagen vonnissen in zake van
			 staatkundig geloof. De aanhef is aldus: 
		  VRYHEID. GELYKHEID.
			 BROEDERSCHAP.
 
Publicatie.
 
Alzo door
			 de inkomst der Fransche troupes in den lande van Holland, het volk van Holland
			 bevryd is geworden van de slaverny, waaronder hetzelve door het meer en meer
			 voortkruipend wetteloos gezag van den stadhouder, reeds voor den jare 1787
			 heimelyk gebragt was, en welke vooral in dat jaar door het geweldadig middel
			 van Pruissischen Legermacht opentlyk, ten behoeve van den geweezen stadhouder
			 Willem de Vyfden en de zynen ten troon gevoerd is geweest en zig
			 daarop tot aan den tyde van deeze gelukkige Omwending van Zaaken gehandhaafd
			 heeft, met Onderdrukking en Verongelyking van een meenigte Ingezeetenen van den
			 Lande van Holland, waare liefhebbers van haar Vaderland, die om Woorden,
			 Advysen, Daaden in zig zelve niet misdaadig, maar op zyn ergst genomen alleen
			 voortgesprooten uit een verschil van gevoelens over de bepalingen van het
			 destyds stadhouderlyk gezag, 
{==226==} {>>pagina-aanduiding<<}
 op Regterlyke vonnissen, alsmede
			 door zogenaamde politique Uitzettingen, van hunne Vuur- en haardsteeden, en van
			 hunne Vrouw en Kinderen afgescheurd, en uit hunne kostwinningen verjaagd; aan
			 armoede en allerhande ellende en ongemak overgeleverd zyn geweest... enz. 
		  Ja, enz.! want het ding is zeer lankdradig, en 't schynt dat
			 de officieele redactie van die dagen weinig toegaf aan wat we nu te lezen
			 krygen uit den Haag. 
		  In een stuk van 4 Maart 95 wordt geklaagd: ‘dat eenige
			 kwalykgezinde of door kwaadwilligen misleyde Ingezetenen’ de orde storen
			 door 't vertoonen van Oranje-teekenen, het aanheffen van oproerkreten, en 't
			 verspreiden van valsche berichten. Ja, die ‘kwaadwilligen’ vergaten
			 zich zoo vèr, dat ze zelfs durfden doelen op een tegen-omwenteling. En,
			 staat er, zulke ‘wanordres’ kunnen niet gedoogd worden... 
		  Natuurlyk, wie baas is, wil baas blyven, en wat daartegen strydt is
			 uit den booze. In deze Publicatie, die ik hier niet mag invoegen, omdat ze te
			 lang is, wordt het roepen van ‘oranje-boven’ bedreigd met
			 ‘strenge geesseling en daarop volgende gevangenis van vyf jaren, en
			 daarnà bannissement uit deze provincie.’  
		  Zoo'n geesseling duurt maar weinige minuten. Die straf kan dus
			 toegepast zyn. Maar vyf jaar gevangenis? En daarnà
			 bannissement? Och, de waarheid van 4 Maart 95 duurde zoo lang niet,
			 evenmin als de waarheid geduurd had, die weinige dagen vroeger op 't kussen
			 zat. Welgezinden...kwalykgezinden... die woorden veranderen
			 telkens van beteekenis. Vandaag was Oranje-boven een klaar bewys van
			 diepe verdorvenheid. Morgen zou men infaam zyn door Oranje-beneden. Want
			 men meene niet, dat er by zulke gelegenheden slechts spraak is van
			 politieke verdeeldheid. O neen, in de Publicatie die ik aanhaalde,
			 worden de andersdenkenden flinkweg: misdadigen genoemd. 
		  Ook zou 't verkeerd wezen, te gelooven dat alleen de Patriotten het
			 privilegie hadden van lankdradige publicaties, en van 't oordeel over deugd of
			 ondeugd. Maar toch heerscht er een andere geest in de staatsstukken van den
			 Oranje-kant. Men ziet dat de opstellers gewoon waren aan bureau-werk, en beter
			 den officiëelen leugentoon wisten aantenemen. In de meeste
			 publicatiën van die zyde wordt vermaand om toch niet, uit overdreven yver
			 voor de belangen van het huis van Oranje, de andersdenkenden te beleedigen of
			 te mishandelen. Er moest uit die stukken, door een glimp van inschikkelykheid,
			 blyken dat de prinsgezinden 't sterkst waren, wat toch niet waar was. Want in
			 '87 moesten de Pruissen hun te-hulp komen, en in '95 lagen ze onder. De
			 patriotten liegen brutaal en plomp, als menschen die voor 't eerst liegen. De
		  	orangisten spreken bedaarde fatsoenlyke ministeriëele on-
{==227==} {>>pagina-aanduiding<<}
waarheid.
			  De patriot liegt als een boer. De orangist als 'n kommies. De
			 stadhuiswoorden van de stadhouderlyke party rieken naar de kanselary. Die der
			 patriotten naar winkel en werkplaats. Maar, beschouwd op den afstand van
			 zeventig, tachtig jaren, wekt aan beide zyden de taal die toen de
			 officiëele waarheid heette te verkondigen, onze diepe verachting. 
		  Het spreekt vanzelf, dat er twee Nederlandsche goden waren in die
			 dagen. Eén die de Pruissen in 't land hielp, en 
			 Willem den V op den zetel,
			 één die dezen zetel omwierp en aan de Franschen den weg wees over
			 de rivieren. Later daagden er meer goden op. Er was er een die Louis Napoleon beschermde. Deze god maakte plaats
			 voor den: dieu des armées van den Keizer, die weer op zyn beurt
			 het veld van Leipzig en Waterloo moest ruimen aan de
			 privaat-goden van Rusland, Pruissen, Engeland, Nederland, Reuss-Schleitz,
			 Katzenellebogen, enz. 
		  Maar we zyn nog zoo ver niet. Wy zyn in volle republiek, en ik zal
			 voortgaan met het aanhalen van eenige uittreksels uit de staatsstukken dier
			 dagen. De kommentaar blyft grootendeels overgelaten aan den scherpzinnigen
			 lezer. 
		  Proclamatie der provisionele Repraesentanten van het volk van
			 Holland. 4 Maart '95
 
...Dat sedert den jare 1787 tot het
			 tydstip toe, dat de Fransche wapenen door het zigtbaar bestel der goddelyke
			 Voorzienigheid begunstigd, het volk van Nederland in staat hebben gesteld om
			 aan het vorig willekeurig bestier een einde te maken... 
		  Hoe rymt die vroomheid met de vroomheid van twintig jaren vroeger,
			 of twintig jaar daarna? Streed die god onder fransche vlag? Onder
			 bataafsche-republieksvlag? Was hy orangist? Dominees, gy die u aanmatigt iets
			 te weten van dien god, gy die u een bezoldigd beroep maakt van 't verkondigen
			 zyner begeerte, zegt gylieden my eens: wanneer loogt ge? Loogt ge in den
			 Oranjetyd? In den patriottentyd? In den franschen tyd? Of loogt ge na Waterloo?
			 Diende uw god in 't leger van de Pruissen, toen ze Wilhelmine kwamen
			 wreken in '87, of was hy in dienst der Franschen van '95? Zyn wy republikeinsch
			 geworden mèt god, of tégen god? Werden wy Fransch, Bataafsch,
			 weer Fransch, en Nederlandsch eindelyk, mèt uwen god of tègen
			 uwen god? Komt, antwoordt eens, dominees! 
		  Ik heb recht tot die vragen. Want zie, in een andere Proclamatie van
			 die dagen lees ik weer dat god republikein was, en toch had Prins
			 Willem hem, weinige jaren vroeger, tot volbloed orangist benoemd. En
			 zóó werd hy ook gekwalificeerd door professer 
			 Oosterzee, in November 1863. Er
			 moet een eind komen aan 
{==228==} {>>pagina-aanduiding<<}
 die weifelende gods-politiek. Dat gedurig
			 veranderen van party schaadt aan z'n reputatie. Men zou 't zelfs kwalyk nemen
			 in een minister, die toch nog 'n soort van vrybrief schynt te hebben tot
			 karakterloosheid. 
		  Ik lees in de Proclamatie die ik hier bedoelde, dat ‘de zoo
			 heuchelyke ommezwaai der zaaken in deze landen, duidelyk door de Goddelyke
			 Voorzienigheid is bestuurd’ en iets dergelyks is er te vinden in alle
			 stukken van dien tyd. De ‘Staaten Generaal der Vereenigde
			 Nederlanden’ vertellen - onder aanroeping van God, altyd - dat het vorig
			 bestuur onder de prinsen van Oranje, beneden kritiek was. Ik vraag, hoe 't
			 kwam, dat die patriotische god dat dan niet vroeger had verbeterd? Het komt me
			 voor, dat men er iets aan hebben moest, met zoo'n god gealliëerd te zyn,
			 en dat de geloovers niet zoo zeker van hun zaak zyn als ze voorgeven. Altans ze
			 halen er hun bondgenoot eerst dan by, als de boêl verknoeid is. God is
			 een soort van wonderdokter, die geroepen wordt als de fatsoenlyke geneesheer
			 den patient heeft opgegeven. ‘Baat het niet, 't schaadt toch niet’
			 zegt het volk, en ondanks alle vrome praat bewyst het z'n ongeloof, door
			 eerst dàn van god te speken, als de verstandige middelen tot herstel zyn
			 uitgeput (pag. 387, III.) 
		  Ja, 't Oranjebestuur was heel slecht geweest, zeiden de
			 ‘Staaten Generaal’ en zy verklaarden daarom dat de regten van
			 den mensch onbestaanbaar waren met het handhaven der ‘persoon of
			 van het huys des Princen van Orange’ in de minste waardigheid. 
		  Wat 'n geluk voor dien ‘prince’ en dat
			 ‘huys’ dat zy een eigen god hadden, die hun later al die
			 waardigheden - en meer - zou teruggeven, met behulp van Wellington, 
			 Blucher, en nog een paar
			 heeren. 
		  Er wordt in die Proclamatie van uitsluiting, veel gesproken over de
			 ‘Regten van den mensch.’ Misschien zal ik eenmaal dat stuk
			 in z'n geheel uitgeven, en wie dan klagen mocht, na de lezing niet veel wyzer
			 te zyn geworden omtrent menschenrecht, verwys ik naar het doel waarmede ik deze
			 stukken behandel: de aantooning namelyk hoe men ten-allen-tyde frazen
			 heeft gegeven voor iets degelyks. Dit nu zal elk lezer erkennen by 't in-zien
			 der documenten uit de tyden onzer grootouders, maar niet zoo duidelyk blykt
			 deze waarheid by 't beoordeelen der zaken die naderby zyn. De staatsstukken van
			 onzen tyd zullen eenmaal worden ontleed van verre, en dan zal er blyken
			 of wy zooveel verstandiger waren dan 't voorgeslacht. Ik beweer dat byv. de
			 relazen der Kamerzittingen van onze dagen, aanleiding geven tot dieper
			 schaamte, dan de dolste Publicatie van '95. Ik noemde de patriotsche leugens
		  	boersch en grof... welnu, de haagsche on-
{==229==} {>>pagina-aanduiding<<}
waarheden van
			 tegenwoordig, zyn nietig, klein, subtiel. In '95 heerschte de vermetelheid der
			 onkunde, thans hebben wy met lafhartige middelmatigheid te doen. Men durfde
			 vroeger leugens verkondigen. In onze dagen heeft men den moed niet tot het
			 zeggen van de waarheid. En wat talent aangaat... och, dat zal wel nagenoeg
			 hetzelfde zyn. 
		   
		  Alweder blykt er kort na de revolutie, dat de god die Nederland
			 hielp omwentelen, moeite had zich in z'n nieuwe politieke positie staande te
			 houden. Althans ik vind in een stuk van de Amsterdamsche Regeering (6 April
			 1795) een premie uitgeloofd van ‘drie Duizend Guldens van twintig
			 stuivers Hollands ieder’ aan dengeen die zal weten te vertellen: wie
			 ‘laatstleden woensdag, den 1n April, op verschillende wyzen een
			 beginsel van oproer heeft aan den dag gelegd.’  
		  Die onbekende oproer-beginselaars worden ‘kwalykgezinden en
			 onverlaaten‘ genoemd, en de ‘naam of naamen van aanbrenger of
			 aanbrengers zullen worden gesecreteerd.’ Nu, dit was lief van de
			 Amsterdamsche Regeering. Er ligt iets aandoenlyks in die vertrouwelykheid
			 tusschen 't stadsbestuur dat ƒ 3000 wil cadeau geven aan 'n gemeen sujet,
			 en den ‘braaven’ burger die geld verdient door 't verklikken van
			 den medeburger die 't eerst Oranje boven had geroepen. 
		  De stad moet ryk geweest zyn, meent ge, dat zy zoo hoogen prys kon
			 betalen voor zoo'n leelyke dienst? O neen, de stad was niet ryk. Vier weken
			 vroeger had zy de negotiatie opengesteld eener vrywillige leening van acht
			 millioen. Daarin staat uitdrukkelyk dat deze som binnen eene maand moest
			 gestort zyn, op poene van gedwongen heffing. 
		  't Geld was dus schaars. Maar er was genoeg in kas, om bespieding en
			 verraad te betalen. Welk 'n zedelykheid! 
		   
		  In de proclamatie van 1 Juni 1795 wordt gedecreteerd dat de
			 provisioneele Representanten van Holland ‘op Woensdag den 17n
			 Juny, zich en corps zullen begeeven naar eene openbaare plaats, om den God
			 van Hemel en Aarde te danken voor zyne Zegeningen aan dit vrygeworden
			 Gemeenebest beweezen.’  
		   
		  Weêr durf ik dat stuk niet in z'n geheel geven, omdat het te
			 lang is. Een paar uittreksels: 
		  Wierden onder het voorig bestuur onze keetens vaster gesmeed door
			 eene Alliantie met dat trotsch Engelsch Gouvernement, het-welk steeds
			 ondankbaar was aan den edelmoedigen, zoo dikwerf door deeze Republicq aan de
			 Britsche natie verleenden bijstand,
{==230==} {>>pagina-aanduiding<<}
 en hetwelk overal de vrijheid
			 als hare mededingster vervolgt; door eene Alliantie waarbij men de belangens
			 van eenige weinigen en niet van de natie had in het oog gehouden, gelijk de
			 rampzalige gevolgen, helaas! van rondom deeze verschrikkelijke waarheid
			 bevestigen: thans is onze vrijheid bevestigd door een verbond hetwelk naar de
			 belangens der twee Volken berekend is, en welks daarstelling, zonder eenige
			 vreemde tusschenkomst, van Gouvernement tot Gouvernement het verheven kenmerk
			 van broederschap heeft gedragen, waarbij de Alliantien der Koningen zoo koud
			 zijn. Dat volk is onze bondgenoot geworden, hetwelk immer getoond heeft ons
			 gemeenebest te beminnen, en na zelf zijn ketens verbroken te hebben, ons het
			 ijzeren juk heeft helpen afwerpen; in één woord dat groot volk
			 bij hetwelk uit eene onwrikbare vrijheidsliefde die voortreffelijke daden zijn
			 gebooren, voor welker glans de oogen van Slaven schemeren, en die voor hen
			 fabelen en hersenschimmen zijn. Gij weet het, volk van Holland, toen de
			 Franschen hunne ketens verbraken, wierden die welke wij droegen, ons ligter, en
			 bij ieder hunner voorspoeden, was het of wij in het land der slavernij een
			 zuiverder lucht inademden.
Ook deden de namen van vrijheid en gelijkheid
			 welke onder hen weergalmden, welras de vorige Bestierderen, die zoo klein in
			 hunne gewaande grootheid waren, verbleeken, en ras, gedienstig, aan den wenk
			 van eenen stadhouder die meester van zijne meesters wilde zijn, en wiens
			 heerschzucht, gevoed door eene trotsche vrouw, hem naauwer verbond aan vreemde
			 hoven dan aan 't Vaderland dat hem voedde, riepen zij ontsteld: te Wapen, te
			 Wapen, laat ons mede tegen dat volk opstaan hetwelk zoo stout is, vrij te
			 willen zijn; laat ons mede die weêrspannigen helpen vernielen, eer het
			 verschrikkelijk licht dat zij verspreiden ook henendringe door de donkere
			 sluier welke onze misdadige staatkunde voor het oog des Volks
			 bedekt.’
Maar de God die onze Vader, niet onze tyran is... 
		  Nu ja, die god schynt patriot geweest te zyn. Wat verder zeggen de
			 heeren Representanten, dat de verjaagde stadhouder: 
		  in een leugenachtig manifest zijn looze staatkunde bedekte onder
			 het masker van groote trouw, regtvaardigheid en maatschappelijke orde, en
			 trachtte met bloemen den weg te bedekken, waarlangs men het volk tot den
			 afgrond leidde... 
		  ...het is in den mond der republikeinen dat de waarheid, van waar
			 zy ook moge verbannen zijn, haar laatste schuilplaats zou moeten vinden...
		  
		  Deze heele Proclamatie is zeer gezwollen, en toont aan dat de
			 patriotten hadden omgezien naar mannen van ‘talent,’ naar
			 ‘schryvers,’ naar stukkenmakers’. 
		  Grappig is de klacht tegen 't vorig bestuur, dat het ‘den
			 eerdienst van God tot een staatkundig spel verlaagde.’ 
{==231==} {>>pagina-aanduiding<<}
 
		  ...met verontwaardiging en smart zagen wij Hem bij zoodanige en
			 andere gelegenheden (nam.: by dank- en bededagen) van den predikstoel
			 als een wreker, of als een weldadig Vader aan het oog des volks vertoonen, naar
			 gelang der oogmerken welke bereikt moesten worden, ja uit deeze zelfde Raadzaal
			 (in den Haag) zoodanige ongerijmde schilderij van hem opgehangen, dat
			 indien dezelve waarheid gehad hadden (sic ‘gehad’) de
			 deugdzame vaderlander tot niets minder zou gebragt geweest zijn, dan tot den
			 verschrikkelyken wensch, dat die dus afschilderde God, niet bestaan mogt.
			 (‘afschilderde’ sic.) 
		  Verre van die brave Patriotten zulke snoodheid! Neen, God mocht niet
			 meêdoen. God moest neutraal blyven. God was buiten spel, constitutioneel,
			 onschendbaar... precies als 'n koning. En om daarvan een voorbeeld te geven,
			 bepalen de representanten dat ze ‘aanstaanden Woensdag’ in 't
			 publiek dien God zullen bedanken voor 't genotene, en ‘nieuwe Zegeningen
			 van zyne liefde voor dit Gemeenebest afsmeeken.’  
		  Ik heb nog vergeten te zeggen dat er in dit staatsstuk wordt
			 verzekerd dat: 
		  de naam: Vrijheid, na den naam van God, in dit land de meest
			 gekende, en de meest geëerbiedigde zal zijn, en als de voornaamste schat,
			 meer genoemd zal worden dan die van vader, zoon en echtgenoot. 
		  De styl der leugenstukken van dien tyd werd met den dag, bloemiger,
			 kunstiger. De mannen van ‘talent’ kwamen voor den dag, en raakten
			 in dienst van stad en land. Of, juister misschien, de mannen van 't schootsvel
			 begonnen vertrouwd te worden met de pen. Er schynt vraag geweest te zyn naar
			 frazen. In een proclamatie der Amsterdamsche regeering van 13 Juni,
			 wordt gesproken van ‘het wimpelvoerend Y,’ en over
			 ‘de deugd die bloozen zou, als 't volk zich overgaf aan wangedrag,
			 zedeloosheid of - let op den climax - onbescheid.’  
		  Het Amsterdamsch bestuur schryft zelfs voor, hoe men zich kleeden
			 moet: 
		  Bevallige tooij, door nette eenvouwigheid, dat cieraad van onze
			 vaders en moeders, bestuurd, zal de zoonen en dochteren der vrijheid op het
			 heerlijkst onderscheiden van die Slaaven en Slavinnen, welke welëer door
			 hunnen opschik voor den Oranjen Afgod, zich zelven en de menschheid
			 ontëerden. 
		  Ik begryp niet recht, hoe dan die vaders en moeders - de
			 ‘slaaven en slavinnen’ die zich toch altyd gekleed hadden naar
			 modeplaatjes uit den tyd der slaverny - hun ‘tooy’ hadden
{==232==} {>>pagina-aanduiding<<}
 kunnen ‘besturen door nette eenvouwigheid.’ Men
			 ziet, het talent der officiëele frazen-leveranciers liet te wenschen
			 over. 
		  Maar ze leerden vlytig aan. Als staal volgt hier een prachtig stuk.
			 De kommies die 't gemaakt heeft, was prévôt of
			 maître d'armes op de pen. Ik erken echter dat de man
			 heden-ten-dage niet zou kunnen voldoen. Er zyn nieuwe bottes
			 uitgevonden. In 1796 loog men door versiering, tegenwoordig door afleiding.
			 Toen maakte men a tot: AAAaAAA... tot 'n soort van klankguirlande. Nu spreekt
			 men de a uit, als: b of x, en zet er een droog gezicht by.
			 Er was minder scherpzinnigheid noodig, om de stukken van '95 en '96
			 terugtebrengen tot de wezenlyke onwaarde, dan thans om allerlei doorgravings-
			 en spoorwegknoeiery te ontdekken in gedesävoueerd
			 ‘liberalisme’ en om te weten dat het woord kadaster 
			  * eigenlyk beduidt:
			 bedrog, mishandeling, afpersing, roof en moord. Tegen den tyd dat ons
			 geslacht zal geleerd hebben de licentiae politicae der haagsche heeren
			 te vertalen in wat waarheid... och, ‘de olifant, de koning, of zyzelf
			 zullen dan wel dood zyn.’ En er zyn buitenplaatsen waar men rusten
			 kan. 
		  VRIJHEID, GELIJKHEID,
			 BROEDERSCHAP.
 
proclamatie.
 
Gecommitteerden
			 van het Provintiaal Bestuur van Holland. Aan de Burgerij der Stad
			 Amsterdam;
 
Heil en Broederschap!
Het aanzienlijk, het
			 magtig Amsterdam, die schoone Paerel aan Neêrlandsch Kroon - die steun
			 van 's Lands Welvaert, Vermogen en Vrijheid, heeft binnen zijne muuren
			 noodlottige gebeurtenissen gezien, die zijnen roem bevlekken, de pijlers van
			 zijnen welvaart hebben doen schudden, en het Hart van den waaren Vaderlander
			 van weedom doen krimpen. - Eerbied voor het gezag, ontzag voor de Wet, bedaarde
			 zucht voor het gemeen belang, en ondergeschiktheid aan het oordeel en beleid
			 van een 
{==233==} {>>pagina-aanduiding<<}
 verlichten Raad, door het Volk verkoozen, en met de macht
			 des Volks bekleed, hebben plaats gemaakt voor het toomeloos hollen van ziedende
			 driften, van heiligschennend oproer, van raazende muitzucht. - Binnen deze
			 muuren van het agtste waereldwonder is het Heiligdom der Wet handdadig
			 aangevallen, en de Majesteit des Volks opentlijk en geweldig geschonden, de Wet
			 verkracht en het Recht vertrapt geworden. - Baldaadigen overweldigden den Zetel
			 der Wetgeving: daar Burgertrouw of Burgermoed scheenen te faalen: En de
			 overweldígde Arm der Gerechtigheid zeeg, ontzenuwd en moedeloos, met een
			 gebrooken Zwaard op het verscheurde Wetboek neder!
Amstels Burgeren! erkent
			 aan dit akelig Tafreel, door nachttoortsen verlicht, de gevaaren van uwen
			 toestand! uwe Raden en Rechters, aan de woede ontkomen, bragten radeloos en met
			 bevende lippen dien kommerlijken toestand in den Vaderlijken schoot der
			 Hoogstgeconstitueerde Macht van Holland; Zij kwamen dien met gegronde en
			 bittere klachten vertrouwelijk schetsen, en lieten aan Haar de middelen over,
			 om 's Lands belang in Amsterdam te redden.
Die Vergadering, verbaasd en
			 ontzet, en gloeiende van verontwaardiging, bloosde van schaamte over de
			 bedreeve spoorloosheden, voor de Eer van den Patriottischen Naam: -
			 Handhaafster van Wet en Recht, gevoelde Zij al het gewicht van haaren Plicht;
			 Zij beloofde herstel en bescherming, besloot en werkte; Zij benoemde ons uit
			 haar midden, om haare bevelen uit te voeren; en Wij, getrouw aan de
			 verplichting, ons door het Volk van Holland in onze benoeming opgedragen, en
			 bij onzen gedaanen Eed erkend en beloofd, mogten ons aan dezen
			 hoogstonaangenamen, ja, gevaarlijken last niet onttrekken.
De Vergadering
			 voorzag in onze veiligheid, door ons de middelen in handen te stellen, welken
			 hare bevelen kracht konden geven: met het gezag des gantschen Volks bekleed,
			 vermogten wij onze Persoonen aan geene beledigingen bloot stellen, waardoor de
			 Oppermacht des Volks zou geschonden zijn geworden: Neen, wij konden ons niet
			 waagen te midden in het oproer! Hoe! zouden wij zonder bescherming verschenen
			 zijn in eene regeringloze Stad, daar de Wet gehoond en zonder bescherming
			 gebleven was! - Burgers! beantwoordt dit zelven: - wij kwamen, ja omstuwd met
			 eene gewapende macht, en onze voorhoeden waren reeds binnen uwe poorten, niet
			 met den trotsch van Dwingelanden, of om Medeburgers te onderdrukken; maar om de
			 Wet te doen spreeken, en onverlaaten te doen bukken voor den algemeenen wil;
			 uwe verbijstering stelde U buiten staat, om dit onderscheid te gevoelen; - de
			 opstand binnen uwe muuren bleef in kracht, en uwe overmande Raad zond
			 bezendingen, om ons den optocht te doen staaken: hunne krachtigste
			 beweegredenen waren de sterkste bewijzen van een nieuwe schuld, en een (te
			 recht verdagt) voorgeven van hersteld gezag; maar zij schilderden ons met
			 ontzettende trekken het onberaaden opzet van een geweldadige tegenstand, die
			 ijsselykheden ten gevolge konden hebben.
Voorstanders van de Eene en
			 Onverdeelbare Republiek erkenden dan niet eens de werkelijke Eenheid van
			 Holland; in eene 
{==234==} {>>pagina-aanduiding<<}
 enkele Gemeente zou tegenstand geboden zijn aan
			 de Troupes van het geheele Bataafsche Volk! - men waagde het, deeze onderneming
			 te rangschikken bij die van eenen 
			 Willem den 2den, en van eenen 
			 Ferdinand van
				Brunswijk.
Misleide Burgers! is dit uwe verlichting, wat zal dan uwe
			 vrijheid zijn? - waandet gij uwe vrijheid te verdedigen, door misdadigen te
			 beschermen?
Genoeg, wij deinsden terug op het enkel denkbeeld van
			 onschuldig, van verbijsterd Burgerbloed te doen stroomen, en, daar geen gevaar
			 ons konde keeren, werden wij door uw belang ontwapend: wij mochten, wij wilden
			 U op dezen toets niet stellen, die de nagedachtenis dezer gebeurtenis in de
			 geschiedenissen zou gebrandtekend, en mogelijk uwen welvaart den hartäder
			 afgestooken hebben.
Ziet daar, Burgers! genoeg, om ons gedrag te
			 beoordeelen, en U te doen gevoelen, wat gij van ons te wagten hebt: wij komen
			 nu ongewapend tot U, om onzen Last te volbrengen, onder de toevallige
			 beveiliging van eene onzijdige macht, die de rust en orde verzeekerd: wij komen
			 uwe Wetgeving herstellen in haare Eer en Gezag, het Recht in werking brengen
			 tegen de schuldigen, en uwe rust voor het vervolg te verzeekeren; En, zo wij
			 ons in het onderzoek van het gebeurde mengen, zal het zijn, om te zekerder de
			 Wet tegen den verleider te wenden, en de misleide werktuigen te
			 spaaren.
Amstels Burgers! keert dan weder onder de Wet, beschermt als
			 voorheen, het Publiek gezag, en bedaart de gisting der gemoederen; - Laat rust,
			 orde en veiligheid onder U heerschen, als weleer; Laaten dezen uwen
			 vrijheidsboom omringen, omdat onder zijne schaduw, welvaart en vermogen tot U
			 wederkeeren, en de bezorgde vreemdeling, gerust op de soliditeit van uwe Beurs,
			 en op de zekerheid van uwe Bank, gewaarborgd door de Hollandsche trouw, niet
			 aarzele, zijne schatten in uwen schoot te blijven storten: Zoo gaat het den
			 Koopman, en dan ook den Arbeidzaamen, wel! En, zo gij moedig de wapenen
			 aangrijpt, zo zij het dan, ter verdediging van Vaderland en Vrijheid, en tot
			 handhaving der Wet: En Amsterdam is, als weleer, het Cieraad van Nederland, het
			 Puikjuweel der Steden.
 
Amsterdam, den 28 Mey 1796, het
			 Tweede Jaar der Bataafsche Vrijheid
 
M. Temminck.
Ads.
				Hartevelt.
R. van den
				Bosch.
D. van Aken
				Hendz.
J. de Jongh van
				Heedikhuyzen.
C.J. van
				Brakel.
C. van
				Foreest. 
		  Is dit niet een prachtig stuk? Is 't niet een kostbare bydrage tot
			 'n verzameling van officiëele effectleugens? Bedenk, lezer, dat zoo'n vod
			 toch eenmaal met quasi-ernst is afgekondigd, en dat
{==235==} {>>pagina-aanduiding<<}
 het
			 hier-en-daar door een welwillend burger met wezenlyken ernst gelezen is. Is 't
			 niet verdrietig? 
		 
		 
		  Tweede hoofdstuk vol officiëele leugens.
 
		  515.
 
		  By 't bladeren in de staatsstukken van vroeger tyd, staan we
			 verbaasd over de onnoozelheid waarmede onze grootouders zich lieten bedriegen.
			 Overal klank voor waarheid. En 't heeft inderdaad zyn nut daarop te wyzen, om
			 te bewerken dat eenmaal onze kleinkinderen ons voor iets minder dom mogen
			 aanzien, dan wy nu wel genoodzaakt zyn het voorgeslacht te doen. 
		  Er liggen vele stukken voor my, waarin het burleske om den voorrang
			 strydt met onbeschaamdheid. Wie zou 't byv. gelooven, dat in 1811, by
			 gelegenheid van den verjaardag van Napoleon, de geestdrift te Batavia
			 zoo groot was, dat de Gouverneur-Generaal Janssens de ingezetenen moest uitnoodigen niet
			 te illumineeren, wyl al te veel Keizersgezindheid den prys der olie te hoog
			 zou opvoeren? Dit belet niet, dat dezelfde Janssenskort daarna Java
			 overgaf aan de Engelschen. De datum van officiëele geestdrift en
			 illuminatiewoede moet toen op eenmaal veranderd zyn. 
		  Iets vroeger voelde de hardvochtigste mensch zich gedrongen een
			 traan te wyden aan de angsten van den maarschalk 
			 Daendels, die op den
			 ‘2n van herfstmaand 1810’ niet wist wie baas was, en of
			 men dus geestdriftig moest wezen of niet, en zoo ja, voor wien? Op dien dag
			 namelyk was 
			 Lodewyk jarig, en reeds den
			 8n Augustus te-voren was er officiëele last gegeven tot
			 geestdrift. 
		  Dat was makkelyk geweest. Maar zie, tusschen 8 Augustus en 2
			 September waaiden er geruchten over, dat de ‘dierbare’ persoon van
			 den ‘beminden’ koning, geen koning meer was, en dus ook geen
			 dierbare persoon meer. Men mompelde van abdicatie, van inlyving by
			 Frankryk, enz. Op wiens gezondheid moest nu de brave maarschalk drinken? Welke
			 persoon was nu dierbaar? Welke vorst bemind? Och, die arme
			 Daendels! 
		  Ziehier het verslag uit de officiëele Bataviasche Courant van 7
			 September 1810, en men bewondere den bekwamen man die ‘kool en
			 geit’ wist te sparen, zoo goed als een moderne domine. 
		  Batavia, den 2n van Herfstmaand
			 1810:
 
De dag van heden was voor ons een dag van bijzondere
			 vreugde: de geboortedag van onzen geliefden Koning werd statig gevierd,
			 ingevolge der bepalingen bij besluit van Zijnen Excellentie, den Maarschalk en
			 Gouverneur Generaal, van den 8sten van Oogstmaand voorgeschreven, en in ons No.
			 33 medegedeeld.
{==236==} {>>pagina-aanduiding<<}
 
Na gehoudene groote parade, ontving Zijne
			 Excellentie de gelukwenschingen van de Hooge Regering, van het gansche korps-
			 Land- en Zee-officieren, van alle de Collegiën en verdere Ambtenaren, als
			 mede van eenige Regenten der Jakkatrasche bovenlanden, van de officieren der
			 Burgerij, van de Kapiteins en Luitenants der Chinezen, en van den Majoor en
			 verdere Officieren der Mooren, welke allen op het zeerst de blijken van hunne
			 verkleefdheid aan den dierbaren persoon van Zijne Majesteit, onzen beminden
			 Koning, en Hoogstdeszelfs Doorluchtig huis, aan den dag gelegd hebben.
Bij
			 den openbaren Eeredienst van heden is de bijzonderheid van den dag ook
			 pligtschuldig aangedacht (Sic): Voor een langgerekt genoegelijk leven en
			 de voorspoedigste regering van den verjarenden Koning, werd in de Hervormde
			 Kerk, door Professor 
			 Ross, eene hartelijke en ernstige
			 voorbidding gedaan, en is in de Roomsch Catholieke kerk met veel plegtigheid
			 het Te Deum gezongen geworden.
Des avonds gaf Zijne Excellentie een
			 prachtig soupé en bal waar bij twee honderd personen aanwezig waren. De
			 volgende gezondheden zijn bij die plegtige gelegenheid door Zijne Excellentie
			 ingesteld, en met enthusiasme gedronken: 
		  1. Zijne Majesteit, de Koning van Holland, onze Heer en
			 Meester, aan ons allen even hartelijk dierbaar, hetzij Hoogst dezelve blijve
			 onze Souverein, dan wel de Kroon van Holland mogte verwisseld hebben tegen den
			 Troon van een aanzienlijker gewest en gelukkiger klimaat. 
		  Men lette op de regels die ik onderstreep, en bewondere
			 Daendel's vinding. 
		  2. De Keizer 
			 Napoleon de Groote, ons mede even
			 dierbaar als broeder van onzen Koning, of als onze aanstaande
			 Souverein. 
		  3. Het verdere huis der Napoleons. 
		  Alles even hartelyk dierbaar alzoo. De koning die 't
			 smokkelen begunstigde, en de man van 't continentaal stelsel. De nieuwe keizer,
			 en de oude prefect. Is 't niet walgelyk? 
		   
		  Als eervolle uitzondering op de cant dier dagen, citeer ik 't
			 stuk, waarin Lodewyk afstand doet van den troon. Het is waardig en
			 eenvoudig. 
		  Amsterdam, den 3den van
			 Hooimaand.
 
Lodewyk Napoleon, door de gratie Gods en
			 de Constitutie des Koningrijks, Koning van Holland, Connétable van
			 Frankrijk.
Allen den genen, die deze tegenwoordige zullen zien of hooren
			 lezen, Salut.
{==237==} {>>pagina-aanduiding<<}
 
Hollanders! Daar ik overtuigd ben, dat niets
			 meer voor uw belang of uwe welvaart door mij kan worden uitgewerkt, maar
			 integendeel mij zelven aanmerke als een' hinderpaal, welke den goeden wil en
			 beöogingen van mijnen broeder jegens dit land kon stremmen, heb ik mijnen
			 rang en Konînklijke waardigheid afgestaan ten behoeve van mijnen oudsten
			 zoon Napoleon Lodewyk, en zijnen broeder Prins 
			 Karel Napoleon.
Hare
			 Majesteit de Koningin, van regstwege volgens de Constitutie Regente van het
			 Koningrijk zijnde, zoo zal, tot Hare aankomst, het Regentschap in handen zijn
			 van den Raad der Ministers.
Hollanders! nimmer zal ik een zoo goed en
			 deugdzaam,volk, als gijlieden zijt, vergeten. Mijne laatste zorg zoo wel als
			 mijne laatste zucht zullen zijn voor uw geluk. Terwijl ik u verlate, kan ik u
			 niet genoeg aanbevelen, de Militaire en Civiele Beambten van Frankrijk
			 wèl te ontvangen. Dit is het eenige middel om Zijne Majesteit den
			 Keizer, van wien uw lot, dat van uwe kinderen en dat van uw geheel land
			 afhangt, genoegen te geven. En daar nu kwaadwilligheid en laster mij niet
			 langer kunnen bereiken, ten minste voor zoo verre tot u betrekking heeft, heb
			 ik de wel gegronde hoop, dat gij eindelijk eene belooning zult vinden voor alle
			 uwe opofferingen, en voor alle uwe grootmoedige standvastigheid. - Gegeven te
			 Haarlem, den 1sten van Hooimaand 1810.
 
Lodewyk Napoleon. 
		  Den 20sten Februari 1811 was 
			 Daendels verlost van den
			 tweestryd. Wy lezen in de Bataviasche Courant van dien datum: 
		  Eindelijk zagen wij hier, na zoo lang verstek, uit het vaderland
			 zelve 's Lands oorlogsbrik de Claudius Civilis onder bevel van den
			 Opper-Luitenant ter zee 
			 George Alexander Pool, den 17n
			 dezer ter reede aangekomen, afgezonden met de stellige tijding der gewigtige
			 staatsgebeurtenis, waardoor ons dierbaar vaderland met het groote Fransche
			 Keizerrijk is vereenigd geworden. Des anderen daags gaf Zijne Excellentie de
			 Gouverneur-Generaal Daendels des avonds een aanzienlijk festijn voor
			 130 personen, waar het eerst ter eere en op de gezondheid van onzen nieuwen
			 Souverein, Zijne Majesteit den Keizer Napoleon, plegtig werd
			 gedronken. 
		  Er lag sarkasme in de keus van 't vaartuig dat deze tyding naar
			 Indië overbracht. De Claudius Civilis, de Bataaf by uitnemendheid,
			 moest komen vertellen dat z'n bataafsche nazaten Franschen waren geworden.
			 Zonderling klinkt bovendien het woord ‘dierbaar vaderland’ in een
			 mededeeling die, weinige regels verder, den feestdronk vermeldt op den man die
			 dat dierbare vaderland had ingeslikt. Woorden, frazen, leugens! 
			Het proces-verbaal der plechtige aankondiging van die gebeur-
{==238==} {>>pagina-aanduiding<<}
tenis
			  in Indië, is weer te lang om hier in z'n geheel te worden
			 meêgedeeld. Maar 't is jammer, want daarin komen zonderlinge
			 beschouwingen voor. Onder anderen zegt Daendels: 
		  dat het door ons als eene bijzondere beschikking des Allerhoogsten,
			 in wiens handen het lot der volken is, moet worden aangemerkt, dat het Zijne
			 Majesteit den Keizer en Koning goedgunstig behaagd heeft, een oog van
			 medelijden op ons land te vestigen, en Holland een gedeelte te doen uitmaken
			 van die groote natie, welke een ieder over hare daden in verbaasdheid en
			 verwondering houdt opgetogen, van welk belangrijk evènement wij de
			 heilzaamste gevolgen, zoo voor Holland zelve als voor deze Kolonie, met
			 vertrouwen op de vaderlijke zorgen van Hoogstged. Zijne Majesteit onzen
			 tegenwoordigen Souverein te gemoet zien. 
		  Men weet hoe 
			 Marie Anderson in de
			 Dageraad zich uitliet over nationaliteit. Heeft ze niet volkomen
			 recht? Is er één woord te vuil, om zooveel vuiligheid naar
			 behooren te karakteriseeren? 
		   
		  Onder de regelingen die 'n gevolg waren van den nieuwen stand van
			 zaken, behoorde ook: 
		  Om, in stede van de, bij de op den 24 van sprokkelmaand 1807,
			 gearresteerde order van voorbidding in de respectieve kerken van Indië,
			 vermelde Hoogste Magten in het Moederland, bij den openbaren eeredienst van
			 alle Kerkgenootschappen hier te Lande, van nu voortaan te doen voorbidden voor
			 H.K.K.M. den Keizer en Keizerin der Franschen, en de verdere Keizerlijke
			 familie. 
		  Dus ‘God’ kwam er weêr by te-pas. De vergadering
			 waarin Daendels zich mir nichts dir nichts ontsloeg van den eed
			 aan Louis gedaan, zonder achtteslaan op de dynastieke rechten van diens zoon,
			 was dan ook heel fatsoenlyk geopend met een gebed. 
		  De fransch-hollandsche generaal 
			 Janssens liet zich in 1811, door
			 z'n kommiezen in den mond leggen: 
		  ‘dat de naam- en geboortedag van onzen doorluchtigen
			 Souverein, den grooten keizer Napoleon, door de geheele uitgestrektheid
			 van het magtigste en luisterrijkste rijk der aarde, met geestdrift gevierd
			 wordt, en dat ieder gevoelt hoe men bij het vereeren van zijn Souverein, te
			 gelijk hulde doet aan den grootsten der Stervelingen.’  
		  De soort van menschen die zulke dingen by elkaêr liegen, maakt
			 nu memoriën van budgets-toelichting, troonredenen, leading
			 articles over vryarbeid, kultuurstelsel en kadaster, ministeriëele
			 speeches... 't één zooveel waard als 't ander. Ook graven ze
			 Holland door, zoo smal mogelyk. En ze vervalschen de stukken die 
{==239==} {>>pagina-aanduiding<<}

			 men voorlegt aan de Kamer, zoo onbeschaamd mogelyk. En ze houden de ministers
			 op 't kussen, zoo lang mogelyk. En ze bedriegen 't Volk, zoo brutaal mogelyk.
			 En 't Volk dat niet lezen kan verdraagt dat alles, zoo lamlendig
			 mogelyk. 
		  Kort na die grootsten der stervelingen-parodie, vinden wy 't
			 reeds aangehaald verzoek van Janssens, om toch niet te illumineeren,
			 wyl de olie te duur zou worden... zóó groot was 't enthousiasme!
			 Wy willen hopen dat het gelukt zy, zich zonder illuminatie van al dien
			 geestdrift te ontlasten. 't Moet om te stikken geweest zyn. 
		  Of heeft men z'n drift van geest, en z'n olie, opgespaard tot weinig
			 jaren later, toen die dingen noodig waren voor den souvereinen vorst? Toen was
		  	weer die groote Napoleon een slecht sujet geworden. Niemand bad voor hem, en er
			 waren geen Gouvernements Publicatiën meer noodig, om de olie te beschermen
			 tegen al te gloeiend enthousiasme. Het tydvak van 1815 tot 1825 is ryk aan
			 voorbeelden van publieke leugens. Na Waterloo vertelden de deftige schryvers
			 van den dag, dat ‘die Corsicaansche tyran volstrekt geen genie was, en
			 dat het tot dien tyd toe maar zoo scheen... omdat-i aan den drank was
			 verslaafd.’ Er was namelyk in z'n reiskoets die buitgemaakt werd op
			 den weg van Belle-Alliance, een flesch rum gevonden. Zie
			 de Vaderlandsche Letteroefeningen van die dagen. Neerlands god had dus
			 eigenlyk zoolang geworsteld met den god van Jamaïca. 
		  En, als slotstaaltje, twee regels die ik vond in de Euphonia,
			 een Tydschrift geredigeerd door domine 
			 Decker Zimmerman, met
			 collaboratie van Jufvrouw Petronella
				Moens: 
		   
			 ‘Hoe maakt het Bonaparte? Goed!  
			 Hij vreet laurieren, en zuipt bloed.’   
		  
 
		  Wie 't leelyk vindt, verwys ik naar de Christelyke redactie van dat
			 tydschrift, een der deftigste in het tweede decennium onzer eeuw. 't Is vol
			 goddienery en geloof, dat spreekt vanzelf. 
		 
		 
		  Derde hoofdstuk vol professorale en professioneele
			 leugens.
 
		  516.
 
		  Een jaar geleden vierde men het halve eeuwfeest van Nederlands
			 Herstelling, zoo-als men dat noemt. Wat er eigenlyk hersteld is, weet ik niet.
			 Maar wie 't precies weten wil, koope 't bekende boekje van 
			 van der Palm. Daarin zal wel
			 haarfyn worden uitgelegd welke zegeningen Nederland overstelpten in 1813. Er
			 zyn daarvan onlangs duizende exemplaren verkocht, en ik - 
{==240==} {>>pagina-aanduiding<<}
 die 't
			 niet heb gelezen - vertrouw dat m'n lezers het kennen. 't Is zoo
			 ‘mooi’ zegt men. Wel mogelyk. Ik weet dat van der Palm
			 handig was, want ik herinner me hoe hy de straf van de slang in 't paradys wist
			 te doen rymen met Genesis I, waar van kruipende dieren wordt gesproken.
			 Er was gevraagd hoe 't kruipen een straf kon zijn, daar er toch reeds gekropen
			 was vóór de zonde? 
		  - Lees voor kruipen: wriemelen, voor kruipend gedierte:
			 wriemelend gedierte... en de zaak is gezond, zegt de uitleggende
			 professer. 
		  Men zie z'n aanteekeningen op den bybel. 
		  Die man zou aan 't volk vertellen wie God is! 
		   
		  Nu, 't schynt dat men juist geen appels hoeft gegeten te hebben van
			 'n verboden boom, om vertrouwd te zyn met de wormbeweging die kruipen heet.
			 Altans van der Palm, de deftige redenaar by uitnemendheid, dezelfde
			 van der Palm, die weinig jaren later Nederlands herstel zou
			 gedenkstukken, werd in 1808 belast met het leveren en uitspreken der
			 openingsrede by 't verjaarfeest der Orde van de Unie. 
		  Het ding ‘wriemelt’ van bombast, onnatuur,
			 flikvlooiery... en leugen. Ik zal er een paar staaltjes van meêdeelen,
			 doch houd de meesten myner aanmerkingen terug. De lezer make die zelf, en
			 verachte met my den man, die z'n slappen rug zoo diep wist te buigen om 'n
			 kruimpjen optevangen van de tafel der koninklyke gunst. Laat ons betreuren dat
			 hy niet aanving met het slot, waar-i heel komedianterig zegt: dat het
			 ‘snikken hem belet voorttegaan.’ Wat 'n geluk dat die behoefte aan
			 snikken hem eerst aangreep toen 't uit was! Men ziet dit meer by
			 officiëele redenaars. Het schynt een voorwaarde hunner benoeming te wezen,
			 dat ze hun snikken weten te plaatsen waar 't te-pas komt. 
		  Hoe zou 't een redenaar gemaakt hebben, die geen kinderen had
			 verloren by de ramp van Leiden? Altyd doorgesproken? 
		  Zoo is er zegen by ongeluk, als men z'n smart maar goed weet te
			 gebruiken. Van der Palm, de professioneele leugenaar,
			 ‘verwriemelde’ de nagedachtenis van z'n verloren kind tot 'n
			 gedenkstuk van walgelyke vleiery, en sausde het leugenoffer dat-i bracht aan de
			 goden van den dag, met de tranen van z'n verbryzeld hart. 
		  Louis kan tevreden geweest zyn. 
		  Of deze later, in z'n afzondering, het andere
			 ‘gedenkstuk’ heeft gelezen? Dr. Wap zal 't wel weten, die hem daar bezocht heeft.
			 Een onttroonde Koning moet een smartelyken indruk hebben van de
			 mensheid...
{==241==} {>>pagina-aanduiding<<}
 
		  Welnu, in April 1808 was Lodewyk nog niet onttroond, en de
			 man kan toen nog naïf genoeg geweest zyn, om met aandoening te luisteren
			 naar de praatjes van den professer. Deze begon dan met de verklaring: dat
			 Louis ‘de Koninklyke Order der Unie had toegeheiligd aan
			 alles wat groot, goed en edel is’ en op dien onëenvoudigen bluf
			 volgt: ‘dat deze eenvoudige spreuk, even als de oud-hollandsche aard,
			 onder een nederig voorkomen de verhevenste gevoelens uitdrukt.’  
		  Wat verder verhaalt hy dat: ‘wij - de Hollanders
			 namelyk - eenmaal onze redding, ons herstel, aan Louis Napoleon
			 zullen te danken hebben.’  
		  Dit nu is niet geschied, zoover ik weet. Maar van der Palm
			 - bedacht op 'n uitweg, voor 't geval dat z'n profetie eens falen mocht - maakt
			 een conditie. Die red- en herstelgeschiedenis zal plaats vinden, als... als...
			 raad eens, lezer. 
		  ‘Als het de almagtige voorzienigheid behaagt, ons bestaan te
			 doen voortduren.’  
		  Kyk, dat is prachtig gezegd voor een officiëelen
			 wèlspreker. De zieke zal in leven blyven, als-i niet sterft. We zullen
			 gered worden, als we niet vergaan. En dat conditioneele redden zou uitgevoerd
			 worden door Louis! 
		  ‘Liefde tot het vaderland is de eerste van alle burgerlijke
			 deugden; want uit haar vloeijen alle andere deugden voort.’  
		  Dan is van der Palm wel heel deugdeloos geweest, hij die in
			 deze zelfde speech vrij ònvaderlands den vreemdeling flikvlooit,
			 en diens ‘grooten broeder,’ door wien 't ‘vaderland’
			 weldra zou worden ingepakt. Maar ook vóór de inlyving, was 't
			 niet zot - neen, huichelachtig! - in den hybridischen toestand onder
			 Louis, van een vaderland te spreken? 
		  De slimme ‘redenaar’ schijnt dit te hebben ingezien, en
			 hy ‘dekt’ zich, door iets verder, waar-i weêr hoog opgeeft
			 van die gloeiende liefde voor dat vaderland, heel jezuitiesch daartusschen te
			 smokkelen: 
		  ‘Ik bedoel niet liefde tot eenig staatkundig stelsel, maar
			 liefde voor onzen vaderlandschen grond.’  
		  Nu weet men wat onze professer bedoelt met vaderlandsliefde. Die
			 aandoening is hem een soort van modderzucht, moerasliefde,
			 vuilwaterdronkenschap, onverschillig of die modder bebloed is, of er slangen
		  	baas-spelen in die moerassen, en of dat vuile wa-
{==242==} {>>pagina-aanduiding<<}
ter ongezond is.
			 Volgens van der Palm, kunnen hier Laplanders ons de wet stellen... 't
			 doet er niet toe: het land blyft ons dierbaar water. De Russen mogen komen, en
			 ons de zegeningen meedeelen van den knoet... 't doet er niet toe: 't blyft
			 van der Palm's dierbare modder. De eerste de beste geweldenaar moge
			 ons den voet op den nek zetten, ons onze vrouwen en kinderen afnemen, ons
			 vertrappen, berooven, vermoorden ‘zoodat de weeke grond hygt onder 't
			 wigt van wee!’... het doet er niet toe: die met bloed gedrenkte grond
			 blyft het geliefd moeras van van der Palm en consorten. 
		  Ook behalve myn afschuw van vaderlandsliefde in anderen zin, moet ik
			 betuigen verwonderd te zyn geweest over die uitlegging van dat ellendig woord.
			 Hy zegt dat: ‘liefde tot het vaderland - d.i. in zyn mond, die
			 ongeneeslyke moddermanie - niet onderscheiden is van de heilige,
			 natuurlijke, onuitroeibare liefde voor eigen kroost.’  
		  Wat zoo'n redenaar al rare dingen zeggen kan! Eilieve, dan moet ik
			 terstond een ridderorde hebben voor vaderlandsliefde, omdat ik veel van m'n
			 jongens houd. En hoe maken 't dan de menschen die geen kinderen hebben, met
			 hùn vaderlandsliefde? Een advertentie in de courant: ‘heden werd
			 ik vaderlandslievend’ zou dan beduiden dat je vrouw bevallen was? Wat
			 drommel, dan wordt elke baker staatsraad, en elke vroedvrouw minister. 
		  Hoe gelukkig dat ik maar een eenvoudig mensch ben, en geen betaalde
			 lofredenaar. Want zie, als ik dat alles vroeger had geweten - en geloofd! - dan
			 zou ik verzuimd hebben myn kinderen lief te hebben, ik die myn vaderland...
			 niet byzonder hoogstel. Ik meende vroeger, waarachtig ter-goeder-trouw, dat die
			 twee dingen volstrekt niet in verband stonden. 
		   
		  Van der Palm geeft in z'n walgelyk stuk de necrologie van
			 veertien stuks ‘ridders’ die in den loop van dat jaar - of sedert
			 de stichting, dit weet ik niet - ontvallen waren aan de Orde. Al die heeren
			 waren voorbeelden van deugd, dapperheid, edelmoedigheid, frans-hollandsche
			 vaderlandsliefde, enz., enz. Jammer dat de namen van byna al die helden nu, na
			 slechts vyftig jaar, glad vergeten zyn. Of van der Palm heeft gelogen
			 - en juist het bewys dáárvan lever ik door deze redeneering -
			 òf dat vaderland is 'n zeer ondankbaar vaderland geweest. Ik zal u een
			 staal toonen, lezer, en ik laat u de keus in 't dilemma: 
		  Maar waarom moet ik hier aan U.M. het smartelijk verlies van
			 één harer Groot-Officieren, dat van dien dapperen en edelen N.N.
			 herinneren. Door U.M. met het Groot-Kruis dezer Orde
{==243==} {>>pagina-aanduiding<<}
 versierd, en
			 met een der aanzienlijkste eereposten begiftigd, ja, 't geen onëindig meer
			 zegt, met uwe achting, Sire, met uw vertrouwen, en met uwe vriendschap
			 verëerd, was hij een zegen voor het nieuwe Vaderland, door hem aangenomen,
			 gelijk hij dat zijner geboorte tot sieraad en luister verstrekte.
Maar
			 welke zijner deugden of verdiensten zal ik het eerst vermelden, om aan zijne
			 nagedachtenis regt te doen. Zal ik hem met mijne verbeelding volgen, daar hij
			 als krijgsman naauwelijks de loopbaan der wapenen intreedt, of hij ziet zijn
			 moed, zijn beleid, zijn standvastigheid met de heerlijkste uitkomsten bekroond!
			 Zal ik hem vergezellen, daar hij in Marengo's velden Frankrijks schoonste
			 zegepraal door zijn bloed en wonden helpt bevechten? Of daar hij, na den vrede,
			 welks verbreeking aan Europa zoo vele rampen berokkende, in Amerika's
			 afgelegene oorden, eene hem toevertrouwde Volkplanting met onbezweken
			 heldhaftigheid verdedigt? Met een handvol volks biedt hij het hoofd aan een
			 tienmaal magtiger vijand: geene herhaalde bloedige stormen brengen zijn gevoel
			 van pligt en eer aan het wankelen: schoon elk zijner brave manschap meer dan
			 dubbel gewroken valt, ziet hij nogtans zijne kleine bende verminderen en
			 smelten, maar weigert zich aan zijnen vijand te onderwerpen. Het noodlot zelf
			 eerbiedigt zijne standvastigheid: door de overmagt verplet, is zijne nederlaag
			 aan eene zegepraal gelijk, en de verbaasde Overwinnaar zelf doet hulde aan
			 zijne meerderheid! Of zal ik zijne regtvaardigheid, zijne wijsheid, zijne
			 zachtzinnigheid naar waarde pogen te roemen! niet slechts in zijnen rijperen
			 ouderdom, in kalme tijden, maar ook in die dagen, toen Frankrijks naam bijkans
			 op hetzelfde oogenblik het afgrijzen en de bewondering des wereldronds was; ook
			 daar aan den dag gelegd, waar de hitte der geestvervoering, de onrustige
			 gemoederen deed gisten en koken; doch wier woede of door zijn verstandig beleid
			 werd afgekeerd, of door zijne innemende zeden bedaard, of door zijne onwrikbare
			 vastheid van geest beteugeld. Zal ik eindelijk de grootheid, de openhartigheid,
			 de edelmoedigheid zijns karakters malen, die in alle zijne betrekkingen, en
			 zelfs in den dagelijkschen omgang, hem ieders eerbied, achting en liefde deden
			 verwerven? Doch wie is er, wiens hart niet gaarne instemt met de gevoelvolle
			 lofspraak van allen, die hem kenden, die met de tranen van zijne bedrukte
			 vrienden, van zijne troostelooze echtgenoote, niet gaarne zijne tranen
			 vermengt! Sire, dat in lengte van dagen geene verliezen, gelijk dit, het hart
			 van U.M. doen bloeden! Dat de bescherming der Eeuwige Voorzienigheid, over
			 Haar uitgestrekt, ook allen, die de zuilen van Haren Troon zijn, met Haar
			 beveilige. 
		  Men ziet, ik heb den naam opengelaten. Als die man zoo'n feniks was,
			 moet men hem kennen, dunkt me. Welnu, dat pronkmodel van volkomenheid, die
			 sublime N.N., heette... Nogues. Kent ge hem? Ik niet. 
		  Maar let op de gevatheid van den redenaar. Kon hy z'n tractement als
		  	officiëele vleier beter verdienen, dan door zoo uitte-
{==244==} {>>pagina-aanduiding<<}
weiden 
			 over iemand die de gunsteling van Louis blykt geweest te zyn? C'est
			 le sublime du genre. En hy brengt die taal voor den dag, weinige
			 oogenblikken voor hy van plan is te ‘snikken over 't verlies van z'n
			 eigen kinderen.’ De ellendeling wist de tranen die hy straks zou noodig
			 hebben, binnen te houden, tot hy ontlast was van den honig dien hij te leveren
			 had, en léverde con amore! 
		  Als ik aan god geloofde, zou ik godslastering vinden in van der
			 Palm's vleitaal. Maar omdat ik, liever dan voor een god, party trek voor
			 het goede, noem ik hem schuldig aan laster van 't edelste dat in ons is,
			 aan verkrachting van den adel des gemoeds. 
		  Ik ben misselyk van den professer en z'n speech, en sluit dit
			 hoofdstuk, iederen lezer uitnoodigende de speeches van onzen tyd te toetsen aan
			 de opmerkingen die ik over vorige dagen ten-beste gaf, want helaas
			 ‘dat alles is alzoo gebleven tot op dezen dag!’  
		 
		 
		  Waarheid in legende.
 
		  517.
 
		  ‘Kinderen zeggen de waarheid.’ Deze uitspraak is van
			 volle toepassing op het menschelyk geslacht, welks algemeene geschiedenis het
			 best kan worden voorgesteld als één groot Faustdrama. De eerste
			 mensch - dat is: het menschdom in z'n eerste aandoening van zelfbewustzyn -
			 wilde weten. Faust, zich opdringende dat hy man was na 't
			 doorloopen der kinderschool van allerlei logiën, wilde
			 weten. En ook de kleine Wouter, onbewust ontwakend uit den
			 slaap zyner eerste jaren, wilde weten. Wat Adam meende te
			 plukken van een boom, wat Faust dacht te vernemen van
			 Mephisto, onze kleine jongen zou 't vragen aan Femke, aan
			 pater Janssen... om 't even. Er was dorst naar kennis. Die dorst moest
			 gelescht worden, onverschillig aan welke bron. 
		  Maar er is meer dat aandryft tot beweging. Onze zeden hebben een
			 gemaakten afschuw uitgevonden tegen geslachtsdrift, en zy veroorlooven eerder
			 een opgedrongen leugen, dan 'n wysgeerige waarheid, die niet
			 ‘fatsoenlyk’ wezen zou. Wie echter z'n ‘fatsoen’
			 zoekt in de waarheid, erkent dat hysterische aandoening ten-allen-tyde
			 een hoofdrol speelde in de Geschiedenis van menschdom en menschen. Men lette op
			 den phallus-dienst, op 't aanbidden van 't scheppend beginsel, op de
			 liefde-maaltyden der eerste Christenen, op 't smachtend vereeren van den lieven
			 Jezus door de nonnen, van de - altyd schoone en altyd
			 jeugdige - Maagd Maria door de monniken. Overal ziet men dat de
			 zucht 
{==245==} {>>pagina-aanduiding<<}
 tot liefhebben, tot aanhechten, tot éénzyn,
			 een hoofdrol speelt, ook waar de vertooners-zelf slechts onbewust de werktuigen
			 zyn van die neiging. Als de man de vrouw niet had liefgehad, zou
			 't paradys-gebod niet overtreden zyn. De hoogdravende wenschen van
			 Faust, kwamen neêr op 'n nog-al platte
			 liefdesgeschiedenis. Wouter verwarde zyn hemelsche Fancy met
			 de ordinaire Femke. 
		  De zucht tot weten en kennen van den knaap, van den
			 allerlei-dingen-doctor die met al z'n geleerdheid een kind was, en eindelyk van
			 dat allerdomste kind dat in Azië voor duizende eeuwen tot bewustzyn raakte
			 van zichzelf, vloeiden in-een met die andere hoofdvoorwaarde van ons bestaan:
			 met liefde. 
		  Kennen, beminnen... nog ontbrak er iets! Indien er voldaan ware aan
			 de zucht naar wetenschap, zou er verzadiging ontstaan zyn, en de knaap, de
			 geleerde, de mensheid, ware tot stilstand geraakt. 
		  Dit mocht niet. Of juister - want het zou schynen, als-of er iets
			 bepaald was: opdat wy bestaan zouden. Er is geen: opdat,
			 alles is: omdat - juister is het te zeggen: dat wy er niet wezen
			 zouden, als we niet door de eigenschappen van ons zyn, werden gedwongen
			 tot voortbestaan. Wanneer de individu - en dit geldt omtrent ons gansch
			 geslacht - verzadigd wezen kon van kennis, ware die verzadiging een doodvonnis.
			 Zoo ook met liefde, met begeerte tot toenadering, onverschillig of ze zich
			 openbaart in een zucht, in 't schenken eener bloem, in 't beklimmen van een
			 venster, in 't opsporen van een noorder doortocht naar Indië, in 't
			 bespieden ter grondstof van een centraal-zon, of in 't verplaatsen onzer
			 verbeelding naar zoogenaamd hooger sfeer van boven-natuurkunde... overal is
			 juist die brandende begeerte tot éénzyn met het onbekende, de
			 oorzaak onzer beweging, dat is: van ons bestaan. Het spreekt dus vanzelf
			 dat dit bestaan vernietigt werd, wanneer het bereiken van 't doel mogelyk ware.
			 En deze onmogelykheid stelt alzoo de derde soort van kracht daar, die ons
			 instand houdt: opstand tegen het verbod, behoefte aan stryd. 
		  Dit wist Mephisto. Dit voelde de dichter van
			 Genesis. En dit weet ik, die getracht heb de bitterheid te schetsen
			 van Wouter gemoed; hy die geen bybels mocht verknopen
			 op d'ouwebrug, hydie z'n beentjes niet mocht uitstrekken als er een
			 ‘bakers-oudje’ aan 't voeten-eind lag, en niet eens permissie kon
			 krygen om een behoorlyke roovery optezetten in Italië. 
		  Stryd! Waarom gaf ‘der Geist der stets verneinte’
			 den doctor die weten wilde, een arm meisje te verleiden -
			 verleiden is 't woord hier. In de wereld komt het zelden voor - waarom
			 een meisje te bederven, in-plaats van 'n volmaakte cirkelkwadratuur? In-plaats
			 van de oorzaken der wetten van de snelheid der vallende lichamen?
			 In-plaats van antwoord op de vraag: wat er zyn
{==246==} {>>pagina-aanduiding<<}
 zou, als iets
			 anders was dan 't is? In-plaats van verklaring der magneetkracht? In-plaats van
			 een lofrede op de milt, welker hooge verdienste tot nog toe onbekend is? 
		  Waarom gaf Mephisto, in-plaats van dit alles, een
			 meisje te veroveren. Iets nietigs in-plaats van 't moeielyke, dat
			 Faust vroeger toch scheen gezocht te hebben? 
		  Het antwoord op deze vraag ligt voor de hand. Ik geloof niet dat de
			 dramaturg Göthe verdienste heeft in 't
			 behandelen van dit onderwerp. Na den gezwollen proloog, had Faust heel
			 andere dingen moeten begeeren, dan 't bezit van de onnoozele Gretchen.
			 Doch waar de schryver Göthe een fout maakt, speelt de
			 mensch Göthe onwillekeurig 't enfant terrible van
			 de waarheid. Mephisto scheen beter te weten dan Faust-zelf,
			 niet wat deze begeerde, maar wat-i noodig had. Gretchen? Volstrekt
			 niet. Stryd òm Gretchen, en daardoor stryd met
			 opgewekte zinnelykheid, stryd met zichzelf ten eeuwigen dage. O, de
			 prikkel tot weten zou spoedig verstompt zyn, na al te gemakkelyke
			 voldoening door duivelskunst! Een cyfer hooger, een cyfer lager in de schatting
			 van afstand of uitgebreidheid... wat meer betrekkelyke juistheid in de
			 ontleding eener zoogenaamde grondstof... drie, vier,
			 vóór-oorzaken meer by 't terugdenken aan de nooit gevonden
			 éérste oorzaak van het zyn... och, dit alles had den doctor niet
			 bevredigd, niet bezig-gehouden, niet in beweging altans, en alzoo was
			 de stryd dien de duivel tot 'n zonderling loon gaf voor de levering eener
			 ziel, inderdaad de hoofdvoorwaarde, zonder welke die ziel niet bestaan kon.
			 Faust begon met dorst naar kennis, hy werd afgeleid door
			 behoefte aan beminnen, en als noodzakelyk aanvulsel werd, zyns ondanks,
			 z'n gemoed neêrgeworpen in de bloedige arena van een triviaal leven, dat
			 was de stryd. 
		  Of Göthe 't aldus heeft bedoeld? Hieraan twyfel ik.
		  	Maar Göthe-zelf is geen rechter over Göthe's werken.
			 Hy, als de dichters en zieners van vorigen tyd, zullen wel eens meer de
			 waarheid hebben gezegd, zonder dat ze 't wilden of wisten. Het staren op de
			 werkelykheid prent verleidelyke voorbeelden in 't gemoed, en by 't bestudeeren
			 van schryvers, valt er dikwyls meer te leeren uit onwillekeurige fouten, dan
			 uit afgerichte volkomenheid. Hoe onberispelyker de werkstukken zyn van 
			 Phidias, hoe minder z'n Apollo's
			 en Venussen gelyken op Grieken en Griekinnen. De eisch der waarheid is:
		  	onvolmaaktheid, en als zoodaig is Göthe's Faust
			 een schoon monument van de geschiedenis der Mensheid. 
		  En nu weder Adam. Even als Wouter moet-i gevraagd
			 hebben: waar toch alles vandaan was gekomen? Wy lachen om de stereotype
			 tooneelfraze van eene heldin, die uit 'n bezwyming ontwaakt: où
			 suis-je? Welnu - weêr een bewys hoe er waarheid 
{==247==} {>>pagina-aanduiding<<}
 ligt in
			 de fouten der schryvers - juist die afgezaagde uitroep is de natuurlyke vraag
			 van ieder die tot zelfbewustzyn komt. Adam moet geroepen
			 hebben: où suis-je? Jazelfs: ciel, où suis-je,
			 d'où viens-je? 
		  Zeker, de ciel hoort er by. Die is hoog, dus verheven.
			 Van daar komt het licht, dus ook de kennis. Daar zweven bollen - groot of
			 klein dan, in de schatting van 't verre voorgeslacht - die bollen zyn niet
			 onderworpen aan de aantrekkingskracht der aarde - althans ze vallen niet
			 - dáár, in de buurt dier onafhankelyke bollen of stippen moet
			 macht, wysheid en gezag wonen. Ja, ciel past by de bede om kennis. Is
			 niet een der eerste vragen van 'n kind: waarom de zon niet valt? 
		  Adam wilde weten. Dit blykt uit den naam van den
			 verboden boom. De dichter achtte het onnoodig, melding te maken van
			 Adam's begeerte. Er is waarheid in dat verzuim. Het toont aan,
			 niet alleen dat het zoo wàs, maar tevens dat het vanzelf sprak. Verbeeld
			 u een kinderverhaal, waarin de schryver meêdeelt hoe de moeder het
			 snoepen der suiker verbiedt. Voelt ge niet dat het wyzen op den lust der
			 kinderen, op hun begeerte naar suiker, overbodig wezen zou? 't Zou
			 schynen als of die kinderen een byzonderen smaak hadden. Hun snoeplust wordt
			 verondersteld bekend te wezen. 
		  't Spreekt immers vanzelf, dat Adam begeerig was naar
			 kennis. Als legendaire figuur gelykt hy evenzeer op de Mensheid in hare eerste
			 ontwikkeling, als op 't knaapje dat onverzadelyk is in begeerte om te weten.
			 ‘Waarom beweegt zich dat water altyd dáárheen? Waarom vloog
			 die drop van den tak naar den grond? Waarom verdween hy daar? Waarom bewegen de
			 bladen... wie of wat raakt ze aan? Waarom vallen zy? Hoe zullen er nieuwe
			 komen? Wat is er met my geschied, toen ik onlangs de oogen sloot? Och, er was
			 niets te zien, alles was zwart geworden... toen heb ik even - een gansche
			 nacht, dit weten wy nu - niet gedacht, niet gevoeld, niet waargenomen,
			 en toen ik de oogen weêr opende, was alles gekleurd en helder als
			 vroeger. Slaap... wat is dat? Honger, dorst, vermoeienis, voldoening, vreugd,
			 zorg, begeerte, smart, genot...wat is dat alles? Ik wil
			 weten. 
		  Hoe, ik, de schoonste onder al deze dieren, ik die heerschappy voer
			 over de ‘visschen in de zee, over de vogelen onder den hemel, en over al
			 't gedierte dat op de aarde kruipt,’ ik, wien gegeven is ‘al het
			 zaadhebbend kruid op de aarde, en allerlei vruchtbare boomen tot een
			 spys’ ik zou niet mogen weten? 
		  Wanneer Adam aldus gesproken had - hy kon niet, by gebrek
			 aan woorden, maar de indruk wàs er - zoude hy z'n 
{==248==} {>>pagina-aanduiding<<}
 broeders
			 Faust, Wouter en ons allen, maar wat vooruitgeloopen
			 hebben. 
		  En aan hem, als aan allen, werd, in de jeugd van ons verstand, ten
			 antwoord gegeven: ‘gy wilt weten? Ziedaar Eva, ziedaar 
			 Gretchen, ziedaar Fancy, Femke, of iets dergelyks...
			 ziedaar de Liefde. 
		  Is 't niet zoo? En is er duidelyker aantooning mogelyk, van 't
			 verband tusschen zucht naar kennis en hysterie! Ik spreek nu niet van de
			 ziekelyke afdwalingen dezer driften, ik spreek van gezonde aandrift om
			 te weten en te beminnen, en men zal inzien dat de lieve Natuur,
			 die wèl-handelen moet, op straffe van vernietiging (198) ook hierin goed heeft gehandeld, door al hare krachten
			 aantewenden in ééne richting. Zonder de oorzaken natesporen, was
			 't reeds voorlang by moralisten en psychologen een erkende zaak, dat
			 nieuwsgierigheid een hoofdbestanddeel was van de liefde. Maar zy dachten daarby
			 aan zinnelyke liefde alleen, en de beide termen van overeenkomst evenredig
			 verheffende tot hoogeren zin, beweer ik dat edele weetlust een voortbrengsel is
			 van denzelfden bodem waarop edele liefde groeit. Doordringen, ontdekken,
			 bezitten, besturen en veredelen, ziedaar de taak en de begeerte van minnaar en
			 natuuronderzoeker. Alzoo is iedere 
		  	Ross of 
			 Franklin een Werther van
			 de Poolstreek, en elk die liefheeft, een 
			 Mungo Park van het gemoed. 
		  Wel weet ik, dat overal vele Pizarro's worden gevonden
			 tegen één 
			 las Casas. Maar deze treurige
			 opmerking treft de wyze van uitvoering, niet den indruk. Zy veroordeelt
			 personen, niet de aandrift der Natuur. Tegenover Lovelace en
			 Faublas, staat St. Preux. Tegenover astrologie, de
			 sterrekunde. Tegenover 
			 Mesmer en Cagliostro, 
			 Alexander von Humboldt. 
		  ‘Ziedaar Eva! was 't eerste antwoord dat de feiten
			 gaven op de bede om kennis. ‘Ge wilt weten... bemin!’
			 sprak de Noodzakelykheid tot Adam. 
		  En terstond daarop volgde, by hem als elders, voorgewende zonde als
			 onmisbaar gevolg van een weldadig verbod, om hem wegtedryven uit 'n Paradys
			 waar vrede en rust woonden, naar de wilde streken die hem en z'n geslacht de
			 gelegenheid bieden zouden tot den stryd die 't voortbestaan der Mensheid
			 verzekeren zou. 
		  Weldadig was dat verbod. Gewis. Want de stoutmoedigste dichter kan
			 niet verzinnen wat er zou te-recht gekomen zyn van Faust, van
			 Adam, en alzoo van 't menschdom, als niet de Noodzakelykheid - de god
			 die paradyzen sluit, omdat het voortbestaan in paradyzen onmogelyk is - ons
			 allen hadde voortgezweept naar 't strydperk dat leven heet. Nog
		  	heden-ten-dage bestaat het ver-
{==249==} {>>pagina-aanduiding<<}
bod: gy zult niet eten van den
			 boom der kennisse! Ons leven is juist altyd door: naderen tot dien
			 boom, poging om daarvan de vrucht te plukken, stryd met de
			 hindernissen die ons in den weg staan, en die voortdurend aangroeien naarmate
			 wy in 't wegruimen slagen. Die stryd is ons leven. De opheffing van 't
			 weldadig paradysverbod ware ons aller doodvonnis, en alzoo heeft de oude
			 dichter van Genesis wel gezien, toen hy terugdenkend uit het bestaan der
			 Mensheid besloot dat eens-voor-al het onbegrensd doordringen naar kennis moest
			 verboden zyn, juist opdat er altyd iets te bereiken zou overblyven. Weêr
			 moet ik hier de opmerking maken dat volstrekte kennis niet verboden is!
			 opdat wy zouden bestaan, maar: dat wy bestaan omdat volstrekte
			 kennis onmogelyk is. Het leven is 'n raadsel, zegt men. Juist. Maar als
			 het raadsel opgelost ware, zou 't geen raadsel, en alzoo het leven geen
			 leven meer zyn. Het zou niet zyn. 
		   
		  Als in de genesis-legende, en in het drama van
			 Faust, moest ook de weetgierigheid van Wouter, samensmeltend
			 met de aantrekkingskracht die 'n onbeduidend meisjen op hem uitoefende, het
			 middel wezen om hem toeterusten tot den stryd dien hy zou te voeren hebben. En
			 dat was de zin myner meening, toen ik, eenige bladzyden geleden, van myn
			 onderwerp scheen aftedwalen, door het wyzen op zooveel waarheid in poëzie,
			 tegenover de brutaal-domme leugens der Historie. 
		 
		 
		  518.
 
		  - Maar, Wouter, lees je dan thuis geen boeken over 't
			 geloof? 
		   
		  Dit vraagde Femke aan haar vrindje, toen deze den volgenden
			 dag weêr by haar zat op 't omgekeerd mandje. 
		   
		  - Ja, maar ze zyn niet mooi. 
		  - Ken je niet wat van-buiten? 
		   
		  Wouter zei 'n vers op van een protestanterig gezang, dat
			 geen genade vond in den smaak van Femke. Maar wel vond ze dat-i 't
			 mooi opzei. 
		   
		  - Lees je niets anders? 
		   
		  Wouter bedacht zich. Hy doorliep snel de bibliotheek van
			 Stoffel: Werken van 't dichtlievend genootschap...
			 Ippel, Aardrykskunde... Verhandeling over de spelling... Reglement
			 op de 
{==250==} {>>pagina-aanduiding<<}
 brandwacht... Geschiedenis van Jozef, door
			 Hulshoff.... De brave Hendrik... Vader Jakob onder zyne
			 kindertjes... Preêken van domine Hellendoorn...
			 Kathechismus van idem... Hoorns liedeboek... 
		  Hy voelde heel goed dat er van dit alles niets te-pas kwam bij
			 Femke. Eindelyk: 
		   
		  - Ik weet wel iets, maar 't is niet van 't geloof... het is van 
		  Glorioso... 
		   
		  Femke beloofde te zullen luisteren, en Wouter
			 vertelde. Eerst sprak hy afgebroken, en met al de en toen's die niet
			 gemist kunnen worden by een hollandsch verhaal, maar weldra verplaatste hy zich
			 in den toestand van z'n held, en verhaalde beter dan-i gelezen had in dat
			 voddig boek. By elke schaking, by elk heldenfeit, stond hy op van z'n korf, en
			 bootste de daden van z'n held na, zoodat Femke er van schrikte. Maar
			 prettig vond ze 't toch, en toen hy eindelyk zweeg, was er een vonk van zijn
			 zonderling bestuurde maar oprechte geestdrift gevallen in haar hart, dat als 't
			 zyne klopte van verrukking over al 't schoone dat zy gehoord had. Beider wangen
			 gloeiden, en waarlyk als 'r een trekschuit had gereed gelegen naar Italië,
			 ik geloof datFemke oogenblikkelyk ware meêgereisd om deeltenemen
			 aan zoo veel gevaar, zooveel aventuren, en... zooveel minnary. En 't fraaist
			 was, dat er uit Wouter's vertelling bleek hoe zuiver zoo'n
			 italiaansche roover in 't geloof is. 
		   
		  - Weet je niet nog iets? 
		  - Ja, zei Wouter die op-streek raakte. Ja nog iets... 't
			 staat in een klein boekje... een almanak, geloof ik. 
		   
		  En hy verhaalde: 
		   
		  - Femke, er was eens in een groot land een koning die
			 Inca heette. Al de koningen van dat land heetten Inca... 
		  - Zoo-als hier Oranje... 
		  - Ja, zoo-als hier Oranje. Maar daar in Peru - want het land heette
			 Peru - waren de koningen uit de zon gekomen, en als ze stierven, keerden zy
			 terug naar de zon. En zy mochten niet trouwen met 'n meisje dat niet uit de zon
			 voortkwam. Dat was zoo de wet in Peru... 
		  - Is 't waarlyk gebeurd, Wouter? 
		  - Het staat zoo in 't boekje, Femke. Nu was er een koning
			 die drie kinderen had, eene dochter en twee zoons. De zoons heetten
			 Telasco en Kusco, maar den naam van 't meisje heb ik
			 vergeten.
{==251==} {>>pagina-aanduiding<<}
 
		  - Zeg maar Marie. 
		  - Dat is, geloof ik, geen peruaansche naam. Neen, Louise is
			 beter, of... Emma. Of wil je dat ik Femke zeg? 
		  - Wel neen, zeg maar Emma. Anders weet ik niet of je van my
			 spreekt, of van die prinses. 
		  - Goed: Emma. Emma was 't eenige zonnekind in heel
			 Peru. En niemand wist wie na den dood van den koning, Inca worden zou,
			 want Telasco enKusco waren gelyk geboren. Gebeurt dat
			 meer? 
		  - Wel zeker, dat zyn tweelingen. Een nicht van ons heeft er drie
			 te-gelyk gehad... dat kan heel goed. 
		  - Nu, Telasco en Kusco waren tweelingen, en de
			 koning wist niet wie hem zou opvolgen. Hy hield van beiden evenveel, en ook het
			 volk van Peru had graag beiden tot Inca gehad. Maar dat mocht niet, omdat er in
			 de wet stond dat er altyd maar één Inca wezen zou. Toen
			 riep de koning alle priesters by elkaer op een hoogen berg, om nader aan de zon
			 te wezen... want de zon zou beslissen wie koning worden moest. 
		  - Maar Wouter, dat kan niet waar zijn. 
		  - Het staat zoo in 't boekje, Femke. En...'t is lang
			 geleden, heel lang. Dat land Peru is een land van vroeger tyd, weetje, net als
			 de ivoren poort. 
		   
		  Femke was maar halftevreden. Maar, nieuwsgierig naar 't
		  	verhaal, hield ze zich ofWouter's oplossing haar voldeed. 
		   
		  - Op bevel van den koning, maakten de priesters twee groote
			 brandstapels, en legden daarop veel groote kransen van bloemen. Maar ze staken
			 het hout niet aan... dit moest de zon zelf doen. 
		  - Dat kan heel goed... met 'n brandglas. 
		  - Neen, zonder brandglas, want de Peruanen hadden geen brandglazen.
			 En bovendien het was juist te-doen om den wil van de zon te weten. De kransen
			 op den éénen brandstapel waren gelegd of 't een letter T was, dat
			 beduidde Telasco. Op den ander had men een K geschreven... ik meen:
			 met bloemen. Die K wilde zooveel zeggen als Kusco. Nu viel de koning
			 op de knieën, en alle priesters ook, en zy zongen een gebed aan de
			 zon... 
		  - Dat was heel slecht, Wouter. Men mag voor niemand
			 knielen, dan voor de Heiligen. En dat bidden mag ook niet... dat is
			 afgodery. 
		  - Ja juist, 't staat ook in 't boekje dat die menschen in Peru
			 afgodendienaars waren. Maar, Femke, dat moet je nu zóó
			 beschouwen, zie... 't is lang geleden... en 't was een ander volk...
			 
{==252==} {>>pagina-aanduiding<<}
 een heel ander volk, moet je denken. Daar heb je nu
			 by-voorbeeld... in Frankryk... daar noemen ze een vader: père... dus je
			 ziet wel dat ieder volk zoo z'n eigen manieren heeft. 
		  Femke knikte, als byna overtuigd. 
		   
		  - Zy zongen een gebed aan de zon. Telasco, Kusco
			 en Emma zongen meê, want zy waren nog nieuwsgieriger dan de
			 anderen, dit begryp je wel, want als Kusco's houtstapel 't eerst
			 brandde, zou hy Inca worden, en Telasco bleef maar prins. En
			 als Telasco's stapel 't eerst aanging, werd hy koning, en niet
			 Kusco. Nu, voor Emma was 't ook een heele zaak... want ze
			 moest trouwen met den nieuwen Inca. Ze wou dus graag weten wie 't
			 wezen zou... 
		  - Maar... 't waren haar broêrs! 
		  - Wel ja. Dat moest zoo, omdat zy 't eenige zonnekind was. Ze
			 woonden in Peru, moet je denken, daar was alles anders dan by ons... 
		  - Ja, dat 's waar, zei Femke, die bang was dat te veel
			 ongeloof haar de vertelling kosten zou. 't Zal wezen als met Glorioso en die
			 gravin. Zulke dingen gebeuren hier niet... dat vind je alleen in verre
			 landen, 
		  - Ja... of heel lang geleden. Nu dan, na lang bidden stak de zon
			 geen der beide brandstapels aan... 
		  - Hé!... zei 't meisje verwonderd, want na al 't zonderlinge
			 dat ze vernam, had ze zich gereed gemaakt nog meer vreemds te hooren. 
		  - Neen, de zon stak ze niet aan, maar riep den Inca en 't
			 volk van Peru toe, dat Emma kiezen moest tusschen Telasco en
			 Kusco. Wie ze 't meest beminde zou koning zyn. 
		  - Toen was 't gauw uit, dacht Femke, en dat zei ze. 
		  - Juist andersom. Emma wilde niet kiezen. De zon had haar
			 een maand tyd gegeven, om te bedenken. Zy peinsde en overlegde, en kon niet tot
			 een besluit komen. Of, als ze een oogenblik meende te weten wien zy voortrok in
			 haar hart, dan wilde zy 't niet zeggen, omdat ze den ander te lief had om hem
			 te bedroeven. Want zy wist dat beiden haar beminden, en dat haar voorkeur van
			 den één, de dood van den ander wezen zou. Zy vraagde om raad by
			 Telasco. Deze raadde haar aan, Kusco te kiezen... 
		  - Hé? riep Femke weêr. En er was een vragende
			 toon in haar uitroep. Zy meende niet goed verstaan te hebben. 
		  - 't Was in Peru... en heel lang geleden. En daarop smeekte zy
			 Kusco, haar te zeggen wat ze doen moest. Kusco beweerde dat
			 Telasco haar gelukkig maken zou, en dat zy dien 
{==253==} {>>pagina-aanduiding<<}
 kiezen
			 moest. Ook vond hy Telasco waardiger om Inca te worden, dan
			 zichzelf. 
		  Alzoo vond Emma bij de broeders geen troost. En by de
			 priesters ook niet. En ook niet by den koning, die in 't geheel geen raad geven
			 wou, omdat het een zaak van de zon was, waarmeê hy zich niet mocht
			 bemoeien. Emma was troosteloos. Ze wist hoe lief Kusco haar
			 had. 's Avonds in 't woud had ze hem beluisterd, toen-i een lied zong waarin hy
			 zeide dat-i zonder haar niet leven kon. Toen was zy hem om den hals gevallen,
			 en ze ging naast hem zitten op den zodenbank, en ze zei: lieve
			 Kusco... en ze legde 't hoofd tegen zyn schouder, en begon bitter te
			 schreien, omdat ze hem zoo erg liefhad. Er is een plaatje
			 by, Femke. 
		  - Kun je 't boekjen niet eens meêbrengen? vraagde het meisje.
			 Ze wilde zoo gaarne dat prentje zien. 
		  - Ach neen, 't boek is van Stoffel, en hy heeft gezegd dat
			 ik niets mag wegnemen uit z'n kastje. Dat is zyn bibliotheek, weetje, omdat-i
			 schoolmeester is. Nu, zy weende van liefde. En Kusco ook... kàn
			 dat? 
		  - Wel neen! 
		  - In 't boek staat het toch. Maar hoor verder. Toen ze daar zoo
			 zaten, kwam Telasco. Hy beluisterde hen - één oogenblik
			 maar - en trad op-eens te voorschyn. Daarop viel hy op de knieën voor
			 Kusco, en zeide: ‘heil u, Inca van Peru, de dochter der
			 zon heeft u gekozen.’ En hy boog z'n hoofd tot de aarde, en wilde
			 Kusco's voet op z'n nek plaatsen. Dat beduidde onderwerping, in Peru.
			 Maar Emma en Kusco stonden haastig op, en beiden te-gelyk
			 riepen zy dat Telasco zich vergist had. ‘Zy heeft u lief,
			 broeder, sprak Kusco, aan u denkt zy, van u droomt zy,
			 u bemint zy, o Telasco! Gy zyt koning in haar hart, en dus
			 Inca van Peru.’  
		  Telasco sidderde. Want hy had Kusco te lief, om te
			 willen dat het waar was. Twyfelend zag hy Emma aan, en nu werd het
			 eerst recht moeielyk voor hem, want nu viel ze hèm om den hals, en kuste
			 hem innig, en trok hem naast zich op den bank van zoden. Maar terwyl ze aan de
			 eene zyde Telasco omarmde, trok ze met de andere hand Kusco
			 tot zich, en... toen zat ze in 't midden, tusschen de beide broeders. En als
			 ze Telasco kuste, zuchte zy: ‘lieve Kusco!’ en als
			 ze Kusco liefkoosde, fluisterde zy Telasco's naam... och,
			 Femke, 't was zoo moeielyk! 
		  - Ja, zuchtte Femke, 't was een moeielyk geval. 
		  - En als Telasco meende dat ze iets hartelyker tegen
			 Kusco was, zeide hy: ‘Gy moet kiezen, Emma!’ in
			 de hoop dat ze Kusco gelukkig maken zou. Maar hy durfde niet
			 aandringen 
{==254==} {>>pagina-aanduiding<<}
 op die keus, als hy meende te gevoelen dat ze
			 hèm kiezen zou. Want hy kon wel z'n eigen smart dragen, maar hy schrikte
			 voor de wanhoop van z'n broeder. 
		  En Kusco riep: ‘Kies, Emma!’ telkens
			 als zy zich wendde naar Telasco's zyde, maar hy zweeg als
			 Emma's hoofd op zyn schouder lag. Hy vreesde den dood niet -
			 want, Femke, hy wilde sterven als-i niet leven kon met
			 háár - maar hy was bekommerd over Telasco's jammer, als
			 deze Emma's beeld zou moeten verdryven uit zyn hart. Kun je dit alles
			 begrypen, Femke? Ik weet niet of ik 't goed vertel, maar 't staat zoo
			 in 't boek... 
		  - Ja, ik begryp het heel goed antwoordde Femke. Ze waren
			 tweelingen, zieje, daar komt het van. 
		   
		  Nu moet ik als waarheidlievend geschiedschryver betuigen geen geloof
		  	te slaan aan Femke's begrip. Ik verdenk haar van
		  	‘schipperen’ met het geloof aan Wouter's vertelling. Zy
			 drong zich het begrypen op, omdat zy zich voelde aangetrokken door de liefde en
			 offerzucht der drie helden van 't verhaal. Ze was niet geleerd genoeg om met
			 spot neêrtezien op 't verhevene, al werd het haar dan ook
			 meêgedeeld op 'n wyze die hier-en-daar barok schynt. De jeugd - van
			 individu en Mensheid alweêr - is romantiek. Ze heeft behoefte aan
			 onmogelykheid, of wat daar naby komt, en nu Wouter eenmaal
			 Femke zoo ver had veroverd dat zy zich verplaatste in zoo vreemde
			 toestanden, vond zyne geloofwaardigheid een sterke bondgenoot in
		  	Femke's vurige begeerte om 't vervolg te weten dier aandoenlyke
			 geschiedenis. Zy had hem - met minder moeite, want Wouter was
			 jonger, en bovendien onëvenredig kinderlyker - haar ‘ivoren toren en
			 geestelyke vaten’ ingegeven, nu zou 't hem weldra gelukt zyn haar 't
			 heele zonnestelsel te doen slikken. Maar de arme jongen wist dit niet. Om te
			 ontleden hoe zucht tot weten wordt afgeleid door behoefte aan
			 liefde, had hy eenige tientallen jaren ouder moeten wezen, en niet zelf
			 de patient van dit zielkundig verschynsel. De lezer zal wel zoo goed zyn myne
		  	opmerkingen aftescheiden van Wouter's indrukken, en niet den
			 natuuronderzoeker verwarren met de kikvorsch die dezen tot onderwerp diende van
			 z'n galvanische proef. Wie te traag is om de analyse te volgen van 'n
			 menschenhart, abonneere zich op de romans van 
			 Xavier de Montépin, 
			 Paul Féval, Ponson du Terrail, en dergelyken. Wie zich
			 verheven waant boven de ontleding van een gemoed, raad ik aan octrooi te
			 verdienen op 't uitvinden van iets belangrykers. En wie, eindelyk, myn werk
			 afkeurt als onvolledig, of myn slotsommen als onwaar... ik zal hem dankbaar zyn
			 voor terechtwyzing. Maar, in dat geval wenschte ik de blyken te zien
			 
{==255==} {>>pagina-aanduiding<<}
 van wat inspanning en studie, want dat kost het my ook... en nog
			 iets. (30) 
		   
		  Wouter vond het prettig, dat Femke de gedeeldheid
			 van Emma's hart begreep, en tevens de edelmoedigheid der beide
			 broêrs. Wanneer hy dàt had moeten uitleggen, ware hy moedeloos
			 geworden. Nu drukte Femke's snel begrip het zegel op zyn ingenomenheid
			 met de peruaansche historie, en hy vond ze schooner dan ooit. Deze indruk
			 maakte hem welsprekender dan-i tot nog toe geweest was. Het werd hem nu een
		  	punt van eer, Femke's goede meening te rechtvaardigen, en onwillekeurig
			 overgaande van den verhaaltoon tot dramatische voorstelling, voerde hy zyne
			 personen sprekende in. Er was een quousque tandem van teederheid in 't
			 naspreken van Telasco's woorden: 
		   
		  ‘Dochter der zonne, beslis! Hy heeft u lief,
			 Kusco, myn broeder, de edele Kusco. Is er een ree vlugger op
			 't gebergte, een jager zekerder van zyn schot, een held onder de dapperen van
			 Peru, vlugger, zekerder, heldhaftiger dan hy? 
		  ‘Dochter der zonne, beslis! Hy heeft u lief, Kusco,
			 myn broeder, de edele Kusco. Zie, ik verraste hem in den slaap, en
			 hoorde hoe hy droomend uw naam sprak. Hy strekte zyne armen uit, als om u te
			 zoeken, hy klemde u vast aan zyn hart, en zyne lippen bewogen zich als
			 kussende. Dochter der zonne, beslis, en kies den edelen Kusco!’
			  
		  ‘Niet alzoo, antwoordde Kusco. Ook ik heb
			 Telasco bespied, den verhevensten telg van de Inca's. Hy
			 schreef uwen naam, o dochter der zon, met kunstigen knoop in z'n gordel 
			  * en luid 
{==256==} {>>pagina-aanduiding<<}
heeft hy dien naam geroepen in
			 den stryd tegen de vyanden van Peru. Zy vloden op dien roep, als ware de
			 beschermende zon zelve neergedaald, om de belagers van haar kinderen te
			 verdelgen. Kies Telasco, den dapperen Telasco... o gy
			 verhevene dochter van 't licht!’  
		  ‘Kusco kwam my te-hulp in den stryd. Zonder hem ware
			 ik verslagen. Hy heeft de pryzen behaald in alle spelen der jonkheid van
			 't land. Hy worstelde, streed en overwon in uwen naam... 
			‘Telasco liet my de overwinning! Hy doodde z'n eerzucht
			 in uwen naam... 
		  ‘Kusco heeft u bezongen in heerlyke gedichten... 
		  ‘Telasco heeft ze gezongen op goddelyke
			 melodie... 
		  ‘Bedenk dat Kusco sterven zal, wanneer gy niet hem
			 boven alles bemint, hem alleen... 
		  ‘Meent ge dat Telasco zou leven zonder uw liefde?
		  
		   
		  Eindelyk sprak het meisje:
{==257==} {>>pagina-aanduiding<<}
 
		  ‘Ik heb u lief, Telasco, en u Kusco, heb ik
			 lief. Ik kàn niet kiezen, zoo waar ik eene dochter ben van het licht.
			 Myne hand beeft zoodra gy me aanraakt, o Kusco, maar Telasco,
			 ze trilt evenzeer als zy den druk voelt van uwe hand. Myn hart siddert by de
			 gevaren des oorlogs, als ik weet dat gy beiden vooraan staat in de reien der
			 kinderen van de zon, en ik kàn niet beslissen hoe ik den pyl richten
			 zou, die bestemd was één uwer te treffen... als ik veroordeeld
			 was die richting te bepalen. 
		  Als ik uw gezang hoor, o Kusco, dan voel ik al 't wee en al
			 de zaligheid van 'n liefde die my oneindig schynt, maar toch is er in myn hart
			 plaats voor 'n alles verterenden gloed, by 't inzuigen der goddelyke tonen uwer
			 muziek, o Telasco, als zy de woorden van Kusco begeleidt. Myn
			 ziel leeft door 't genieten van uw beider bestaan. Uw beider namen hoor ik
			 roepen door den tortel in 't geboomte, door den wind als ze suist of buldert.
			 Uw beider naam staat me in liefelyke kronkeling geschreven op de vlakte van 't
			 meer, in rangschikking van kleur op de blaadjes der bloemen, in gloeiend
			 schrift op de zon zelve, die vlekkelooze oorsprong van ons bestaan. En,
			 Telasco, als ik neêrkniel naast den Inca, om met al de
			 kinderen van Peru onzen god te bidden om zegen voor zyn land, dan was myn bede
			 één zucht: uw naam! En, Kusco, by 't danken voor de
			 zegeningen die de oorsprong van het licht schonk aan 't blinkend land van Peru,
			 dankte ik, de dochter der Inca's, met dit ééne woord:
			 Kusco! 
		  ‘Daarom, o edele broeders, laat me vry van keuze, ik
			 kàn niet... ik kàn niet!’  
		   
		  Aldus sprak de dochter der zon. 
		   
		  Maar Telasco antwoordde: 
		  ‘De zon heeft gesproken, en gezegd dat gy kiezen zoudt,
			 Aztalpa... 
		   
		  - Hé? Emma heette zy... 
		  - Neen, Aztalpa, riep Wouter, wien de geestdrift
			 het geheugen weergaf, ze heette Aztalpa. Telasco zeide: 
		   
		  ‘De zon heeft gezegd dat gy kiezen zult. Zoudt gy 't gebod der
			 zon niet opvolgen?’  
		  ‘Laat my sterven, Telasco!’  
		  ‘Neen, ik, ik!... riepen beide broeders tegelyk... 
		  ‘Beslist gylieden wien uwer ik moet kiezen... ik zal
			 gehoorzamen.’  
		  ‘Kies Telasco! riep Kusco.
{==258==} {>>pagina-aanduiding<<}
 
		  ‘Kies Kusco! riep Telasco. 
		  Maar het meisje kon niet gehoorzamen aan beider gebod te-gelyk, en
			 durfde niet ongehoorzaam wezen aan één der geboden. 
		  Telasco bedacht zich. 
		  ‘Ik weet, ik weet! riep hy. Hoor Aztalpa, en gy
		  	Kusco, hoor naar myn voorstel. Dat heeft my een god ingegeven! Zyn niet de
			 vederen uwer pylen blauw, myn broeder? Zyn niet de myne rood? Hoor-aan! Morgen,
			 voor 't verschynen der zon, zullen wy te-zamen uitgaan naar 't jachtveld. Wy
			 zullen ons in het kreupelhout plaatsen... gy, honderd schreden voorby den boom
		  	die Aztalpa's naam draagt, door ons beiden gesneden in de schors. Ik, honderd
			 schreden aan deze zyde van dien boom. Daar zullen wy het uitzicht hebben op den
			 heuvel, waarlangs 't wild vlucht, als het wordt opgejaagd door de
			 jachtgezellen. Wy beiden leggen aan op de eerste hinde die er opdaagt uit het
			 woud. Als de vederen van den pyl die haar dooden zal, rood zyn, wil ik dat
			 Aztalpa my kieze. Als 't uw pyl is, Kusco, die 't wild
			 treft... als de getroffen hinde uw kleur draagt... 
		  De beide broeders bedekten zich 't gelaat, als vreesden zy iets te
			 zien, wat uitslag spellen zou van den vreeselijken stryd dien Telasco
			 voorsloeg. 
		  ‘Ik neem aan! riep Kusco op eens, ja,
			 Telasco, ik neem uwen voorslag aan. Waarlyk, die straal van licht in
			 uw hart was een boodschap der goden. Ik neem aan, ik neem aan... my zal zy
			 kiezen, als de vederen blauw zyn! O stem toe, Aztalpa, beloof dat gy
		  	berusten zult in den uitslag van Telasco's voorstel!’  
		  ‘Zweer ons dat met duren eed, Aztalpa! smeekte de
			 andere broeder. 
		  En het meisje beloofde, en riep daarby de heilige zon aan, haar hart
			 te richten naar de kleur der veeren van den pyl welke den volgenden dag de
			 eerste hinde treffen zou, die er opdaagde uit het woud. 
		   
		  Den volgenden morgen vroeg, by 't eerste licht der zon, hoorde
			 Telasco van verre hoe de jachtgezellen het wild opjaagden met trom,
			 bekkens en geschreeuw. En daar, recht vóór hem, lag de kleine
			 heuvel, waar gewoonlyk 't wild het geboomte verliet, als het schrikkend
			 wegvlood voor 't gevaarspellend geraas. Zóó jaagde anders
			 Telasco niet. Zóó was de buit te licht gewonnen, en
			 zelfs kwam zoo'n jacht hem voor als verraad. En ook nu jaagde
			 Telasco niet op die wyze, want zie, z'n pylkoker lag naast hem, en de
			 hand die de boog moest spannen, ondersteunde het hoofd.
{==259==} {>>pagina-aanduiding<<}
 
		  Toch greep hy eindelyk langzaam de roodgeveêrde pyl, toch
			 vatte z'n trage linkerhand den boog, om gereed te zyn tot misschieten, als de
			 eerste hinde zich vertoonen zou. ‘Misschien heeft de opmerkzame
			 Kusco myn pylen geteld, by 't samen uitgaan, dezen nacht.’ Zoo
			 dacht hy, en maakte zich gereed tot zorg dat er één pyl zou
			 ontbreken aan 't getal... 
		  Het gerucht kwam nader. Weldra zou... 
		  Daar vloog een hert, hooggeweid... wilde buffels... ruige zwynen...
			 bevallige gazellen... méér herten, méér buffels...
			 zwynen weer... o God, de hinde, de hinde... daar was zy! Daar stond het
			 verschrikte dier hygend op den heuvel, blootgesteld aan de wisse schoten der
			 beide jagers... neen, ditmaal beschermd door Telasco's en
		  	Kusco's edelmoedigheid. 
		  Want Telasco schoot in de lucht, en hy volgde z'n pyl met
			 de oogen, maar sloot ze weêr om zich voortestellen hoe de pyl hemzelf het
			 hart doorboorde. 
		  En ook Kusco doodde de hinde niet. Hy verborg z'n pyl in
			 den grond, en dekte dien toe met wat aarde, en het scheen hem of hy daar
			 zichzelf begroef. 
		  Maar beide broeders staarden verwonderd op de hinde die ongedeerd
			 verder vluchtte. 
		  ‘Gy hebt my bedrogen, Telasco, gy hebt niet
			 geschoten! riep Kusco, die wild te-voorschyn sprong. 
		  ‘Ik heb wèl geschoten, broeder. Maar gy, gy hebt
			 my misleid. Gy hebt misgeschoten met opzet! antwoordde Telasco,
			 die z'n broeder te-gemoet snelde. 
		  ‘Ik zweer u dat ik niet heb misgeschoten met opzet,
			 Telasco. 
		  En bedroefd keerden de twee broeders naar huis, en verhaalden aan
			 Aztalpa wat er geschied was. Beiden klaagden zy over misleiding. 
			Ditmaal viel er een straal van licht in Kusco's ziel. Hy
			 zeide: 
		  Wederom zullen wy ons, tegen den dageraad, plaatsen in het
			 kreupelhout, Telasco. Weer zullen de jachtgezellen het wild opjagen
			 naar den heuvel. Weder zal de kleur van den pyl die de eerste hinde treft,
			 Aztalpa's keuze bepalen, maar... Telasco, zweer my dat gy
			 schieten zult, ditmaal! 
		  ‘Ik zàl schieten! En gy, beloof my dat gy treffen
			 zult. 
		  ‘Ik zàl treffen! 
		  ‘Gy zult schieten zoo goed als een jager dat kan? Met het doel
			 om te raken en te dooden? Werkelyk, de eerste hinde? Waarlyk? Zult ge?’
			  
		  ‘Ja, ja, ik beloof dat alles. En gy, Telasco?’
			  
		  ‘Kusco, ik beloof het u.’  
		   
		  Den volgenden dag lagen de broeders in hinderlaag, als den
			 
{==260==} {>>pagina-aanduiding<<}
 vorigen. Wel waren ze nu inderdaad jagers, die begeerig loerden
			 op wild. Straks omklemde de linkerhand de slangenhouten 
			  * boog. Duim en voorvinger van de rechter weerhielden den
			 pyl tegen 't halfgespannen koord. Het oog staarde over den gestrekten duim,
			 zich richtend langs de punt van de schicht naar de opening van het woud. O,
			 lang vóór de hinde den top des heuvels bereikt had, zou zy
			 ditmaal getroffen zyn! Daar vloog een bison snuivend uit de wildernis... zwynen
			 weer... herten... een hinde... 
		  Doodelyk getroffen stortte 't arme dier neer... 
		   
		  ‘Ik groet u, Inca van Peru!’  
		   
		  Dit riepen Telasco en Kusco te-gelyk, haastig te
			 voorschyn tredend uit het kreupelhout. 
		  ‘Gy hebt verwonnen, Kusco... 't was uw
			 pyl! 
		  ‘De uwe, Telasco! 't Kàn de myne niet
			 geweest zyn... myn hand sidderde toen ik schoot. 
		  ‘Myn oog was verduisterd toen ik aanlegde. 
		  ‘Heil u, Inca van Peru, Telasco bemind door
			 Aztalpa! 
		  ‘Heil u, Inca van Peru, Kusco den lieveling
			 der zon! 
		  ‘Gij, broeder! 
		  ‘Gy!’  
		  ‘Ik verzeker u dat myn pyl... 
		  ‘'t Kàn de myne niet geweest zyn... 
		  ‘Den heuvel op! 
		   
		  Dit laatste riepen de beide broeders te-gelyk. En te-zamen ylden zy
			 naar de plek waar de hinde gevallen was... 
		   
		  ‘Ik zie uwe kleur... riep Kusco, nog op een
			 afstand. 
		  ‘Onmogelyk broeder... de pylveêr is... blauw? En 't
			 moet blauw zyn, want... 
		  ‘Het moet rood zyn, want... 
		  
{==261==} {>>pagina-aanduiding<<}
 
		  Twee schichten hadden de hinde het hart doorboord. Beide broeders
			 hadden getroffen, maar beiden hadden geschoten met verwisselde kleur. 
		  Want 's nachts was Kusco, voorzichtig als 'n misdadiger,
			 geslopen in de woning van Telasco, en hy had een rooden pyl geroofd uit
			 den koker zyns broeders. En niet moeielyk was deze diefstal, want
			 Telasco's legerstede was ledig. Er was niemand ter bewaking van de
			 wapens, waarmeê hy niet wilde overwinnen... 
		  Waar was de zorgelooze Telasco, toen Kusco hem
			 beroofde? Telasco was ter-sluik zyns broeders woning binnengetreden, om
			 den blauwgeveêrden pyl te stelen, waarmeê hy Kusco wou
			 maken tot Aztalpa's uitverkorene, tot Inca van Peru. Begryp je
			 't, Femke? 
		   
		  - Ja... maar... 
		  - Je moet altyd denken, 't was vèr van hier, en 't is lang
			 geleden. Luister verder. Nu waren de beide broeders zeer bedroefd, en
			 Aztalpa ook. Ze wist niet wat ze doen moest, en bad aan de zon. Dit
			 deed Kusco ook, en ook Telasco. Maar de zon antwoordde altyd
			 hetzelfde: dat Aztalpa kiezen moest... 
		   
		  - Antwoordde de zon altyd, als men haar om raad vraagde? 
		   
		  - Altyd. 't Staat zoo in 't boekje... 't was vèr, weetje, Nu,
			 Aztalpa moest kiezen. Daar was niets, niets, niets tegen te doen. En
			 toch wou ze niet, en riep maar al dat zy liever sterven wilde. 
		  Toen kreeg Telasco weder een licht in zyn ziel, en hy
			 zeide: 
		  ‘Verhevene dochter van de zon, u geschiede naar uwe begeerte.
			 Gy wilt niet kiezen, Aztalpa... welnu, ge zùlt sterven... 
		   
		  - O God, riep Femke... 
		   
		  - Stil, Femke, luister goed. Telasco meende het
			 niet, dat zal je zien. Hy zeide dat zy sterven moest, en daar-i begreep dat
			 Aztalpa niet zou gelooven dat hy dit inderdaad bedoelde, legde hy haar
			 uit, waarom: 
		   
		  ‘Gy moet sterven, Aztalpa. Om uwentwil zou er
			 verdeeldheid komen in 't land van Peru. Ieder die Kusco bemint,
			 wenscht dat ge my kiest, omdat men weet hoe 't den goeden 
{==262==} {>>pagina-aanduiding<<}

			 Kusco zou bedroeven, my verstooten te zien. En wie my liefheeft,
			 vordert dat ge aan Kusco uwe hand reikt, wyl men beseft hoe 't my zou
			 smarten, gelukkig te wezen by zyn wanhoop. Gy moet sterven, Aztalpa!
			 Geen burgeroorlog mag 't gevolg zyn der verdeeldheid van uw hart. Na uwen dood,
			 als ge zult opgevaren zyn tot den oorsprong van uw bestaan, zal er geen
			 scheiding wezen tusschen de offerwolken die u onze liefde boodschappen, noch
			 tweërlei toon in de zangen des volks van Peru. Eenstemmig zullen onze
			 gebeden opstygen, en er zal geen wanklank van verdeeldheid zyn in onze
			 lofliederen. Daar... dáár... daarboven, zyt ge ons beiden even
			 naby, Aztalpa! Daar kunt ge ons beiden gelyk deel geven in den
			 oneindigen rykdom uwer bescherming. Gy zult Kusco antwoorden in 't
			 ruischen der palmen, zonder dat ik te-vergeefs naar uw stem luister in de
			 muziek van de zee. Hem en my zult ge verschynen in den droom... en myn arm zal
			 niet slap neervallen by de gedachte aan Kusco's verlatenheid, noch hy
			 bedroefd zyn door 't besef dat zyn genot my de ziel verscheurt. Voor 'n liefde
			 als de uwe, Aztalpa, is almacht noodig. Wéés almachtig,
			 gy kunt het, gy moogt het, gy moet het! Dat is de wil der zon, die 't wist dat
			 gy noch Kusco zoudt kiezen, noch my, maar dood en verheffing tot geest,
			 omdat een menschenhart te nauw is tot bevatting van zoo veel gevoel. 
		  Sterf dus, Aztalpa, sterf, en verhef u tot licht. In uw
			 hart is geen plaats voor ons beiden, maar wel zal er plaats wezen voor ons
			 beiden op uw graf, als ge zyt opgevaren ten hemel... 
		  Aldus sprak Telasco. 
		  Kusco zweeg. 
		  En Aztalpa zeide: 
		  ‘Broeders, ik ben bereid.’  
		  En kort daarna vergaderden de priesters en de koning, in het woud op
			 den berg, waar men gewoon was te offeren aan de zon. En daar was veel volks
			 byeen gekomen om den rook te zien, waarin Aztalpa zou opvaren. Want,
			 nadat zy gedood was, zou ze verbrand worden. 
		  Je weet, Femke, de rook gaat altyd naar boven. Dat is om
			 optestygen, weetje? 
		   
		  - Ja, antwoordde 't meisje, met 'n overtuiging als-of ze
			 Velleda zelf was. Och, ze had 'r boekje vergeten, en was ontrouw aan
			 al haar Heiligen. 
		  - O God, Wouter, 't doet me zeer! Moest Aztalpa nu
			 waarlyk sterven? 't Was wreed van Telasco... 
		  - Wat zou jy gedaan hebben, Femke?
{==263==} {>>pagina-aanduiding<<}
 
		  - Ik zou, ik zou... ik weet het waarlyk niet, Wouter. 
		  - Zieje, 't was moeielyk. Nu, daar stond Aztalpa, tusschen
			 de beide broeders. Ze was in 't wit gekleed, en een witte sluier hing haar over
			 't gelaat. Het volk zong een treurig lied. Men knielde. Aztalpa
			 omhelsde haren vader, groette de menigte met de hand, en riep: 
		  ‘Ik ben gereed. Broeders, geleidt my!’  
		  Zy reikte aan beiden de hand, en trad fier naar den brandstapel.
			 Kusco's houding was gebogen, en zyn tred was wankelend. Maar
			 Telasco scheen moediger. O, Femke, hy wist dat
			 Aztalpa niet sterven zou... 
		   
		  Een diepe ademhaling verluchtte Femke's gemoed. Met open
			 mond staarde zy Wouter aan, als wilde zy de vreeselyke ontknooping
			 opvangen met al de kracht van haar ziel. 
		   
		  - Neen, zy zou niet sterven, en ik geloof dat Telasco het
			 wist. Hy trok den gewyden dolk, bad Aztalpa om vergeving...
			 Kusco stond met de handen voor 't gelaat...Aztalpa kruiste de
			 armen voor de borst... zy boog het hoofd... 
		   
		  Daar viel ze eensklaps op de knieën voor Telasco: 
		   
		  ‘Broeder... één oogenblik! Eéne bede!
			 ach, laat my den dood ontvangen van Kusco's hand!’  
		   
		  Telasco slingerde de dolk weg, en riep: 
		   
		  ‘Geloofd zy de zon, zy heeft gekozen! Volk van Peru, daar
			 staat uw Inca! Aztalpa, vaarwel!’  
		   
		  Alle Peruanen bogen daarop het hoofd voor Kusco. 
		  Maar, toen deze z'n broeder zocht, was Telasco verdwenen.
			 Men heeft hem nooit wedergezien. Vindje 't niet mooi, Femke? 
		  - Hoor, Wouter, als dat meisje geweten had hoe
			 Telasco haar verzoek zou uitleggen, had ze 't niet gedaan. Maar de
			 vertelling is mooi. Ik wou wel eens weten, of zoo iets waarlyk gebeuren
			 kan? 
		  - Ver van hier, en lang geleden, Femke. In allen geval, 't
			 staat zoo in 't boekje. Maar nu moet ik naar huis want ik heb geen stuiver om
			 den poortman te betalen, als ik binnen kom na achten. 
			  * Och, Femke, ik wou zoo
			 graag dat m'n vers al af was...
{==264==} {>>pagina-aanduiding<<}
 
		  - 't Zal wel gaan. Denk maar aan Telasco. Die had ook iets
			 moeielyks te doen. 
		  - Neen, ik zal denken aan 't meisje. Goeden avend,
			 Femke... 
		  Wouter kreeg een zoen, zoo hartelyk als-i verdiend had met
			 z'n vertelling. En droomend van Aztalpa, die op 'n bleek paste, stapte
			 hy door de aschpoort, en naar huis. De maan scheen helder en 't speet hem,
			 dat-i niet nog wat by Femke had kunnen blyven. Hy verbeeldde zich dat
			 hy nu by 't maanlicht, beter nog dan anders zou verteld hebben. Maar 't kon
			 niet, om den stuiver, dien-i niet had. 
		 
		 
		  Wouter's droom. 
			  *
 
		  519.
 
		  - Moeder, Wouter knypt me! riep Laurens, den
		  	vol-
{==265==} {>>pagina-aanduiding<<}
genden nacht, en jufvrouw Pieterse klaagde, met recht
			 vind ik, dat ‘die jongen’ zelfs in den slaap z'n rust niet houden
			 kon. 
		  Ziehier de oorzaak waarom Wouter z'n broeder
			 Laurens zoo onheusch bejegende. 
		   
			 	daar zat een slapend meisje in 't gras... of 't Femke
				was? 
			 Wat stond zich de maan te vervelen,  
			 Dien avend in 't luchtruim alleen!  
			 De sterretjes waren verdwenen,  
			 Omdat zy te flikkerend schéén. 
			 
			    
			 Het is voor zoo'n maan niet plezierig  
			 Alleen aan den hemel te staan.  
			 Die eenzaamheid brengt aan het kniezen,  
			 En helpt het humeur... naar de maan.  
			    
			 Ze zocht hier-en-daar wat verstrojing,  
			 En troostte wat smachtend gevoel,  
			 En hielp een paar dichters aan verzen,  
			 Maar bleef als die verzen zoo koel.  
			    
			 Zy straalde wat hoop in de harten,  
			 En droogde in 't voorbygaan een traan,  
			 Maar 't mooist wordt ten-laatste vervelend...  
			 Ze had dit zoo vaak al gedaan.  
			    
			 Zy gaapte, en ze keek, en ze staarde...  
			 Vervelend was al wat ze zag.  
			 ‘Och, riep zy, als dàt niet verandert,  
			 ‘Dan neem ik als maan m'n ontslag.  
			    
			 ‘Ik sta als een gek hier te schynen...  
			 ‘En schitter me kreupel en lam.  
			 ‘Geen mensch die me 'r ooit voor bedankte,  
			 ‘Of die er notitie van nam.  
			   
{==266==} {>>pagina-aanduiding<<}
 
			 ‘Dat menschvolk is bitter ondankbaar!  
			 ‘Voor 't zonnetje maakt men zich mooi, 
			 
			 ‘Háár opent men deuren en
				vensters...  
			 ‘Als ik kom dan... gaan ze te-kooi.  
			    
			 ‘Men moest daar beneden bedenken  
			 ‘Dat 'k nooit van m'n overvloed
				scheen.  
			 ‘Ikzelf sta in 't kryt by m'n zuster...  
			 ‘Die leent me... sints Genesis
				één.  
			    
			 ‘'t Is drukkend - vooral aan famielje -  
			 ‘Zoo'n schuld van 'n eeuw of wat
				licht!  
			 ‘Ik schrik als de zon me komt manen,  
			 ‘En bleek wordt m'n mane-gezicht.’
				  
			    
			 ‘Zoo pruilde op een avend het maantje,  
			 ‘En dit had de nachtwind verstaan.  
			 ‘Hy vondt dat ze recht had tot treuren,  
			 ‘En was met haar droefheid begaan.  
			    
			 En suizend begon hy te jagen  
			 Langs wegen en vaarten en wei:  
			 ‘Hop... hop... al wat meê kan, aan 't
				dansen,  
			 ‘Wy geven de maan een party!  
			    
			 ‘Hop, hop... in de rondte... naar boven...  
			 ‘Omlaag weêr... omhoog weêr...
				hop, hop!’   
			 Daar dansten de bladen in de ronde,  
			 Of schuifelden voort in galop.  
			    
			 Daar knakten de takken der boomen,  
			 En zeiden de stammen vaarwel,  
			 En zwierden als dansende spoken,  
			 En speelden een wonderlyk spel.  
			    
			 Daar vlogen de pannen der daken,  
			 En namen hun deel aan het feest.  
			 De schoorsteenen bogen deemoedig,  
			 Als waren zy hofluî geweest.  
			    
			 De molens vergaten het malen,  
			 En noodden de boomen ten dans,  
			 En walsten met hunne beminden  
			 Op muren en wallen en schans.  
			   
{==267==} {>>pagina-aanduiding<<}
 
			 ‘Hop, hop... in de rondte... vooruit maar...  
			 ‘Dien weg uit... omlaag by de poort... 
			 
			 ‘Wat 'n aschlucht!... om 't even... vooruit maar! 
			 
			 ‘Hop, hop weêr, en lustigjes...
				voort!’   
			    
			 Daar zat een slapend meisje in 't gras... of 't
				Femke was?  
			    
			 Daar naderde joelend de bruiloft,  
			 En huppelde om 't slapende kind.  
			 Haar bleekgoed rees op van de zoden,  
			 En danste op muziek van den wind.  
			    
			 Daar neigden de hemden potsierlyk,  
			 En boden elkaêr hun manchet.  
			 Daar danste een pudiek chemisetje  
			 Met 'n onderbroek een menuet.  
			    
			 Daar lonkte de slaapmuts van passie,  
			 En maakte haar pluimpje zoo mooi.  
			 En drukte aan het fladderend jabootje  
			 Heel sentimenteelig de plooi.  
			    
			 De zakdoeken werden zoo dartel,  
			 En waagden zich boven hun stand,  
			 En reikten aan nuffige kraagjes  
			 Hun opengewerkten rand.  
			    
			 De slobkous, verliefd van complexie,  
			 Maakte aan een fichutje de cour,  
			 En sloot het verrukt in z'n knoopen,  
			 En zuchtte zoo innig: bonjour!  
			    
			 Daar walste een bretel met een vestje,  
			 Een kindersok met een servet,  
			 En 't windje gaf lustig de maat aan,  
			 En maakte geen eind aan de pret.  
			    
			 En warrelde vroolyk daartusschen,  
			 En joeg alles rond op de baan...  
			 En suisde: ‘hop, hop... à vos dames...  
			 ‘Wy geven een bal aan den maan!’
				  
			    
			 Daar zat een slapend meisje in 't gras...of 't
				Femke was?  
			   
{==268==} {>>pagina-aanduiding<<}
 
			 En dichter en dichter gedrongen,  
			 Sprong alles om 't slapende kind...  
			 Daar fladderden wild haar de lokken  
			 Omhoog, op muziek van den wind...  
			    
			 Eén glimlach... één zucht... en daar stond
				ze!  
			 En ylings... de stoet nam haar meê,  
			 En droeg haar... o hemel...  
		  
 
		  - Femke... Femke! 
		   
		  - Femke, Femke! riep Wouter in den slaap,
			 en greep naar de verschyning, die in een wolk van kousen, sokken, onderbroeken,
			 hemden en halsboordjes, op weg was naar de maan... 
		   
		  Het was by die gelegenheid, dat de letterzettende Laurens
			 zoo geknepen werd, dat-i wel genoodzaakt was tot het nachtrumoer waarmeê
			 dit hoofdstuk zoo dramatisch begint. 
		   
		  Het ‘huis’ Pieterse vergaderde voor
			 Wouter's bed. Daar was de edele stamvrouw, gehuld in 't
			 eerbied-inboezemend jak, dat in breede plooien neerviel op den zwart-merinossen
			 rok. Daar was Truitje met haar domme blauwe oogen. Myntje
			 en Pietje... och wat zeg ik: zoo heetten de meisjes niet meer, na 't
			 verhuizen. Truitje was Gertrude geworden, zoo goed als 'n
			 ongekeurde vorstin van Hessen. 
			  *Myntje heette nu Mina,
			 en wie haar pleizier woû doen, sprak de a uit als eene. Dat
			 gaf zoo'n fransche klank, vond ze. Maar haar onnoozel gezicht stond nog precies
			 even onbeduidend als voor de naamsverandering. En Pietje heette
			 Petró. Stoffel had gezegd dat dit een fatsoenlyke naam
			 was.
{==269==} {>>pagina-aanduiding<<}
 
		  Hyzelf kwam ook voor 't licht, en verbaasde zelfs z'n moeder die
			 zooveel van hem wachtte, door z'n deftigheid in gang en houding. 
		  - Wat scheelt je dan toch, jongen? riep ieder tot
			 Wouter. 
		  - O, moeder, moeder... Femke! 
		  - De jongen is gek, was 't eenstemmig oordeel der
			 Pietersens. 
		  En geheel ongelyk hadden ze niet. Wouter ylde. 
		  - Ze zouden haar wegdragen... al draaiende... altyd in de rondte...
			 en ze sloot zich aan den rook die opstygt... opstygt... dochter van de zon,
			 beslis... hier is Telasco... neen, sterven zult gy niet,
			 Emma, Aztalpa... Femke, o god, blyf, blyf... ik zal
			 op de bleek passen... ik zal de hinde schieten... blyf, Femke, blyf...
			 een weduwnaar met god... samen door de ivoren poort... daar gaat ze
			 weêr... alléén... omhoog... Omikron, blyf! 
		  - Als we eens den domine lieten roepen? vraagde de moeder,
			 aarzelend. Ze wist niet of er gebeden moest worden, of gestraft... of
			 beide. 
		  En voor 't eerst van z'n leven misschien, had Stoffel een
			 goede gedachte: 
		  - Moeder, ik geloof dat er een dokter noodig is... Wouter
			 is ziek. 
		  Zoo was het. De arme jongen was aangetast door 'n
			 zenuwzinkingkoorts. Dit was een geluk voor hem, want de geneesheer die hem
			 behandelde, was een menschenkenner, die door liefderyke terechtwyzing een
			 heilzame invloed had op Wouter's gemoed. Maar dit kon eerst later
			 geschieden, want in den beginne was de ziekte van 't kind gevaarlyk. Ook voor
			 jufvrouw Pieterse was de kennismaking nuttig. De dokter vertelde haar,
			 tot 'r groote verbazing, dat men z'n kinderen niet als pakgoederen mag
			 opstapelen in een bedstee. Dat er lucht, licht, leven, beweging, genot
			 noodig is tot ontwikkeling van ziel en lichaam. Dat straffen - met of
			 zonder Heer dan - niet te-pas komt. Dat haar godsdienst best achterwege
			 kon blyven by de opvoeding... en meer zaken van deze soort, die jufvrouw
			 Pieterse nooit gehoord had, en waartegen ze nog-al niet heftig
			 opstond, omdat de dokter... 
		  - Gut, jufvrouw Laps, uwe moest eens maken dat uwe hier
			 was, als-i komt. Hy schryft z'n receppies met 'n gouwe pen, en z'n koetsier
			 heeft eene bruine beer om z'n hals... 
		  Ja, juist! zoo'n gouden pen en een beerehuid! Och, als alle menschen
			 die waarheid voorstaan, hun koetsier behoorlyk konden kleeden, dan zou 't gauw
			 gedaan wezen met veel vooroordeelen. Maar meestal is dit zoo niet. Jazelfs, ik
		  	ken waar-
{==270==} {>>pagina-aanduiding<<}
heidlievende personen die in 't geheel geen koetsier
			 houden, met of zonder beerevellen dan. En ook de gouden pennen zyn gewoonlyk in
			 verkeerde handen. 
		  - Ik wou maar, dat jufvrouw Sipperman eens kwam juist als
			 de dokter er was. Ga 't haar eens zeggen, Sertrude... dat
			 Woutertje ziek is, meen ik... en zeg dat we koffidrinken zoo tegen
			 twaalfe... zoo laat kwam-i gister. En jy Leentje, ga eens na de
			 kommeny... er moet toch zout wezen... en maak 'n praatje... 't is niet om te
			 praten, weetje... je weet, ik hou niet van praterigheid... 't is maar, weetje,
			 om te weten of de menschen 't gezien hebben? En jy, Petró, denk
			 er om dat je me een schoone mus geeft als-i weêrkomt, want 't is m'n 'n
			 man... zoo'n dokter! Ik ben der ontdaan van, zoo als-i sprak... en je moet hem
			 niet zoo aangapen, Mina, dat staat niet... maar ik ben benieuwd of ze
			 't gezien hebben in de komeny. 
		  Ik wou niet graag te hard oordeelen, maar waarachtig, ik geloof dat
			 jufvrouw Pieterse schik begon te krygen in Wouter's ziekte. Er
			 was iets voornaams in dat dokters-koetsje voor de deur. Alas, poor
			 mankind! 
		 
		 
		  Weêr een avendje.
 
		  520.
 
		  - Maar, lieve jufvrouw Pieterse, hoe moet het nu met m'n
			 oom? Jeluî bent allemaal gevraagd, en ik heb 'm gezegd dat er een vers
			 wezen zou. 
		  - Dat 's moeielyk, jufvrouw Laps. Je begrypt dat het wurm
			 nu geen verzen maken kan. Wat denk je over Stoffel? Als we 't
			 hèm eens vroegen? 
		  - Ik heb er niets tegen, als er maar een vers is. Anders ben ik
			 geskandeliseerd. 
		  Stoffel werd uitgenoodigd Wouters plaats te
			 vervullen. Hy had er veel tegen. 
		  - Moeder, uwe begrypt dit zoo niet, maar eigenlyk zou ik te-kort
			 doen aan 't respekt. Want, ziet-u, als men zoo omgaat met de jeugd, dan is
			 respekt nummer een, en zoon vers... 
		  - Maar de jongens op je school hoeven 't niet te weten... 
		  - 't Woord komt altyd verder dan de man, moeder. Dat weet uwe zoo
			 niet. Op de diaconie-school was een kweekeling die ook verzen maakte... en wat
			 is er van gekomen? Hy is naar de Oost, moeder... en hy is me nog de helft
			 schuldig in een kruik inkt. Zieje, moeder, dat komt er van. Ieder moet op z'n
			 zaken passen. Zo'n vers... dat is goed en wel voor een jongetje
			 als Wouter... maar als men zelf onderwyzer is...
{==271==} {>>pagina-aanduiding<<}
 
		  - En meester Pennewip dan? vroeg jufvrouw
			 Laps. 
		  - Juist, riep Stoffel, als-of deze aanhaling hem hielp in
			 de bewysvoering. Juist, zieje, meester Pennewip... 
		  - Ik heb een vers van hem gelezen, Stoffel! 
		  - Juist... je hebt een vers van hem gelezen... dat is... dat komt...
			 hoe zal ik 't je nu precies uitleggen, jufvrouw Laps. Je begrypt, by
			 zoo'n vak als 't onderwys, heb je allerlei soort van dingen. Daar heb je
			 by-voorbeeld de aardrykskunde. Nu zal ik maar eens zeggen: Madrid ligt aan den
			 Manzanares, begrypt u, moeder? 
		  - Jawèl, jawèl, Stoffel, dat is byv. of je
			 zeggen zou... 
		  - Amsterdam aan 't Y. Precies. En dan heb je weêr heel andere
			 dingen, want jufvrouw Laps, je kunt je niet voorstellen, wat er al zoo
			 by dat onderwys te-pas komt. Een kruienier mengt z'n suiker met wat anders, en
			 dan moet ik kunnen uitrekenen hoe duur hy 't pond moet verkoopen, om geen
			 schaê te hebben, verbeeld je eens! En dan heb je nog de
			 gezelschapsrekening, en de breuken, en de werkwoorden... maar nu moet ik weg,
			 anders slaan de jongens den boel stuk. 
		  Stoffel ging dien middag vroeger naar z'n school dan
			 gewoonlyk, en liet jufvrouw Laps heel ongesticht achter. 't Mensch wou
			 maar niet begrypen, hoe Madrid en die kruienier met de breuken, hinderpalen
			 konden wezen voor Stoffel's rymgenie of schoolmeesters-fatsoen.
			 Jufvrouw Pieterse praatte het goed, ik weet niet hoe, en ze stuurde
			 jufvrouw Laps naar meester Pennewip zelf. 
		  De man zag vreemd op, by 't bezoek van het vertoornde zoogdier, maar
			 was weldra gerust gesteld omtrent haar bedoeling. 
		  - Tot welke klasse behoort uw oom, jufvrouw? 
		  - Wel... tot de klasse van... van... meent u weer iets van
			 oesterschelpen en eieren? 
		  - Geenszins, jufvrouw. Ik bedoel op welken trap hy staat... ik
			 bedoel... op welke hoogte... ik herzeg op welken trap... als gy deze
			 uitdrukking begrypt - het is eene beeldspraak, jufvrouw - op welken trap dan
			 van den ladder der maatschappy? 
		  - In de granen, meester. Meent u dat? 
		  - Dit is niet voldoende, jufvrouw Laps. Men kan in de
			 granen zyn... als koekbakker... als broodbakker... als kleinhandelaar... als
			 groothandelaar... als tusschenhandelaar... en ook deze bedryven hebben weder
			 derzelver eigenaardige onderverdeelingen. Daar hebt ge
			 by-voorbeeld: Jozef in Egygte. Deze godsman, - die door sommigen onder
			 de klasse der Aartsvaders wordt gerangschikt, ofschoon anderen beweren... doch
		  	dit zullen wy onbeslist laten zeker is het, dat Jozef granen op-
{==272==} {>>pagina-aanduiding<<}
kocht,
			 en op den bovensten trap stond, want, jufvrouw Laps, wy
			 lezen in Genesis XLI... 
		  - Ja, dat weet ik. Hy reed in Farao's wagen, en droeg een
			 witte zyden rok. Myn oom is fakter. Dat was m'n vader ook. 
		  - Zóó... o... o! Fakter... ten-rechte gezegd:
			 factor... ei! Daarvan zegt Genesis niets... en ik weet niet met
			 zekerheid of deze klasse van personen... 
		  - Myn oom is wéwenaar... 
		  - Ziet ge, daar hebt gy 't verschil reeds. Wy lezen uitdrukkelyk dat
			 Jozef huwde met Asnath, de dochter van Potifera, den
			 priester te On, en nergens vinden wy dat deze zyne echtgenoote -
			 of volgens sommigen, echtgenoot - reeds overleden was, toen hy zich
			 toelegde op den graanhandel. Dus jufvrouw Laps... ik zou u raden, als
			 't u ernst is uwen oom te bezingen in een godsdienstig lied, u te begeven naar
			 een myner leerlingen...Klaasje van der Gracht. 
		  En meester Pennewip beduidde haar, waar ze dat wonderkind
			 vinden kon. Weder moet ik vergeving vragen als myn oordeel te scherp is, maar
			 ik verdenk Pennewip van een leelyk gebrek. Zie, ik meen te weten dat
			 hyzelf het gevraagde vers zou geleverd hebben, als jufvrouw Laps oom
			 een wit kleed van den Koning had gekregen, of den Haag was doorgereden in een
			 hofkoets. Maar 't bezingen van een ‘fakter’ liet hy over aan 't
			 genie van den vliegenden theeketel in de Peperstraat. Dit was niet mooi
			 van Pennewip. Kon die oom het helpen, dat-i nooit in een put was
			 gegooid door z'n broêrs? Dat-i niet verkocht was aan Arabieren? Dat-i
			 geen droom kon uitleggen? En dat men tegenwoordig geen scherpzinnigheid beloont
			 met ringen, witte rokken, galakoetsen en onderkoningschap? 
		  Hoe dit zy, jufvrouw Laps stapte naar de Peperstraat, en
			 maakte kennis met den ouden Heer van der Gracht, die zich gevleid
			 voelde door 't bezoek. 
		  Er werd plechtig besloten dat Klaasje, dienzelfden avend
			 nog het vers kant en klaar zou maken. Hy zou 't den volgenden ochtend by
			 jufvrouw Laps komen opzeggen, en als 't waardig werd gekeurd de tolk
			 te zyn van hare gevoelens jegens 'r oom, zou Klaasmeêgenood
			 worden op 't avendje. En, had z'n vader gezegd, dan zou hy 'n witten das om
			 hebben, met 'n opstaand boordje. 
		  - Ja, net als Jozef, zei juffrouw Laps... zoo
			 zieje hoe de Schrift toch alles vooruit wist. 
		  En 't mensch, thuiskomende, las Genesis XLI na, en trachtte
			 overeenkomst te vinden tusschen Jozef's verheffing en de apotheose
			 
{==273==} {>>pagina-aanduiding<<}
 die Klaasje van der Gracht verbeidde. Zy droomde dien
			 nacht dat ze een mantel in de hand hield. 
		  De poëta laureatus meldde zich den volgenden morgen by
			 haar aan, en dreunde z'n vers op. Wy zullen het later hooren, als het wordt
			 voorgelezen op 't avendje dat ons wacht, maar voor-af moet ik melding maken van
			 een voorval dat dien achtermiddag ten huize van de Pietersensplaats
			 vond. 
		  Wouter, zwak, maar niet ylend meer, lag te-bed. De dokter
			 had rust voorgeschreven. Het kind telde de bloemen van 't behangsel, en dwong
			 zich die anders te rangschikken in zyne verbeelding. Hy liet ze over
			 elkaêr springen, inëenvloeien. Hy zag er gezichten in... personen...
			 legers... wolken... och, alles leefde! Wel was 't vermoeiend, maar hy kon niet
			 anders. En als-i zich omkeerde naar de muur-zy, was 't nog erger. Die
			 hieroglyfische krassen vertelden allerlei dingen die hy niet noodig had te
			 weten, en overlaadden hem met onnoodige indrukken. Hy moest de oogen wel
			 sluiten, maar vond geen rust. Het was hem, of-i werd meêgevoerd door de
			 wilde bruiloft, en zyns ondanks moest deelnemen aan 't bal dat de nachtwind aan
			 de maan gaf. Alles draaide en warrelde hem van binnen. Hy greep met beide
			 handen zyn hoofd als om de afmattende slingering zyner gedachten tot stilstand
			 te brengen, maar 't baatte niet. Dat behangsel, die gordynen, die muur, die
			 bloemen, die dans, dat opnemen van Femke door den wervelwind... zyne
			 poging om haar vasttehouden... 
		  Het kind berstte in tranen uit. Hy wist nu, dat alles verbeelding
			 was. Hy wist dat-i ziek was. Hy wist dat schoorsteenen niet konden dansen, en
			 dat geen meisje wordt weggewalst van de aarde, om de maan wat optebeuren in
			 haar eenzaamheid... maar toch... 
		  Schreiend riep hy zachtkens Femke's naam, zacht genoeg om
			 niet te worden gehoord door zyne verwanten, luid genoeg om wat lucht te geven
			 aan zyn beklemd gemoed... 
		  - Wat is dat?... riep hy op-eens, antwoordt ze? Is dát ook
			 verbeelding? 
		  Inderdaad, Wouter hoorde zyn naam noemen, en 't was
			 Femke's stem! 
		  - Ik wil weten of ik droom, zeî 't kind, en hy richtte
			 zich overeind in z'n bed. Dàt is een roode bloem... daarnaast een
			 zwarte... ik heet Wouter... Laurens is op 't letterzetten...
			 dit is alles juist... ik droom niet... 
		  En hy luisterde weêr, en boog zich buiten de bedstede, en
			 opende mond en oogen zoo wyd mogelyk, als-of long en gezicht konden ter-hulpe
			 komen aan zyn gehoor... 
		  - O God... Femke's stem! Ja, ja, zy is het!
{==274==} {>>pagina-aanduiding<<}
 
		  Ditmaal was hy zéker. Hy sprong van 't bed af, de deur uit,
			 rolde den trap af, en viel buiten kennis neder aan de voeten van 't
			 bleekmeisje, dat in 't portaal beneden een harden stryd voerde met het gezin
			 der Pietersens. 
		   
		  Femke had Wouter gewacht, den dag na die
			 peruaansche vertelling. Eerst meende zy dat het om 't prentje was, waarop
			 Aztalpa de beide broeders omhelsde. Ze hoopte nog altyd dat
			 Wouter's, schoolmeesterlyke broeder wel te bewegen zou zyn,
			 één uurtjen afstand te doen van den almanak die zooveel schoons
			 bevatte. En, ook zonder dat prentje, Femke verlangde Wouter
			 weêrtezien. Om z'n persoon kon 't niet wezen - zoo'n kind! maar
			 Wouter vertelde zoo aardig. En misschien vloeiden in 't hart van dat
			 meisje Wouter's persoon in-een met de verhalen die hy deed.
			 Analyseeren, verdeelen, is een hulpmiddel tot studie. Qui bene distinguit,
			 bene docet, ja, en zelfs: qui bene distinguit, bene discit... dit
			 alles is waar, maar Femke verstond geen latyn. Zy onderwees niet, en
			 leerde niet, ze onderging slechts. De Natuur die niet studeert, en maar
			 eenvoudig daarstelt, vulde haar hart met allerlei aandoeningen door
			 elkaêr, en liet het over aan dezen of genen professen in de ichthyologie,
			 om uittemaken hoe de vinnetjes in elkander zaten, waarmeê Femke
			 - die lieve karper! - zou rondzwemmen in den vyver van haar zestien jaren.
			 (251) 
		  - Leg 't goed in de zon, riep haar de moeder toe... 
		  En dit vertaalde Femke aldus: zon... Peru... 
			 Aztalpa... Kusco... Wouter! 
		  - Jaag de kinderen weg... ze gooien vuil op de bleek... 
		  Femke vertaalde: moedig in den stryd tegen de vyanden
			 van Peru... hy de edelste telg der Inca's...
			 Telasco... Wouter! 
		  Och... alles riep: Wouter! 
		  En hy kwam niet! Den eersten dag was zy bedroefd. Den tweeden,
			 ongeduldig. Den derden, ongerust... 
		  - Moeder, ik wil gaan zien waar dat jongetje blyft, dat 'n vers
			 moest maken... 
		  - Ga je gang meid! zei de moeder. En weet je 'm te vinden? 
		  Femke antwoordde toestemmend, maar ze jokte. Zy wist niet
			 waar Wouter woonde, doch voelde zekeren schroom om dit te erkennen. Er
			 lag moed in haar voornemen om 't kind optesporen, welks woning zy niet wist, en
			 die moed wilde zy verbergen. Waarom? Dit begreep zyzelve niet. Misschien
			 vreesde zy 't: hoe mal! dat zoo vaak ons weerhoudt van iets goeds. Er is
			 'n eigenaardige pudeur in liefelyke aandoeningen. Veelal verbergen wy 't
			 goede dat in ons is, en pronken liever met fouten. Dit is huichelary
			 à rebours.
{==275==} {>>pagina-aanduiding<<}
 
		  Het meisje kleedde zich zoo mooi ze kon, en ze nam het weinige geld
			 mede, waarover zy beschikken mocht... eenige stuivers. Ze liep met gejaagdheid
			 onder de aschpoort door, en liet zich een winkel wyzen waar men boeken
			 verhuurde. Zeer natuurlyk kwam ze terecht in de Hartestraat. De loop der
			 straten die in 't eerste hoofdstuk dezer geschiedenis, onzen
			 Wouter onwillekeurig had geleid naar de aschpoort, voerde nu
			 Femke van die poort naar den boekwinkel, waar we onzen held het eerst
			 aantroffen. Minder beschroomd dan Wouter - Femke was ouder,
			 had meer omgegaan met menschen, en dacht minder na - vraagde zy flinkweg den
			 onvriendelyken man van den winkel: ‘om 't boek over die gravin met den
			 sleep?’  
		  - Hé? Hoe is de titel? 
		  - Daar weet ik niet van, zei Femke. Maar 't is over een
			 roover... de Paus komt er ook in... of eigenlyk... och 't is my te doen om een
			 jongetje dat gelezen heeft in zoo'n boek. Ik wilde u vragen waar dat jongetje
			 woont... en ik wil er graag voor betalen... 
		  - Kom je my hier voor den gek houden? Denk je dat ik hier zit om
			 jongetjes optezoeken. 
		  - Maar m'nheer, ik wil er voor betalen, zei 't meisje, en zy legde
			 haar schat op de toonbank. 
		  - Scheer je weg, meid, wat weet ik van je jongetje! 
		  Nu werd Femke boos: 
		  - Je hoeft me niet wegtejagen als-of ik kwaad deed... dat laat ik me
			 niet doen. Als je 't niet zeggen wilt, dan kun je 't laten... maar ik zeg je,
			 dat je heel onvrindelyk bent. 
		  En ze wilde vertrekken. Maar eensklaps: 
		  - Zeg, wil je my ook geen boeken verhuren? 
		  - Dat kan er na wezen... ik ken je niet. En wat wou je hebben? 
		  - Ik vraag 't boek van den roover en Amalia, zei Femke.
		  
		  O, zy verhief zich in rang! Ze had ditmaal geen berichten te vragen
			 om-niet... zy voelde zich klant nu. 
		  - Ik weet van geen roover en Amalia. Meen je Rinaldo Rinaldini. 
		  - Neen. Zyn er nog andere boeken over roovers? Toe, 
			 asjeblieft, help my... 
		  Femke zei dit op een toon die den man vermurwde. Hy
			 verwaardigde zich optestaan, en den catalogus ter-hand te nemen. 
		  Vry spoedig noemde hy 
		  Glorioso... 
		  - Dàt is het... juist, dàt is het! riep Femke
			 verrukt. 
		  - Maar je moet pand geven, zei de man, terwyl hy op een trapje klom,
			 om 't dierbaar boek te krygen.
{==276==} {>>pagina-aanduiding<<}
 
		  - Neen, neen... ik heb 't boek niet noodig, ik wil maar weten waar
			 het jongetje woont, dat het gelezen heeft. Och, ik wil er zoo graag voor
			 betalen! 
		  En ze wees op den schat, dien ze offeren wilde. Maar dat hoefde
			 niet, zei de man. ‘Hy was zóó niet, of hy wilde wel een
			 dienst doen, als men 't hem vrindelyk vraagde.’ Och, Femke zag er
			 zoo lief uit, en ze had iets in haar stem dat stuursheid moeielyk maakte. 
		  De man zag na in 't register, waar-i spoedig den naam vond dien
			 Femke opgaf: Wouter Pieterse, met vermelding van de
			 woonplaats. Hy wees het haar, en wilde nu bovendien uitleggen, hoe zy den
			 kortsten weg nemen kon... 
		  Femke was al de deur uit, en had zelf vergeten, haar
			 neêrgelegd geld meêtenemen. De man liep haar achterna om 't terug
			 te geven, maar-i had moeite om 'r intehalen. Zoo liep ze! 
		  Aan de opgegeven woning gekomen, vernam zy dat de familie
			 Pieterse, verhuisd was ‘naar een fatsoenlyker buurt.’ 't
			 Was nog al ver, maar 't meisje liet zich niet afschrikken. By de
			 Pietersens aangeland, werd ze ontvangen met een barsch ‘wat moet
			 je?’ van de jonge-jufvrouwen. 
		  - Och, jufvrouw, ik wilde weten hoe Wouter 't maakt? 
		  - Wie ben je? 
		  - Ik heet Femke, jufvrouw, en m'n moeder is een
			 waschvrouw... maar ik wou weten hoe 't met Wouter is? 
		  - Wat heb jy met Wouter te maken? vraagde nu jufvrouw
			 Pieterse, die kwam aanloopen op 't gerucht. 
		  - Och jufvrouw... wees 'r niet boos om... ik wou 't zoo graag
			 weten... en m'n moeder weet er van, dat ik hier ben om 't te vragen.
			 Wouter heeft my verteld van Telasco, en van dat meisje dat
			 sterven moest... o god, jufvrouw, zeg me of hy ziek is... ik kan er niet van
			 slapen... 
		  - Jy hebt niks te maken met Wouter... je kunt heengaan...
			 ik zeg je nu dat je heen gaat... ik houd niet van volk aan de deur... 
		  - Om-godswil, jufvrouw! riep 't meisje, en wrong de handen. 
		  - De meid is mal! Duw 'r de deur uit, Trui, en gooi die
			 toe... 
		  Truitje begon dit bevel uittevoeren. Myntje en
			 Pietje maakten zich gereed haar bytestaan, maar 't moedig kind hield
			 vol. Ze greep de leuning van den trap, en klemde zich vast. 
		  - Gooi 'r de deur uit, die brutale meid... 
		  - O god, jufvrouw, ik ben niet brutaal... och, ik zal terstond
			 gaan... zeg my maar of Wouter ziek is? Toe, jufvrouw, zeg me dat! Dan
			 zal ik gaan... o, dadelyk! Och, zeg my
{==277==} {>>pagina-aanduiding<<}
 of Wouter ziek is,
			 jufvrouw... en... of... hy... sterven... zal? 
		  Hier berstte 't edel kind in schreien uit. Alleen vrouwspersonen van
			 de soort als waarmee zy te-doen had, konden ongeroerd blijven, by 't aanzien
			 van Femke's smart. Maar de jufvrouwen Pieterse hadden
			 burgerlyke zielen. 
		  Femke zou begrepen zyn geworden door lager gemeen, of door
			 adel. 't Is met gevoel, als met het goud der speelbanken. Dat komt niet in
			 aller handen. Daar zitten courtisanes en marquises naast elkaêr. De
			 ‘heele fatsoenlyke menschen, die schoenen verkochten uit Parys’
			 komen daar niet. 
		  - Ik ga niet, gilde Femke... o god, ik ga niet! Ik
			 wil weten, of 't kind ziek is... 
		  Men hoorde boven aan den trap een deur openen. Wouter
			 vertoonde zich, rolde den trap af, viel als een bom op de strydenden, en daarna
			 voor Femke's voeten in zwym. 
		  - Heerejesis, die jongen! kermde de moeder, en de meisjes stonden
			 roerloos. Maar Femke nam Wouter op, en droeg hem naar boven.
			 Men wees haar Wouter's bed, en daar legde zy 't kind neer. Niemand had
			 den moed haar te verjagen, toen ze zich neêrzette voor de legerstede, en
			 als er op dat oogenblik had moeten gestemd worden over voorrecht, rang,
			 gezag... o, aller stemmen waren op Femke gevallen, Maar zyzelve wist
			 niet dat ze groot was. Ze schreide, en mompelde: ‘Och, neem 't me niet
			 kwalyk jufvrouw, maar ik kon er niet van slapen... zoo dacht ik aan dat
			 kind!’  
		 
		 
		  521.
 
		  De avend is dáár. Leentje past op
			 Wouter, en 't huis Pieterse is present by den jarigen
			 weduwnaar. Jufvrouw Laps hield de eer van den salon op. 
		  - 't Is een raar geval, jufvrouw Pieterse, zei de jarige
			 oom. En wat wou ze eigenlyk, dat meisje? 
		  - Gut m'nheer... dat weet ik niet. En ik heb al honderdmaal aan
			 Sertrude gezegd, dat ik er niets van begryp. Verbeelje... een vreemd
			 schepsel, zoo maar baasspelen in je huis... en ik zeg al zoo tegen
			 Mina! gooi 'r toch de deur uit... en toe zei
			 Petró... 
		  - Nou... ik had haar ter-dege beet, blufte de dappere
			 Petró, en toonde een blauwen plek aan de pols, waaruit
			 ik zou besluiten dat Femke háár had beet
			 gehad. 
		  - Ze moet weêrkomen, riep Gertrude, ik zal 't haar
			 verleeren! 
		  - En ik, zei Mina. 
		  Zoo was ieder heldhaftig geworden, na den stryd. Dit gebeurt wel
			 
{==278==} {>>pagina-aanduiding<<}
 meer. Maar zeker is 't, dat Femke's naam nu niet
			 zou getriumfeerd hebben, als er ware gestemd geworden over zedelyke waarde.
		  
		  - Een gemeene meid, m'nheer! 
		  - Een heele gemeene meid! 
		  - O, zoo'n gemeene meid! 
		  - En hoe is uwe toen eindelyk van haar verlost? 
		  - Ja, dat was moeielijk...ik zei... 
		  - Né moeder... ik zei... 
		  - Né, ik! 
		  - Né, ik! 
		  Ieder wilde wat gezegd hebben. Ieder wilde doorgaan voor 't
			 middelpunt der gebeurtenissen die 'r werden verhaald. 
		  - Ik wou wel 'ns weten waar de jongeheer van der Gracht
			 blyft, zei jufvrouw Laps. Ja, oom, er is 'n verrassing... 
		  't Was jufvrouw Pieterse niet aangenaam, dat er werd
			 uitgezien naar iemand anders, als zy iets te vertellen had. 
		  - Nu dan, wy zeiden... ja wat zeiden we ook, Sertrude? 
		  - Moeder... ik zei... dat het schande was. 
		  - Ja dat heb ik ook gezeid. Nu... toen vroeg dat schepsel koud
			 water... en toen we 't niet gauw genoeg gaven, stond ze op, en liep naar de
			 pomp... brutaalweg, net of ze thuis was! En ze pompte... en maakte een doek
			 nat, en legde dien op Wouter's hoofd. Ik was ontdaan over zooveel
			 brutaligheid. En ze huilde, of 't haar jongen was, m'nheer! Nu, 't kind kwam
			 by, en toen gaf ze hem een zoen... verbeelje, daar we by waren! 
		  - Ja, riepen de drie dochters, we waren er allemaal by! 
		  - En toen bleef ze nog wat zitten voor 't bed, en praatte met
			 Wouter... 
		  - Waar toch de jongeheer van der Gracht blyft? zuchtte
			 jufvrouw Laps. 't Is maar, weet u, oom, omdat we 'n verrassing
			 hebben. 
		  - En eindelyk ging ze heen... en ze liep als een prinses. 
		  - Net 'n prinses... betuigde de meisjes, die niet wisten dat ze
			 waarheid zeiden. 
		  - En ze zei tot Wouter dat ze terugkomen zou. Maar je
			 begrypt, dat zal mis wezen... 
		  Daar ging de schel. Jufvrouw Laps vloog op... och ja, de
			 katechiseermeester van der Gracht stapte met zyn zoon de kamer in.
			 Jufvrouw Pieterse had er spyt van. Zy gevoelde dat de ster van haar
			 discours verbleeken zou voor de zon van 't vers dat Klaasje
			 meêbracht. En ook zonder vers, wat zagen die anderhalve
			 katechiseermeesters er deftig uit! Wat 'n stap, wat 'n houding, wat 'n stem...
			 en boven alles die witte das, en guillotine-boordjes!
{==279==} {>>pagina-aanduiding<<}
 
		  - Mynheer en jufvrouwen, de Heer schenke u Zynen onmisbaren zegen op
			 den avend van dezen dag! Dit is myn zoon Klaas... van wien u wel
			 gehoord zult hebben. Hy is my te na om hem te pryzen... maar u begrypt wel...
			 als men vader is... nu, alle zegen komt van boven! 
		  - Ja oom, er is een verrassing. 
		  - Juist, jufvrouw, een ware verrassing. De gelukwenschen aan dezen
			 heer... op den heugelyken dag van zyn verjaren... brengt ons in de stemming van
			 den Psalmist... en ik verheug my door de genade... want mynheer... alles komt
			 van boven... dat zal uwe ook wel weten. 
		  - Ga zitten, man, ik dankje wel! zei de gastheer, die begreep dat er
			 een felicitatie was uitgesproken. Koud buiten? 
		  - Ja, 't is frissies. Koud kan ik niet zeggen. 't Is wat je noemt...
			 frissies, weet u. De Heer geeft het weêr naar zyn welbehagen... en daarom
			 zeg ik maar: frissies. Alles komt van boven. 
		  - Och ja! riep 't heele gezelschap en meende wonder verdienstelyk te
			 wezen. Verbeelje 't lot van een armen drommel die in dezen king eens had moeten
			 verkondigen dat sommige dingen van beneden komen? Gelukkig was men 't eens,
			 ditmaal. 
		  - Wel oom, wat dunkt u, zullen we nu maar beginnen met de
			 verrassing? 
		  - Ga je gang, nicht. Wat is het? 
		  - Och, een kleinigheid, mynheer, antwoordde de katechiseermeester.
			 Myn zoon is een dichter. Pryzen zal ik hem niet... want hy is me te na... maar
			 't is mooi, dat durf ik gerust zeggen. 't Is niet om te roemen... alles komt
			 van boven... neen, roemen zal ik niet. Als ik roem, mynheer, dan roem ik in den
			 Heere. Maar ik zeg dat het mooi is. 
		  De dichter Klaas maakte z'n mondje klein, alsof-i met z'n
			 lippen te drinken gaf aan een vogeltje. 
		  Hy sloeg de oogen neêr, en speelde met den ondersten knoop van
			 z'n vest. Z'n heele gezicht stond naar verzemakery. Er was iets knoeierigs in
			 dien jongen, iets van een gekramden schotel... neen, hy leek op 'n verfrommeld
			 papier... neen, op ongestreken linnen... neen, op 'n gebruikt servet... neen,
			 op ongaar brood... 
		  Och, wat weet ik het, waarop die lummel geleek! Ga naar een
			 christelyke jonchelings-vereeniging. Daar vindt ge modellen in overvloed van de
			 soort die ik bedoel, adept-clowns in de kermistent des Heeren,
			 pierrots van de onanie. 
		  - Dus, mynheer, 't is niet om te roemen... haal 't maar voor den
			 dag, Klaas. Als vader, mynheer, moet ik u zeggen... 't is mooi! Want
			 ziet u, in de Schrift... 
		  
{==280==} {>>pagina-aanduiding<<}
 
		  Klaas haalde z'n vers voor den dag. 
		   
		  ... in de Schrift wordt, om zoo te zeggen, niet gesproken van
			 weduwnaars... de Heer zal daarvoor wyze redenen gehad hebben. Wat doet nu de
			 jongen? Hy volgt Gods wenk, en heeft een vers gemaakt vol weduwen... 
		   
		  Klaas legde 't vers voor zich op tafel. 
		   
		  ...vol weduwen. Ja, ik zou durven zeggen, hy heeft er byna al de
			 weduwen in gebracht, die in de Schrift staan. 
		  - Heb ik niet gezegd dat er eene verrassing wezen zou, riep jufvrouw
			 Laps. 
		  - Lees jy nu maar op, Klaas! Er zyn er zeventig, mynheer...
			 zeventig weduwen! Lees nu maar op, jongen! 
		   
		  Klaas stroopte z'n armen op, streelde z'n boordjes, en
			 begon: 
		   
			 Al de weduwen der Heilige Schrift  
			 Worden hier tot een vers gezift;  
			 Ter verblyding op 't verjaren  
			 Van godzalige weduwnaren;  
			 Juichend, bloeiend in den Heer,  
			 Aan Jehovah lof en eer.  
		  
 
		  - Dat is 't opschrift, lichtte de vader toe. 
		  - Ja, dat is het opschrift. Nu begin ik: 
		   
			 In Genesis XXXVIII, vers 11 kan men
				lezen  
			 Dat 'n weduw in 't huis van haar schoonvader moet wezen;  
		  	En Exodus XXII, ik zeg 't zonder vrees,  
			 Zegt in vers 22, beleedig weduw noch wees...  
		  
 
		  - Merk op, mynheer, dat het vers en 't kapittel beide tweeen-twintig
			 zyn. Daarmeê heeft de Heer zeker eene bedoeling gehad... want Gods wil is
			 ondoorgrondelyk, en alle zegen komt van boven. Ga voort, Klaas! 
		   
			 Twee verzen later ontsteekt de toorn des Heeren,  
			 Hy zal alle vrouwen in weduwen verkeeren;  
			 Uit Leviticus XXI, vers 14 blykt gewis 
			 
			 Dat een weduw geen goede vrouw voor een priester is;  
			 Eén hoofdstuk daarna (maar een vers minder) doet ons
				weten  
			 Dat een weeuw zonder kinderen 't brood van haar vader mag
				eten;  
			 En Numeri XXX, vers negen, wel geteld, 
			 
			 Zegt, dat de belofte van een Weeuw ten haren laste geldt;  
			 In Deuteronomium X, vers 18, betuigt de
				Heer met geschreeuw...  
		  

{==281==} {>>pagina-aanduiding<<}
 
		  - Hé? vroeg jufvrouw Laps. 
		  - Ja, dat wil zeggen: majesteit, legde de Katechiseermeester
			 uit. Luister maar verder, jufvrouw... 't is niet om te roemen... ik zeg maar:
			 luister verder! Ga voort, Klaas! 
		   
			 met geschreeuw,  
			 Dat Hy altyd recht doet, en kleêren geeft, aan wezen en
				weeuw;  
			 In Deuteronomium XIV, vers 29, worden wy
				gespoord  
			 Om alle drie jaar iets te geven aan de weduwen in de poort;   
			 Twee hoofdstukken later, vers 11 en 14 kunt ge lezen  
			 Hoe men met de weduwen in de poort vroolyk moet wezen;  
			 In Hoofdstuk XXXIV, vers 19, staat vermeld  
			 Dat men een schoof voor de weduw moet achterlaten op 't veld;  
			 In de twee volgende verzen wordt van de weduw geschreven  
			 Dat ze druiven en olyven krygt die aan den boom zyn gebleven.  
			 Kapittel XXVI, vers 12 en 13, zegt 't voort:  
			 Spreekt weêr over de weduw die te eten krygt in de
				poort;  
			 Een hoofdstuk verder laat de heer door Mozesbetuigen, 
			 
			 In vers 19, dat men 't recht van de weduw niet mag buigen;  
			 Twee Samuel XX, vers 3, spreekt er
				uitdrukkelyk van  
			 Dat Davids bywyven leefden als weduwen, by 't leven van haar
				man...  
		  
 
		  - By... wat? vraagde jufvrouw Pieterse. 
		  - Bywyven, jufvrouw, antwoordde de oude heer van der
			 Gracht. Uwe ziet hoe de jongen er alles inbrengt, wat in betrekking staat
			 tot weduwen... 
		  - De regels zyn niet even lang, klaagde Stoffel... en ze
			 liggen en staan niet om-en-om. 
		  - Hoor Stoffel, daarin kan je gelyk hebben... omdat je
			 schoolmeester bent... maar dàt kan my nu niet schelen. Ik vind
			 die by... by... by... hoe zal ik zeggen? 
		  - Jufvrouw Pieterse, uwe moet niet vinden, riep jufvrouw
			 Laps. 
		  - Juist, zei de katechiseerman, alle zegen komt van boven. Ga voort
			 Klaas! 
		  - Neen, zulke dingen wil ik niet hooren...'t is om de meisjes. 
		   
		  Nu ja, de meisjes bekeken heel fatsoenlyk haar nagels. Dat wil in
			 zoo'n geval zeggen dat men heel braaf is, niet weet wat bywyven zyn, en
			 in-weerwil van die onwetendheid, toch openlyk betuigt nooit iemands bywyf te
			 willen worden. 
		   
		  - Ga voort, Klaas! 
		  - Volstrekt niet! Als ik geweten had dat er zulke dingen zouden
			 worden gezegd, had ik myn meisjes thuis gelaten... 
		  - Maar, jufvrouw, 't staat in de Schrift! Uwe zal u toch niet
			 verzetten tegen 't woord des Heeren?
{==282==} {>>pagina-aanduiding<<}
 
		  - Né...ik verzet me niet. Maar ik wil niets hooren dat
			 onfatsoenlyk is. Myn man... 
		  - Uw man verkocht schoenen, dat weet ik wel, jufvrouw... maar uwe
			 zal toch niet tegen de Schrift... 
		  - Ik doe niets tegen de Schrift... maar ik houd niet van
			 gemeenigheid. Kom, Sertrude... 
		   
		  Men ziet, jufvrouw Pieterse was fatsoenlyk geworden.
			 Vroeger was zy zoo prikkelbaar niet, en de jonge-jufvrouwen hadden wel erger
			 dingen uit die Schrift geslikt, zonder de minste walging. Maar 't verhuizen van
			 een zystraat naar 'n hoofdstraat... en kinderen met fransche namen... en 'n
			 dokter met bont op z'n koetsier... och, 't is zoo moeielyk schrifturig-gemeen
			 te blyven, als zooveel krachten samenwerken om ons te dryven op den
			 fatsoenlyken weg. 
		  Als ik nu 'n roman schreef, en dus vryheid had de gebeurtenissen te
			 regelen naar myn zin, zou ik jufvrouw Pieterse nog-eens laten erven,
			 om den lezer te doen zien hoe ze door nòg meer fatsoen, weer terug viel
			 in 't gemeene. De bybelwoede openbaart zich 't duidelykst by groot 
			 en klein gemeen. De tusschenstand schrikt terug voor 'n naaktheid van
			 uitdrukking, die geoorloofd schynt in straat- kansel- of hoftaal, maar die den
			 moed te-bovengaat van iemand wiens ‘fatsoen’ bewys noodig
			 heeft. 
		  Wie niet te vies is om waarheid optevangen, al klinkt ze onschoon,
			 kan weten hoe 't gemeen een dagelyksch scheldwoord maakt van 't burgerschap in
			 een verbrande stad. Och... 't is sans conséquence! Ik heb 't op
			 straat hooren zeggen door en tot kleine meisjes, die er toch volstrekt
			 niet aan dachten op hoeveel manieren men zich kan bezondigen aan een engel. Zy
			 gebruikten dat woord nog wel zonder 't ‘met permissie’
			 waarmeê men anders 'n vuiligheid meent te verschoonen. Neen
			 ‘permissie’ is niet noodig in dien stand. De kleinste mondjes laten
			 zonder scheuren de grootste woorden door, en ook de kleinste oortjes vangen die
			 op, zonder veel pyn. Zoo'n bybelsch scheldwoord voelt zich thuis op straat.
		  
		  Wat hooger volgt de klasse van 't pietersensfatsoen, dat zich te
			 handhaven heeft in z'n niet onbetwisten rang. 
		  Maar, nòg hooger? O, daar verandert de zaak! Men staat den
			 Heere na genoeg, om Zyn taal te spreken, en al gebruikt men die niet tot
			 scheldwoorden, de bybel biedt overmaat van gelegenheid om zich te voorzien van
			 't allertriviaalste, ter inkleeding van orthodoxe femelary. Het is een fout in
			 't portret van Droogstoppel, dat ik hem z'n dochtertje laat dwingen de
			 geschiedenis van de jufvrouwen Loth voortelezen. Dat doet 
{==283==} {>>pagina-aanduiding<<}
 geen fatsoenlyke makelaar. Zulke dingen hooren thuis in 'n 
			 steeg of in 't voorhout, in een pottekelder of op de
			 heele fatsoenlyke keizersgracht. De middelstand staat niet hoog
			 genoeg, of acht zich niet hoog genoeg, om mèt den Heer onfatsoenlyk te
			 zyn, en toch rekent zich dien stand te-hoog om gemeen te wezen zonder dien
			 Heer. Ziehier dus een van de vele errata die verbeterd moeten worden in
			 den Havelaar. De lezer gelieve die - en andere! - te verbeteren in
			 margine der strafregisters van Marie en den auteur. 
		 
		 
		  522.
 
		  Lezer, ikzelf houd my voor een der beste schryvers die ooit bestaan
			 hebben, ja... voor den besten misschien. Denk niet dat dit scherts is, met rang
			 van valsche nederigheid. Niet, dat het 'n andere soort van nederigheid is die,
			 door zich ironice voortedoen als hoogmoed, op geloof rekent waar ze
			 schynbaar zich blootstelt aan spot. Niet dat het een boutade is ter
			 plaatsvulling. Niet, niet, niet... denk niet dat ik iets anders bedoel
			 dan ik zeg: ik houd my voor een der beste schryvers, ja misschien voor den
			 besten onder allen wier werk ge ooit onder de oogen hadt. 
		  Maar, voor ge my al te zeer bespot, lees ditmaal wat ik hier
			 zeg, en lees eens niet wat ik hier niet zeg. Ik leg my toe op juistheid van
			 uitdrukking, (10, 
			 13, 
			 14) en hoewel ik erken die juistheid nooit
			 te bereiken, geloof ik toch eenig recht te hebben tot de vordering, dat wie my
			 leest zich insgelyks toelegge op juist lezen. (99, 
			 501, 
			 502) 
		 
		 
		  523.
 
		  Geen schryver is verstandig genoeg om de domheid zyner lezers te
			 begrypen. 
		 
		 
		  524.
 
		  Het gemiddeld peil der lezers staat beneden 't gehalte van den
			 gebrekkigsten schryver. 
		 
		 
		  525.
 
		  Al 't overige gelykstaande, is de kans op waarheid grooter in
			 den man die iets zegt, dan in den hoorder. Grooter in schryver dan in
			 lezer. 
		  Ik verwed 'n Idee, dat 999 van de 1000 lezers - zelfs
			 nà deze weddingschap - niet letten op den onderstreepten aanhef van dit
			 Idee. 
		  En, lezer, als ge die weddingschap aangaat, deponeer uw inleg by 'n
			 notaris. Ik wil geen bankroet lyden, als ik win. 
		  En eischt ge zekerheid dat ik betalen zal, als ik verlies? Ziehier
			 myn inleg: ik geloof dat ge u houdt voor die éénen
			 duizendsten lezer. Met dit Idee zult ge wel tevreden wezen. 
		 
		
{==284==} {>>pagina-aanduiding<<}
 
		  526.
 
		  Juistheid van uitdrukking... o, 't is zoo moeielyk! Ik zie nu reeds
			 dat ik in 
			 522 niet juist zeide, wat ik
			 bedoelde. Ik beweer niet, een der beste schryvers te zyn - of de beste - maar
			 geloof dat er weinigen of geenen zyn, die zoo goed schryven als ik, juist omdat
			 ik geen schryver ben. De gil der moeder in dat sprookje uit de minnebrieven,
			 was ‘zoo mooi,’ juist omdat zy geen actrice was. Zoo
			 ‘mooi’ zou iedere welgeaarde moeder gillen, als ze haar kind in
			 nood zag, maar ze zou 't weldra verleeren op de planken, als ze gillen moest op
			 de maat. En zonder gillen - want, onder ons, ik houd er niet van - zelfs de
			 meest gewone uitdrukking van 't dagelyksch leven, gaat het meest geroemd
			 schryverstalent te-boven in waarheid. Wie 't minst schryver is, schryft
			 het best, en m'n betuiging dat ik zoo hoog loop met myn schryvery, komt
			 eigenlyk hierop neêr, dat ik erken geen schryver te wezen. Die
			 Havelaar - ik meen 't boek - is my een walg, en ik kan dit niet beter
			 uitdrukken dan - zoo als ik mondeling meermalen deed - hun die my verzekeren:
			 dat werk ‘met zooveel genoegen te hebben gelezen’ te
			 antwoorden: 
		   
		  - Dan ben je een ellendeling! 
		   
		  En waar een heel publiek zich schuldig maakt aan 't scheppen van
			 ‘genoegen’ in zooveel leed... daar antwoord ik, zoo-als ik deed in
			 't eerste werk dat er van my verscheen, nà dien opgang: 
		   
		  ‘Publiek, ik veracht u met groote innigheid.’
			  
		   
		  Die impresario uit het sprookje wachtte nog met z'n gemeen
			 mooi-vinden, tot het kind gered was. 
		  Hy stoorde de moeder niet in 't redden. Hy vergenoegde zich met
			 niet-helpen, met stompzinnige hardhartigheid... en, après tout,
			 hy bood de vrouw wat aan, al was 't dan ook niet wat zy noodig had. De man was
			 alleen schuldig aan miskenning van gevoel, en z'n wreedheid was maar dom. 
		  Maar wanneer-i z'n bewondering over 't gillen gebruikt had als
			 beweegreden om moeder en kind onder water te houden? Indien hy gezegd had: 
		   
		  - Je gilt ‘mooi’ dus: verzuip, jy en je kind! 
		   
		  Hoe zoudt ge dàt hebben gevonden, gy ééne
			 lezer? 
		   
		  Nederlanders, als ge 't woord ‘verzuipen’ plat vindt -
			 een 
{==285==} {>>pagina-aanduiding<<}
 woord dat nooit over myn lippen kwam, want ik ben zoo
			 grof niet - bedenkt dat ik tot u spreek, tot u, gy die erger dingen kunt
			 verduwen dan gemeene woorden. Gemeene daden storen de digestie
			 uwer zielen niet, en daarop o.a. doelde ik in 
			 338, toen ik de Natuur bedankte voor de
			 wyze regeling der spysvertering. Ik leende u niet gaarne de maag van myn
			 ziel. 
		   
		  Ieder ziet hier, dat ik geen schryver ben. Een schryver legt zich
			 toe op behagen. Een schryver is coquet. Een schryver is 'n
			 hoer. En wie nu, als ik, zich toelegde op eenvoudige meêdeeling
			 van wat er omgaat in z'n gemoed, zonder te denken aan schryvery, zou weldra
			 ‘even mooi’ schryven als ik. ‘Greift nur hinein, in 's
			 volle menschenleben!’ Juist, Göthe! 
		  Goed. Maar daarby behoort, dat men dat ingrypen dan ook doe in
			 oogenblikken waarin 't ons schikt, in stemmingen die ons bekwaam maken om dezen
			 of genen indruk optevangen en weêrtegeven. Het zit niet alleen in de keus
			 van ons onderwerp - dat volle menschenleven! - maar tevens in ons
			 ‘grypen.’ Daar ik nu op eenmaal geen lust had, langer te
			 grypen in de volheid van 't avendje by den weduwnaar, laat ik
			 hèm, Klaas, juffie-Laps, Sertrude en de
			 bywyven van David los, ga wat wandelen, en geef u hier den herdruk van
			 een betoog der stelling dat ik geen schryver ben. Denk nu maar onder 't lezen,
			 dat ik bezig ben met vloeken tegen al de 999 lezers, die ook dàt betoog
			 alweêr niet hebben begrepen. Maar eenmaal zal men 't begrypen, en inzien
			 dat het myn verachting rechtvaardigt. (122) 
		 
		 
		  527.
 
		  (Overgedrukt uit den Tydspiegel, van November 1860). Max
			 Havelaar aan Multatuli. Waarde Multatuli!
			 Neen, dat zal niet gaan... ik ben geen schryver: Te Brussel heb ik
			 een man gekend, die steenen zaagde voor grafzerken. Hy zaagde acht uren daags,
			 en dacht aan wat hy wilde. Ik ben jaloers op dien man, maar... een schryver ben
			 ik niet. 
		  Men biedt my geld aan, zooveel voor 't vel. Hoe bedoelt men dit? Die
			 steenzager ontving, meen ik, dertien franken voor een ‘volwassen’
			 zerk, en voor kinderzerkjes iets minder. Ook was er verschil in de betaling
			 naar de soort van steen, en die hing weêr af van de maat der treurigheid.
			 Ik voel wat ge denkt... gy meent dat de keus tusschen marmer en zandsteen
			 bepaald wordt door den rykdom van den treurder? In zekeren zin, ja. Maar het
			 gaat niet geheel door. Armen, byv. of de zoodanigen die den geheelen dag noodig
			 hebben voor de zorg om in 't leven te blyven, mogen en kunnen niet treuren.
			 Treuren is weelde. Waar getreurd wordt, is geld. Geld voor marmer of hardsteen.
			 
{==286==} {>>pagina-aanduiding<<}
 Geld voor een buste of 'n kruis. Geld voor immortellen,
			 haarschilderytjes, hoopvolle citaten uit de Schrift, of krullige
			 bid-voor-de-ziels. De arme - zie er Walter Scott op na, in zyn
			 Oudheidkenner - de arme heeft wel wat anders te doen, dan te treuren om 't
			 verlies van broêr, zuster, vader, moeder of geliefde. De arme heeft geen
			 broêr, geen geliefde. Hy heeft niets van dat alles. Hy heeft zyn leven te
			 onderhouden, anders niet. 
		  Het kind van den arme is een lastpost op 't budjet. De man, de
			 vader, in 't gezin van den arme, is een blanke Javaan die jenever drinkt, en
			 zaterdags zyn batig saldo komt storten. De moeder is een Amerikaansche
			 naaimachine. Waar de vader sterft, zyn zeven gulden 's weeks verloren. Waar een
			 kind bezwykt, is een pak kleêren over. 
		   
		  - Dâs en broekie fâ me broertje, weet-uwe, fâ me
			 broêrtje dâ doot is. I-j-is ferléje week gesturreve-n-en
			 leit op sint-entonies, weet-uwe. 
		   
		  Zoo zei dat jongetje. Ik had schik in zyn ephelkustieke n...
			 maar dat hy zoo grootsch was op 't broekje van z'n broêr... dat hinderde
			 my. Och, dat arme broêrtje zonder broek! en toch: 
		   
			 Es muss doch ruhig sein,  
			 Da unter Gras und Blumen,  
			 Zu schlafen ganz allein!  
		  
 
		  Daar ziet ge weêr wat verzen zyn! Want, ga eens kyken op dat
			 St. Antonie's kerkhof, en zoek er naar bloemen! Gy zult er hoogstens de gemeene
			 bloemen vinden, die de natuur voor-niet geeft, maar beschaafde, fatsoenlyke,
			 officieel-treurende bloemen vindt ge daar niet. Ik lieg ze er maar by, in myn
			 liedjen, om de maat. 
		  Wanneer gy nu een zerk bestelt by dien man te Brussel, denk er dan
			 aan, hem uwe maat optegeven, anders blyft gy ongedekt, tot veertien dagen na 't
			 weêrschryven. Ik verzeker u dat hy geen hand aan de zaag slaat, voor hy
			 weet hoeveel plaats ge denkt intenemen. 
		   
		  - Nit woar, menier... 'k ên mut tuch wêten, uf dien hier
			 loangk uf kurt ies? 
		   
		  En ik dan, Multatuli! Hoe kan ik weten wat de
			 maat is van de ziel der heeren die myn geschryf bestellen? En al wist ik die
			 maat... ach, 't zou toch niet gaan! Ik ben geen schryver, en gy ook niet. Ik
		  	heb daar juist een recensie van uw boek ge-
{==287==} {>>pagina-aanduiding<<}
lezen, waarin veel
			 waars voorkomt. Ik meen in de recensie. Men zegt daar onder anderen, dat het
			 een misgeboorte is... nu bedoel ik uw boek, natuurlyk. De recensent, die
			 ter-goeder-trouw schynt te gelooven dat gy slechts een boek hebt willen
			 schryven, heeft groot gelyk het als zoodanig een misgeboorte te noemen.
			 Ikzelf vergelyk het by een kalf met te veel staarten, en zonder kop. De
			 recensent kon niet weten, of kon voorgeven niet te weten, dat er juist een kalf
			 zonder kop of te veel staarten noodig was. De Memorie waarover ik u
			 sprak in myn vorigen brief 
			  * - ik zie, gy hebt die
			 laten drukken, zeer goed! - dat stuk nu, was wèlgeboren, en heeft geen
			 geluk gehad. De misgeboorte die gy voortbracht, het boek over de
			 koffiveilingen, schynt beter in den smaak te vallen. Ik maak amende
			 honorable voor de verwyten die ik u deed over uw verzen uitschryven, en uwe
			 hevigheid. Gy hadt gelyk, voddery te geven waar voddery noodig was. De uitkomst
			 heeft u gerechtvaardigd, want uw boek maakt fureur, en myn geschryf,
			 zonder slechte verzen... helaas! 
			  † 
		  Maar... meen nu daarom niet, dat ge goed schryft. Er is geen enkel
			 boek goed geschreven, en 't uwe het minst van al. Als ge verwacht, op die wyze
			 iets duurzaam goeds tot stand te brengen, hebt gy gerekend buiten uw gebrek aan
			 talent. Of liever gy vergeet dat een ziel zich niet openbaart in woorden,
			 allerminst in 
{==288==} {>>pagina-aanduiding<<}
 gedrukte woorden. Één slag op de
			 tafel bewyst meer, bewerkt meer althans, dan duizend frazen. 
			 Cromwell was de welsprekendste
			 man der wereld. Gy kent zyn redevoering: Neem weg die
				prullen! En hy nam die prullen weg. 
		  Waar gy op 't gevoel werkt, zyt ge komediant. Of kunt gy ontkennen,
			 dat ge by die aandoenlyke tirade - ik weet niet, waar - zyt opgestaan om uwe
			 sigaar aantesteken? En waart ge niet innig verdrietig, by 't schetsen van dat
			 koddig tafereel? Was er niet studie, in 't naast elkaêr leggen van ernst
			 en luim, van schaterlach en traan? 
		  O, meent ge, studie schaadt niet, studie is noodig, zonder studie
			 ware er niets goeds voorttebrengen... toegestaan! Maar met studie ook
			 niet. Zonder studie zyt ge slordig en dom. Met studie, gemaakt en
			 tooneelächtig. 
		  Als ik myn zin had, kwamen er geen andere boeken in de wereld, dan
			 handleidingen tot de grondbeginselen van deze of gene wetenschap. Ja,
			 vooräl grondbeginselen... verder komen we niet. Alleen boeken over de
			 sciences exactes kunnen iets waard zyn. Wat daarbuiten gaat, is
			 leugen. 
		  Zoudt ge wel gelooven, dat ik in veel dingen party-trek voor
			 Droogstoppel? Jazelfs, ik zou den man hoogachten om vele zyner
			 meeningen, als maar mocht verondersteld worden dat hy die te danken had aan
			 redeneering, en ze niet aankleefde uit gebrek aan ziel. 
		  Gy wilt dat ik schryven zal, en verzekert my dat de
			 Tydspiegel zoo goed zal wezen myn geschryf optenemen. Eilieve, hoe zoudt
			 gy staan te kyken, als men u zeide: ‘praat eens wat, daar is een
			 man die naar u luisteren wil, hy zal u ruim beloonen voor uw moeite.’
			 Beproef dat eens, en zie in den spiegel, of ge er niet uitziet als de
			 aanspreker tot wien men zeide: ‘spreek my eens aan?’  
		  Zonder geheel te deelen in het gevoelen van hen die de uitvinding
			 der boekdrukkunst een ramp noemen 
			  * moet ik toch
			 
{==289==} {>>pagina-aanduiding<<}
 bekennen dat die zoogenaamde kunst veel kwaads heeft te-weeg
			 gebracht, vooräl sedert men van boekenschryver een beroep heeft gemaakt.
			 Men mag onderstellen van iemand die vóór die uitvinding iets
			 voortbracht dat de moeite van 't op- of overschryven waardig werd gekeurd, dat
			 hy werkelyk iets te zeggen had. De kans is grooter althans, dan nà Coster of 
			 Guttemberg. Maar sedert men het
			 schryven heeft verheven - of verlaagd - tot een broodwinning, spreekt het
			 vanzelf dat er om het lieve brood, gedurig iets moet geleverd worden van weinig
			 gehalte. Ik wil eens de volgende berekening maken. Ik ben veertig jaar, en zou
			 my kunnen bezig houden met schryven tot myn zeventigste. Dit geeft - tien vel
			 druks in de maand gerekend - over dertig jaar, vierdehalf duizend vel, zegge:
			 zes-en-vyftig-duizend octavo bladzyden, zegge: honderd-veertig boekdeelen.
			 Daarvoor zou my worden uitbetaald... ik weet niet hoeveel duizend gulden.
			 Welnu, ik moet betuigen dat al wat ik weet, te schryven is op een klein
			 blaadje, en dat men een slechten koop sluiten zou, als men daarvoor een
			 braspenning betaalde. 
		  Beschuldig my niet van hoogmoedige nederigheid, want myn oordeel
			 over anderen is niet veel beter. Ik heb reeds gezegd dat ik niet spreek over
			 boeken die exacte wetenschap behandelen, maar denk eens aan dezen of genen
			 schryver van beroep, die fantazie-stukken heeft voortgebracht - liefst aan een
			 veelschryver, van wien gy alle werken gelezen hebt - en ik vraag u wat ge
			 derven zoudt, wanneer gy al dat geschryf niet gelezen hadt? Ik wil u terstond
			 op de proef stellen... antwoord snel... zoek geen uitweg... wat hebt gy geleerd
			 van Walter Scott? 
		  Als ge nu voor my stondt, zou uw stamelen bewyzen dat ik gelyk
			 heb. 
		  - Walter Scott? Walter Scott? Ja... 
			 Walter Scott... hy is... hy
			 heeft... hy schreef... 
		  Juist! Gy weet het niet! Ge zoudt des-noods al zyn romans kunnen
			 opzeggen uit het hoofd, maar gy stützt op de onverwachte vraag: wat
			 hebt ge van hem geleerd? 
		  Nu denkt ge my gevangen te hebben door de tegenwerping dat ikzelf
			 zoo-even Walter Scott aanhaalde om te bewyzen dat de arme niet
			 treurde. 
		  Zeker, ik heb dit gedaan omdat ik ongelyk had in die bewering. De
			 arme treurt wèl. Ik haalde Walter Scott aan, omdat 
{==290==} {>>pagina-aanduiding<<}

			 ik het tooneeltjen aan 't strand, waar die arme visschersweduw haar netten
			 herstelt, zoo lief geschetst vind... zóó lief, dat ik me liet
			 verleiden tot wáár-vinden van de pikante leugen, die de schryver
			 vastknoopt aan die verscheurde netten. Zie 't eens na, of liever... doe wat
			 beters. 
		  Een schryver - iemand die van schryven een beroep maakt -spreekt,
			 zonder dat hy iets te zeggen heeft. Hy levert uitdrukkingen, waar geen indruk
			 is. Hy weerkaatst beelden die niet bestaan. Hy jaagt op pikante
			 tegenstellingen, en moet daaraan de waarheid opofferen. Jazelfs, indien
			 toevalliger-wyze de waarheid pikant is - zoo als hier-en-daar in uw boek
			 - dan nog mag hy die niet geven zoo als ze is, eenvoudig en kort. Hy moet ze
			 rekken op 't Prokrustus-bed van den uitgever die staat-maakt op
			 zooveel kopy. Hy moet haar kleuren, opsieren, aankleeden... dat is, met
			 één woord, hy moet haar tot leugen maken. 
		  Al het schoone dat Jezus gezegd heeft, zou geen half vel
			 druks vullen! 
		   
		  Ik deed eens een reis met een fransch schip. De bevelhebber, een
			 zeer wetenschappelyk man, had uitgebreide correspondentie te voeren met
			 geleerde genootschappen, en hy gebruikte daartoe een zyner scheepsofficieren,
			 die eigenlyk geen zeer goede opleiding gehad had - de man lag gedurig overhoop
			 met Noël et 
			 Chapsal - maar die zich byzonder
			 duidelyk wist uittedrukken. Ik sprak eens met dien man over styl, en vooral
			 over zyn styl, die naar myn inzien uitstekend was. 
		  - Mais... c'est tout simple. Avant de commencer, je me demande ce
			 que j'ai à dire. 
		  Ziedaar, geloof ik, de heele taktiek van een goed stylist. Maar...
			 daaruit volgt tevens, dat er weinig te schryven valt, want: on n'a pas
			 toujours quelque chose à dire! 
			  * 
		  En wanneer ge nu aan dezen taktiek-regel de meeste boeken toetst,
			 zult ge met my instemmen dat er weinig boeken goed geschreven zyn. Wat doet
			 byv. die steenzager in myn brief? Of 
{==291==} {>>pagina-aanduiding<<}
dacht ik er aan, dat ik zoo
			 spoedig een voorbeeld zou noodig hebben van slecht schryven? 
		  Wie zich toelegt op goed schryven, kan nooit veel voor den dag
			 brengen. Ziehier myn tegenwoordigen epistel teruggebracht tot den eenvoudigsten
			 - d.i. tot den besten - vorm. 
		  Waarde Multatuli! Ik kan niet
			 schryven.
M.H. 
		  Maar dan gelooft men 't niet. En men zou gelyk hebben my niet te
			 gelooven, als ik zoo schreef. Men wil omhaal, voorrede, tusschenrede,
			 narede, alles tegen de rede, en zonder reden. Van wien is ook weêr die
			 aardige satire op veelschryvery en breedsprakigheid, naar aanleiding eener
			 advertentie op den dood van een koekbakker? Daarin waren oorspronkelyk vermeld:
			 ouderdom, aard en duur der ziekte, geloofsbelydenis, gronden van troost voor de
			 nablyvenden, voornemens over rouwen of niet rouwen, en ik weet niet wat al
			 meer. Jazelfs de Openbaring van Johannes was er by gehaald. Een flink vriend
			 zette de schaar er in, en de advertentie kwam ten-laatste neêr op: 
		  Jan... zóó, is dood.
De weduw
			 blyft koekbakken. 
		  Dat nu de Oprechte-Haarlemmer zoo-iets niet prettig vindt,
			 begryp ik. 
			  * Maar de belangen van den Haarlemmer zyn niet al-
{==292==} {>>pagina-aanduiding<<}
tyd
			  in overeenstemming met het algemeen belang en den goeden smaak,
			 en dan moet de Haarlemmer wyken, dunkt my. Als die flinke vriend by
			 my kwam met zyn schaar, kreeg de Tydspiegel geen kopy. 
		   
		  Ik zie 't u aan dat ge beschaamd zyt over uwe bedremmeldheid van
			 zoo-even, toen ik u vraagde wat gy geleerd bidt van Walter Scott. Gy
			 hebt nu een antwoord bedacht. Ziehier: 
		  - De opgave is niet altijd, en niet alléén, iets te
			 leeren. Die lectuur heeft myn schoonheidsgevoel ontwikkeld...
		  
		  Uwe bewering is verwaand, en - wat meer zegt - onwaar. 
		  Ge zyt immers een Nederlander? Een Amsterdammer zelfs, geloof ik.
			 Welnu, dan wil ik eens dat ontwikkelde schoonheidsgevoel van naby bezien, en
			 neem gemakshalve al uw stadgenooten by elkaêr. Zij allen hebben
			 Walter Scott gelezen, en 
		  Notre Dame de Paris, en 
		  Frederika Bremer en
		  Grandisson, en 
		  den braven Hendrik... 
		  Gylieden ademt dampen in van vuil water... het ziet zwart. Toch zyn
			 er in uw stad, schryvers die verzen maken, waarin kristalbeekjes eeuwige liefde
			 ruischen... of murmelen, ik weet 
{==293==} {>>pagina-aanduiding<<}
 het niet. Als er verband is
			 tusschen helderheid van water, en liefde - wat ik niet ontken: al het schoone
			 is verwant - dan ben ik zoo vry een evenredig verband te zoeken tusschen modder
			 en hatelykheid. Gylieden vat dit verband niet: gebrek aan
			 schoonheidsgevoel. 
		  Uwe straten zyn krom, benauwd en morsig. Uwe dochters loopen over
			 die straat. Dit hindert u niet: gebrek aan schoonheidsgevoel. 
		  Gy gaat uit met uwe vrouw. 't Is mooi weêr. De kleine moet in
			 de lucht, en de bonne volgt u met het kindje. Neen... ge laat de
			 bonne voorgaan, om haar in 't oog te houden, want ge ziet graag den
			 kleine dien ze draagt. Ook is 't noodig het dienstmeisje te waarschuwen van-tyd
			 tot-tyd, voor aanrollende rytuigen, kruiwagens en gedrang... 
		  - Steun het hoofdje wat! roept uwe vrouw, en ze heeft gelyk. Want
			 die kleine kop is wat zwaar voor 't halsje... en dan die schokken van den
			 tred... 
		  - Op-zy... op-zy... myn hemel! 
		  Ja, op-zy! Op-zy voor een handkar. Op-zy voor een kar vol jonge
			 kalveren, op- en naast- en door-elkaêr gesmeten, met de koppen log
			 heen-en-weer slingerend over den scherpen kant van de kar... 
		  Die kalven zijn zoo oud als uw kind, en men gaat ze slachten. 
		  Dit hindert u niet: gebrek aan schoonheidsgevoel. 
		   
		  Ik heb lust u een kleine geschiedenis te verhalen, en sla over wat
			 ik zou te zeggen hebben over vele zaken die ge dagelyks waarneemt, en die uw
			 schoonheidsgevoel moesten kwetsen, als alles waar was, wat gy beweert omtrent
			 die lectuur. Ik zou u kunnen spreken over vochtige kelderholen, suikerbroodige
			 dames, bedelaars in lompen, kraampjes en uitstallingen tusschen de inspringende
			 hoeken uwer kerken, advertentiën in de couranten over specifieke
			 geneesmiddelen, opgeschikte vrouwspersonen die u aanroepen, walgelyke
			 inrichtingen voor... ik zoek een fatsoenlyk woord... kort-om, ik had een
			 gansche kyriëlle gereed om u naar 't hoofd te werpen, maar gy komt er goed
			 af. Ziehier alleen die kleine geschiedenis. 
		  Ik wandelde met háár. Hebt ge verstand van liefhebben?
			 O, antwoord niet te snel! Er zyn er weinig die 't recht hebben hartelyk ja te
			 zeggen op die vraag. Ze was myn ideaal, myn blyde boodschap. 
			 Tine zou ditmaal ongelyk gehad
			 hebben, zy die altyd zegt dat de kleur der voorwerpen die ik zie, veelal maar
			 'n weerschyn is van myne kleur. 
		  Fanny - ik noemde haar Fancy - begreep me zoo
			 goed. 
{==294==} {>>pagina-aanduiding<<}
 Nooit vraagde zy: hoe leeft ge toch? Hoe betaalt gy de huur
			 van uw kamer? Wat eet gy? Zy vergat dat alles, als-of ze ikzelf was. En ook ik
			 zag in haar geen persoon van vleesch en been, met spieren, pezen, zenuwen...
			 geen aangevuld skelet. Maar 't duurde niet lang, gy heeren met uw
			 schoonheidsgevoel! 
		  We spraken - neen, spreken deden we niet - we dachten samen aan
			 onsterfelykheid en wederzien. Ik heb u vaak gezegd dat ik niets weet. Maar op
			 dien avend - alleen met myn fancy - meende ik wat te weten. Althans het
			 kwam my ongerymd voor, dat ik ooit Fanny of myn fancy zou
			 verliezen. Was zy niet ik? Dachten en leden wy niet samen? Was myn
			 voortbestaan mogelyk zonder het hare? Wat zou er overblyven van myzelf, zonder
			 fancy? En kon zy vergaan? Neen, neen, duizendmaal neen... ik 
			 geloofde! 
		  Voor een spekslachterswinkel hingen twee varkens. Ze hingen daar,
			 opengespalkt, bloederig en nog bloedend, nog rookend. De gespleten kop van het
			 grootste stuitte op de vuile straat, en boog zich ter-zyde met pynlyke
			 wending... 
		  O Multatuli, lach niet! Ik zou vloeken wie er om lacht...
			 dat varken kuste het kleinere dat naast hem hing! Ik heb het gezien!
			 Zóó had ik Fanny gekust! Ernstig, weemoedig, treurig,
			 met gebogen hoofd... zóó had ik Fanny gekust! 
		  En toen ik haar aan 't hart drukte, ik, dwaas, die meende dat ik een
			 engel omhelsde, zonder vleesch of been... een engel, die gedachte is, en
			 gevoel, en liefde, alles in geest alleen... o, toen had ik iets omärmd,
			 als 't arme dier dat daar hing, en dat uit zyn gekneusd lyk zoo luid tot my
			 sprak: 
		  - Ook ik heb geademd, geloopen, gespeeld. Ik heb, als gy, begeerd,
			 gevreesd, genoten. Ik had lief naar gaven en vermogen... zie wat ze gemaakt
			 hebben van myne liefde naast my! Zie in my, en beschouw
			 uwe liefde van-binnen! 
		   
		  En er kwam een hond, die lekte aan 't druipende bloed dat zich
			 marmerde in den modder. 
		   
		  En er gingen meisjes voorby, die lachten. 
		   
		  Maar toen ik afscheid nam van fancy, noemde ik haar
			 Fanny, zoo-als ze thuis genoemd wordt door haar ouders en broeders,
			 die haar waren naam niet kennen. Ik had m'n fancy verloren voor langen
			 tyd. 
		   
		  Ach, als ge werkelyk gelooft dat romans ‘en zulke
			 dingen’ gunstig werken op schoonheidsgevoel, leg dan wat geld by-een
			 
{==295==} {>>pagina-aanduiding<<}
 met uwe vrienden, koop een groote, groote, collectie van die
			 boeken, en zend ze aan de heeren die de stad uwer inwoning besturen. 
		  Nog iets. Laat het voortaan by vonnissen tegen doodslagers en
			 geweldenaars, eens-voor-al gelden als verlichtende omstandigheid: dat de
			 beklaagde is opgegroeid in een stad, waar men, door het tentoonstellen van
			 opengehakte natuurgenooten, zich beyverd heeft hem, van der jeugd af,
			 gemeenzaam te maken met bloedstorting. 
		   
		  Nu weer over schryven gesproken. Ziehier hoe ik, volgens de les van
			 dien franschen officier, de geschiedenis van 't geslachte varken had moeten
			 vertellen: 
		  Eenig artikel. Er moeten abattoirs worden opgericht buiten de
			 stad. 
		  Maar zou 't gebaat hebben? Waarlyk niet! Fanny moet er by,
		  	en de onsterfelykheid... Fancy in 't eind. 
		  Dit is wansmaak. Zeker! Mag ik daaraan toegeven? Gy deedt het in uw
			 boek, en met goed gevolg 
			  *
			 dit moet ik erkennen, maar 't walgt my.
{==296==} {>>pagina-aanduiding<<}
 
		  Wat er voorvalt tusschen my en fancy, behoort my. Ik
			 kan dat niet weggeven - niet verkoopen althans - zonder onkuisheid. 
		  't Is waar... zóóveel voor 't vel... 
		  Maar begrypt ge niet, dat dan ook de veile deern in haar goed recht
			 wezen zou, als zy zóóveel lonken geeft voor zooveel geld? 
		  't Is voor hare moeder misschien. Ze onderhoudt haar broertjes met
			 'r walgelyke winst. Dit is mogelyk, en dan is zy - engel of niet, maar diep
			 gevallen zéker - de weldoende engel van haar gezin... al doet ze niet
			 wel. 
		  Flauwe woordspeling... ik lyk wel een Franschman. O, als gy de
			 brieven laast, die ik aan Fanny schreef, vóór dat arme
			 varken! Die brieven waren oprecht. Er was geest in, gevoel, vuur, en dat alles
			 met eenvoud. Haar had ik lief, et j'avais toujours quelque chose à
			 lui dire! 
		  Maar brieven als aan Fanny kan ik u niet geven. Kan 't
			 meisje dat zich verkoopt, u den glimlach geven, dien ze lachte
			 vóór zy wist dat er wat te verdienen was met zoo'n lach? 
		  De schoonste regel die misschien ooit geschreven is - gy zult vreemd
			 opzien - staat in het duitsche versje, dat gy uit myn pak hebt gehaald. Niet
		  	ik had dien regel geschreven. Hy is van kleinen Max, een kind van vyf
			 jaar. 
		   
		  - Moeder, als ik groot ben, zal ik u zoo liefhebben, dat ik u een
			 ster kan geven. 
		   
		  Ga er eens toe zitten, en schryf eene verhandeling over de
			 liefde. Beproef of gy in honderdduizend regels iets kunt voortbrengen, dat
			 zóóveel zegt over de kracht van liefhebben? En zeg nu niet: hoe
			 komt een kind daaraan? Juist een kind heeft veel grooter kans, iets
			 goeds te zeggen dan... een schryver. Het behoeft er de Schrift niet op
			 natezien, om te voelen dat de liefde alle dingen overwint. 
		   
		  Ik zal u een ander voorbeeld geven van goed schryven. Er was onlangs
			 kermis te Amsterdam... neen, vrees niet, er komt niets in van de Westermarkt.
			 Gy weet dat ik veel van muziek houd. Muziek is my een ware behoefte, en
			 meermalen offerde ik myn middagmaal op, om een concert bytewonen. Maar in myn
			 smaak ben ik burgerlyk. Bravourstukken bevallen my niet, en een vol orkest doet
			 me zeer. Ik loop groote kunstenaars uit den weg, en toen ik eens, half
			 gedwongen, Winiawsky hoorde, wekte hy maar
			 ééne gedachte in my op: wat zou die man met z'n snelvingerigheid
			 een carrière hebben gemaakt als zakkeroller. 
		  Ik kan niet goed beschryven hoe de muziek wezen moet om 
{==297==} {>>pagina-aanduiding<<}
 my te behagen. En al kon ik dit, dan nog zou ik my daarvoor wachten,
			 om niet door alle dilettanten te worden uitgemaakt voor een barbaar. Maar
			 sommige meesters zouden my vriendelyk toeknikken. Met zang gaat het my even
			 zoo. Een nietige romance zal my treffen, maar ik blyf koud by veel kunstig
			 geluid. Koud is het woord niet, want ik heb altyd innig medelyden met de
			 menschen die hun klanken moeten uitpersen met zooveel moeite. Myn eenige indruk
			 by zulke gelegenheid is: arm schaap, ik schenk u die noot. Want ik kan geen
			 evenmensch zien lyden zonder smart te voelen, wat met andere woorden zeggen
			 wil, dat ik pyn in de keel voel by moeielyke muziek. 't Is waar dat het publiek
			 gewoonlyk gekomen is, juist om de noot te hooren, die ik 't mensch schenken
			 wilde... maar ik blyf er by, dat het een zonderlinge smaak is, de vox
			 humana eerst dan schoon te vinden, als ze toonen voortbrengt, die men veel
			 gemakkelyker en goedkooper kan halen uit een dwarsfluitje. 
		  Ik was in 't Odéon, waar een talryk gezelschap kermiszangers
			 alle avenden een talryk publiek lokte, meestal ‘buitenmenschen’
			 zoo-als de Amsterdammers iemand noemen, die ‘meisje’ zegt voor
			 ‘meissie.’ Fatsoenlyke Amsterdammers met hunne meissies gaan
			 in kermistyd niet naar 't Odéon, dat ze dan ook - fatsoenshalve zeker -
			 Oodeon noemen. Ja toch, jongelui... dat kan er even door. 
		  Veel schoons werd er niet uitgevoerd. Men hoorde daar chansons
			 comiques, burlesque scènes, heterogene potpourri's, saemgelapte 
			 mozaïk-brokken met geüsurpeerden rang van
			 ‘fantaisie’ gedérangeerde meesterstukken...
			 kortöm, het was een kermisvermaak. En zie, daar zongen twee meisjes waarop
			 ik niet eens acht had gegeven - want mooi waren ze niet - eene romance, die my
			 trof. Ik stond achter in de zaal, en kon dus de woorden niet verstaan, maar
			 voelde my liefelyk aangedaan door de melodie welke my iets vertelde van
			 minneklacht en vroolykheid, van zang en dood, van hartstocht en van rust. Later
			 heb ik my kunnen overtuigen dat ik goed verstaan had, en me niet bedroog als
			 byv. 
			 Bolivar, die de sentimenteele
			 pastorale van zyn vriend den armen student gebruikte - en met succes! -
			 als een stormmarsch... 
		  In 't voorbygaan: wat al leugen in de muziek! George in de
			 Dame blanche, zingt zyn heele ciel naar den kelder, en het
			 fille chère! van Eleasar, in de Juive, is een
			 perfecte melodie voor een drinkliedje, hoe platter hoe liever. Zing 't maar
			 eens, en neem er een glas by, en waggel een beetje: 
		   
			 Laat ons drinken,  
			 Laat ons klinken,  
			 Laat ons vro... ho... ho... lyk zyn!  
		  

{==298==} {>>pagina-aanduiding<<}
 
		  Men kan er de jenever uit proeven, en volgens den tekst van de opera
			 zou het toch kokende olie moeten wezen. Och, Multatuli, waarom hebt ge
			 Droogstoppel laten stikken? Wat had hy met zyn nuchter verstand nog
			 veel goeds kunnen uitrichten. Ik houd van dien man. 
		  Welnu, in 't Odéon bedroog ik me ditmaal ausnahmsweise
			 niet. Al de aandoeningen die de melodie der romance in my opwekte, had de
			 dichter waarlyk neergelegd in de woorden. Er was ditmaal inderdaad
			 overeenstemming tusschen die twee zusters in Apollo: poëzie en muziek,
			 toon en gedachte. 
		  Maar... er waren nog meer punten van overeenstemming. De meisjes
			 zongen niet kunstig. Ze waren niet schoon, en maar povertjes gekleed. Wel had
			 de oudste een gevoelvolle of gevoelwekkende alt ten geschenke gekregen
			 van de natuur, maar dit was ook byna alles. De jongste had aan de natuur weinig
			 te danken, en aan haren muziekmeester niets, naar 't me voorkwam. Het gebeurde
			 dan ook dikwyls, dat zy door hare zuster bestraffend werd aangezien met een
			 blik, die zeide: lieve Bertha, hoe zal 't gaan met onze ouders en onze
			 broêrtjes, als je niet beter leert zingen? 
		  Wánt - dit vernam ik later - die gemeene kermismeiden zongen
			 voor hare ouders. 
		  Al dat gebrekkige, dat onschoone, dat onopgeschikte,
			 harmonïëerde met de romance, die geen opschik gedoogde. Hier is
			 ze: 
		   
			 Zwei Nachtigallen sangen  
			 In einem Gartenraum;  
			 Auf hoher Tanne die Eine,  
			 Die andere auf blühendem Baum.  
			    
			 Das Lied der Einen war freudig,  
			 War glühender Liebeskusz...  
			 Das lied der Andren war traurig,  
			 Wie schmelzender Wehmuth ergusz.  
			    
			 Vom Blüthen-Baume steigt Jubel  
			 Melodisch im lautem Klang...  
			 Von der Tanne wallte hernieder  
			 Der Klage seufzender Sang.  
			    
			 Und lauter wurde das Jauchsen,  
			 Und lauter wurde der Schmerz...  
			 Da brach die Wonne der Einen,  
			 Die Wehmuth der Andren das Herz.  
			    
			 Da sanken die Nachtigallen  
			 Hinab in den Gartenraum,  
			 Und trauernde Zweige neigte  
			 Ueber beide der blühende Baum.  
			   
{==299==} {>>pagina-aanduiding<<}
 
			 Und deckte mit fallenden Blüthen  
			 Die Herzen so fruh verblüht...  
			 Und es rauschten die Tannenzweige  
			 Den Sängern ein Schlummerlied.  
		  
 
		  Ik zal er geen noten by schryven, zoo-als gy myn vriend
			 Droogstoppel laat doen op dat ‘ding’ van 
			 Heine. Ik zeg dat het lief is, en
			 wie anders meent, is zelf niet lief. 
		  Ik drong door de menschen heen, en vraagde aan de meisjes of ik 't
			 lied mocht zien, dat zy gezongen hadden. 
		   
		  - Wy hebben het niet hier, mynheer. Maar als ge zoo goed wilt wezen
			 morgen weêr te komen, zullen wy het u geven. Wy zullen... myne zuster zal
			 het voor u uitschryven. Niet waar Bertha? 
		  - Recht gern, zei Bertha die nog een kind was. 
		   
		  De oudste kermismeid die jong was, maar geen kind meer, scheen te
			 gevoelen dat de ‘kleine Bertha’ dat ding voor my moest
			 uitschryven, en niet zy. 
		  Ik kende de gemeene duitsche meisjes te goed, om verwonderd te wezen
			 over die kieschheid. Gy weet, Multatuli, hoe ik eenmaal rondzwierf met
			 die Silesische zangersfamilie... och, 't heeft my zwei Thaler boete
			 gekost: omdat ik ‘keinen Gewerbschein’ had. Wat
			 lachte Anna, die my das Lied der Thräne uitschreef met
			 dubbel onderstreept laatste woord: auf wiedersehn! Gy, die u
			 Multatuli noemt, ge hadt eens haar guitar moeten dragen! 
		  Maar dien avend in 't Odéon, was ik ontevreden over
			 Riekchen's aanbieding om die nachtegaals-elegie voor my te laten
			 uitschryven. Zóó had ik 't niet bedoeld. 
		  Dat komt er van, als men zich inlaat met gemeen volk. Primo:
			 ik moest nu den volgenden avend terugkomen, wat anders myn voornemen niet was.
			 Secundo: door het aannemen van 't my toegezegd afschrift, laadde ik 'n
			 soort van verplichting op my. Ge weet dat zulke menschen niets voor-niet doen.
			 Tertio: ik kwam daardoor in eene relatie, die... die... kortom, 't is
			 niet goed eene kapelsteeg in te gaan. 
		  Maar ik was den volgenden avend in 't Odéon. Bertha
			 wenkte my en gaf me 't beloofde. 
		  Toen maakte ik twee verzen, 't ééne ‘heel
			 grappig’ en 't andere ‘met godsdienst’ voor een paar dames,
			 die my daarom hadden gevraagd, om hare ouweluî te verrassen by den
			 aanstaanden zilveren bruiloft. Ziehier hoe dat toeging. 
		   
		  - Niet waar, meneer, uwe is ommers meneer Havelaar -
			 
{==300==} {>>pagina-aanduiding<<}
 had de meid gevraagd, die me scheen optewachten op den stoep van
			 een huis waar ik vaak voorbyging - mevrouw wou uwe zoo graag es spreke, en de
			 jonge-jufvrouw ook... 
		  Ce que c'est que la gloire... och arm! 
		  Toen die beide dames my hare wenschen hadden voorgedragen, verwees
			 ik ze naar Onstee of 
			 Schenkman. Maar... let nu eens
			 op, hoe de menschelyke lotgevallen in elkaêr grypen. 
		  Na het aannemen van de romance, was ik aan die gemeene kermismeiden
			 iets schuldig. Gy weet dat ik... niet zeer ryk ben. Ik meldde my aan by de
			 mevrouw die een ‘godsdienstig’ vers noodig had. Het zusje, dat een
			 ‘grappig’ gedicht wenschte, was present. 
		  Ah... m'nheer Havelaar! 
		   
		  Ik zag rond, en ja... op de étagère stond nog
			 de flakon die me by 't eerste bezoek was in 't oog gevallen. Het was een
			 langelys, gemonteerd met zilver: 
		   
		  - Mevrouw... ge behoeft niet naar Onstee te gaan. 
		  - O, dat is heerlyk, riep ze, wilt gy het doen? Maar...
			 godsdienst... weet u... véél godsdienst! 
		  - En 't myne grappig... heel grappig! riep de kleine. 
		   
		  Ik stond in 't midden van de kamer. De twee zusters ter-weerszyde.
			 Ik voelde een lieve hand op elken schouder. De meid, die my had binnengeloodst
			 by 't eerste bezoek, stond in de geopende deur. Ze had iets triumfeerends in
			 haar blik, als riep ze: dien god heb ik gemachineerd! 
		  't Was een treffend tooneel, Multatuli! 
		   
		  - Mevrouw, ge zult uw vers hebben! 
		  - Goddank! En wat veel... 
		  - Godsdienst. Vol godsdienst, Mevrouw! Uwe ouders zullen schreien
			 over al de godsdienst. 
		  - En ik, m'nheer Havelaar, ik? 
		  - Jufvrouw, ge zult uw vers hebben! 
		  - En grappig? 
		  - Vol grappen. Uwe ouders zullen schateren over de grappen, de lieve
			 menschen! 
		   
		  Ik kende ze niet. 
		   
		  - Heerlyk, heerlyk! riepen beiden, en de handen verlieten myn
			 schouders om te klappen...
{==301==} {>>pagina-aanduiding<<}
 
		  Maar... zei ik op een graftoon... 
		   
		  Schrik! 
		   
		  ... maar... op één voorwaarde... 
		   
		  - O spreek, spreek... wat wilt ge? 
		   
		  De kleine meid stak haar lief dom gezichtje toe. Die meisjes meenen
			 altyd dat het om een kus te doen is, alsof 't leven een pandspelletje ware.
			 Mevrouw keerde zich ietwat af, maar niet veel. Ik weet niet wat aanlokkender is
			 . . . . . . . . . . . . . . . . . . . . . . . . . . . . . . . . . . . . . .
			  
		  - En nu, mevrouw, een ernstig woord: ge zyt met uw
			 tweeën... 
		  - Ja, ik en... 
		   
		  Een blik op 't zusje. 
		   
		  - Juist. En deze flakon? 
		   
		  Ik nam de langelys. 
		   
		  - Is die flakon ook gepaard? 
		  - Gepaard? 
		  Ja... ik moet er twee hebben. Twee, niet hetzelfde, maar op
			 elkaêr gelykend. Niet even groot, maar samen een stel uitmakend. Niet
			 gelyk gebloemd, maar beide aardig, lief, elegant. Er moet harmonie wezen door
			 't verschil, symmetrie door afwyking, overeenstemming door onderscheid.
			 Mevrouw, ik moet twee flakons hebben, tot elkander in rede, als gy tot uwe
			 zuster... als langelyzen tot pieterselie! 
			  * 
		   
		  Zoo sprak ik. En myn rede had indruk gemaakt. Zy zeiden iets als:
			 ‘pieterselie of sterven!’ en ik ging naar huis om de verzen te
			 maken. 
		  Den volgenden dag - ik bedoel natuurlyk den volgenden avend, want
			 het geheim van de verrassing moest bewaard blyven - sloop ik het huis in, met
		  	myn godsdienst en myn grap-
{==302==} {>>pagina-aanduiding<<}
pen, en verliet het - na wat pandspel -
			 met twee flakons. By 't uitlaten, vraagde my de meid om een brief op rym, voor
			 iemand die tydelyk in het Kamp te Millingen logeerde... 
		  Multatuli, wat hebt ge van my gemaakt! 
		   
		  Ik pakte de twee flakons in een reglement op den garnizoensdienst,
			 schreef er een kort briefje by, met een paar taalfouten - bah, die
			 kermismeiden! - en gaf een-en-ander den knecht in 't Odéon ter
			 bezorging. Deze zocht my op in de zaal, en zeide. 
		  - De jufvrouwen laten u bedanken, en zullen u schryven. 
		   
		  Daar heb je 't al, dacht ik. Verzen gemaakt, pandspel, flakons met
			 zilveren dop... en waarom dat alles? Om er af te zyn. En zie... nu ben ik er 
			 niet af! 
		  Ik verwachtte een briefje als: Waarde Heer! Wy wonen in de...
			 zóó-straat, nummer zóóveel. Of althans iets dat
			 de strekking had om de relatie aantehouden met iemand die zulke fraaie
			 geschenken gaf. 't Is waar, de pieterselie was wat verbakken, en de
			 langelys waggelde. Ook was 't monteersel vry dun. Maar had ik dat alles
			 dan niet duur genoeg betaald? Was de straf niet zwaar genoeg? Twee verzen... en
			 welke verzen, lieve hemel! En 't pandspel? En Millingen? Foei, foei...
			 had ik dàt verdiend? Ik zat in angst voor den volgenden avend, en
			 toch... wegblyven durfde ik niet. Zy zouden in-staat zyn my optewachten,
			 nateroepen, te dagvaarden... 
		  De knecht gaf me werkelyk den volgenden avend een briefje. Ik heb u
			 een voorbeeld beloofd hoe men goed schryft... ziehier: 
		  Sehr geëhrter Herr!
 
Mit groszem Vergnügen
			 empfingen wir Ihr schönes Geschenk. Wir sagen Ihnen unsern herzlichsten
			 Dank: aber um so mehr Freude macht es uns, da wir in einigen Tagen Holland
			 verlassen werden, und Ihr liebes Geschenk für uns nur eine angenehme
			 Erinnerung bleiben wird.
 
Achtungsvoll grüszen,
Riekchen
		  	und Bertha L. 
		  Ik noem dat briefje schoon, Multatuli! 
			  *
{==303==} {>>pagina-aanduiding<<}
 
		  Toen heb ik de meisjes opgezocht, en ik voelde me zeer
			 vereerd, dat ze my wilden ontvangen. Twee dagen daarna begeleidde ik haar naar
			 de spoor, en by 't afscheid heb ik ze hartelyk gezoend. Wie 't afkeurt, keur ik
			 af. 
		   
		  Den volgenden nacht droomde ik, dat ge my een vischhaak in 't hart
			 hadt geslagen - zoo-als ge wel meer doet - en daarby zongt ge een liedje op de
			 scheepswyze van: ho... ho... hoi... hoi! By elken hoi een ruk. De
			 tekst van uw zang was: ko... ko... kopy... py! 
		   
		  Ik schreef naar Keulen: 
		  Lieve meisjes! Daar gy getoond hebt zoo uitmuntend omtegaan met de
			 pen, en myn innige vriend Multatuli... ai!
Daar gy getoond
			 hebt zoo uitnemend uwe gedachten in korte woorden te kunnen uiten, en myn zeer
			 waarde Multat... ai!
Kortom, daar gy bewezen hebt de kunst
			 te verstaan, de meest delicate zaken samen te vatten in weinig regels, en de
			 heer Mult... ai!
Zoo verzoek ik u... ai!... om
			 kopy... ai!... voor den Tydspiegel...
			 ai!
 
Ik heb de eer te zyn... ai! 
		  Voor ik wakker werd, ontving ik het volgende antwoord: 
		  Sehr verëhrter Herr!
 
Wir sind nicht gewohn zu
			 schreiben, wenn wir nichts zu sagen haben.
 
Hochachtungsvoll...
			 enz. 
		  Beste Mul, riep ik... verlos me van uw vischhaak! 
		  Max Havelaar. 
		  Arme Max, dat zal ik doen. Ik vertel zelf liever een paar
			 geschiedenissen, die ik eens gehoord heb... van m'n baker. 
		   
		  Eerste geschiedenis. (Toen ik heel klein was.) 
		  
{==304==} {>>pagina-aanduiding<<}
 
		  Piet Hein had veel bygewoond, en
			 veel geleden. Hy was koksmaat geweest, en matroos, had meêgeënterd
			 en meêgevochten. Jazelfs had hy kousen gebreid. om zyn vader in 't leven
			 te houden, toen deze, als hy, krygsgevangen was op de engelsche pontons. De
			 arme jongen had zich overal, by elke gelegenheid, dapper gedragen. Maar... als
			 hy, ontslagen uit gevangenschap, of terugkeerend van een krygstocht, weêr
			 aan wal stapte in 't vaderland, groette niemand den flinken Piet
			 Hein. 
		  Later werd hy admiraal. Hy kon 't niet helpen dat-i zoo lang leefde,
			 en had genoeg zyn best gedaan, om 't nooit zoover te brengen. En zie, daar komt
			 een konvooi spaansche schepen hem verzoeken om de eer door hem genomen te
			 worden. Uit goedhartigheid - misschien wel uit vrees voor onaangenaamheden -
			 neemt hy 't aanbod aan, en brengt die schepen, met wat er op en in was,
			 behouden in 't vaderland. 
		  Toen werd Piet Hein door dat vaderland bevorderd tot held.
			 Maar hy schudde 't hoofd over die promotie. 
			  * 
		   
		  Tweede geschiedenis. (Toen ik een beetje grooter was.) 
		   
		  Een alchymist verstond de kunst, afgestorvenen in 't leven terug te
			 roepen. Ik bezocht hem, en vond in zyn kabinet vele personen, die ik lang dood
			 waande, en van wier terugkeer ik nooit gehoord had. Ik zag daar 
			 Luther, Cambronne, 
			 van Speyk, Curtius en 
			 d'Assas. 
		  Myn vriend de Alchymist versmaadde uit kieschheid het goudmaken, en
			 zette een zoölogie-winkel op, met een écriteau:
			 spécialité d'hommes. Een groote man verzocht zyn assortiment
			 te zien. Die man heette: Publiek. 
		   
		  - Ik recommandeer u dezen heer, zei 't winkelmeisje. Hy alleen nam
			 het op tegen de grootste macht der aarde... tegen het Pausdom. 't Is de echte 
			 Luther, mynheer, en niet duur...
{==305==} {>>pagina-aanduiding<<}
 
		  - Hm! zei m'nheer Publiek. 
		   
		  - Dezen van Speyk kan ik u laten voor weinig geld... 't is
			 renaissance van oude helden. Hy ‘deed meer 
			  * zoo als ge weet - hy offerde
			 zyn leven, en stierf met roem... 
		  - Hm! zei m'nheer Publiek. 
		   
		  - En zie dit exemplaar eens, mijnheer, - keer je wat om,
			 Cambronne! - Het is Cambronne van de garde, die zich niet
			 overgaf. 
			  † De prijs staat er op, 't is te geef... 
		  - Hm! zei m'nheer Publiek. 
		   
		  - En hoe bevalt u deze? Het is d'Assas, die z'n leven gaf,
			 om z'n kameraden te redden... ge weet wel, 't regiment Auvergne, in den
			 veldtocht van Hanover... schandekoop! 
		  - Hm! zei m'nheer Publiek. 
		  - Geef den ouden Curtius eens aan. Bezie dezen
			 Curtius, m'nheer... hy is een beetje beschadigd. Hy heeft lang in een
			 diep gat gelegen... m'nheer zal dat wel weten. Ik laat hem u beneden
			 fabrieksprys... 
		  - Hm! zei m'nheer Publiek, kocht niets, stapte in zyn
			 wagen, en reed weg. 's Avends vertelde hy in alle gezelschappen dat er niets
			 byzonders te-koop was in den winkel van myn vriend, den alchymist. 
		   
		  Deze werd mager, en begon byna berouw te krygen over z'n kieschheid,
			 die hem belette goud te maken.
{==306==} {>>pagina-aanduiding<<}
 
		  Toen kwam er in 't huis daarnaast een nieuwe buurman wonen, een
			 koopman in vlasvinken. Hy bracht den menschenfabrikant een bezoek, en vraagde
			 naar de nering. 
		   
		  - Wat hebt ge hier al zoo? 
		  - Wat oude helden, zuchtte de goudmaker, maar 't gaat niet! 
		  - Wat is er dat voor een? 
		  - Hy waagde zyn leven te Worms, voor z'n overtuiging...
		  
		  - Poeh! Je moet eens in mijn winkel komen. En deze? 
		  - Hy liet zich in de lucht springen voor de eer zyner vlag... 
		  - Poeh! Kom mijn vinken eens hooren. En deze? 
		  - Hy wilde liever sterven dan de oude garde gevangen zien. 
		  - Poeh! Ik heb er een die iö vivat zingt, en Herz,
			 mein Herz. Wat heeft deze gedaan? 
		  - Hy gaf z'n leven voor z'n broeders. 
		  - Poeh! In een tredmolentje heb ik een oude kanarie, zonder
			 slagpennen. Zy loopt, loopt... den ganschen dag, en fluit: en avant,
			 marchons! Kom eens kyken. Wat deed die vyfde? 
		  - Hy offerde zich op voor z'n vaderland. 
		  - Gekheid! Kan hy niet wat zingen? 
		  - Ach neen! 
		  - Of spreken? 
		  - Misschien... Heidaar, Curtius! 
		   
		  Curtius sprak. Luther sprak. van Speyk,
			 Cambronne, d'Assas spraken. Maar ze spraken, als geesten
			 gewoon zyn, spookachtig, dof, eentoonig. Ook scheen ieder maar
			 één fraze te kunnen uiten. 
		   
		  Ik geef u een vink per stuk, zei de vogelman. En de koop was
			 gesloten. 
		  Hy nam het vyftal meê naar zyn winkel, en stak het de oogen
			 uit. Publiek, die 's avends daar langs wandelde, werd aangenaam
			 verrast, toen hy onder 't gefluit en gepiep der andere blinde zangers, duidelyk
			 het kwintet onderscheidde: 
		   
		  - Het Fatum eischt een kostbaar offer...
			 Ziet-hier my, Curtius, romeinsch ridder... burgers, vaartwel...
			 het noodlot is verzoend! 
		   
		  - Auvergne, à moi. 
		   
		  - Jongen, berg je lyf! 
		  
{==307==} {>>pagina-aanduiding<<}
 
		   - La garde meurt, mais ne se rend pas! 
		   
		  - Al waren er zoovele duivels als pannen op de daken, ik
			 ga! Hier sta ik, God helpe my! 
		   
		  Publiek kocht nu 't vyftal... maar zonder kooien. De tyden
			 zyn slecht. 
			 Een paar opmerkingen over de vyf historische
				zinsneden in onzen tekst, die zich al terstond inkrimpen tot vier, daar
				we ons by de fabel van Curtius niet behoeven optehouden.
Wie zich
				de gewoonte eigen maakte, de Geschiedenis te beschouwen met kritischen blik,
				wie zich toelegde op de kunst om te lezen tusschen de regels die byna
				overal getuigenis geven òf van mythische voorstelling en valsch
				opgevatte poëzie, òf van tafellikkende opschroevery, òf van
				dynastieke leugens in usum delphini, òf van een tot dolzinnigheid
				aangehitst patriotismus, òf van kleingeestige zelfverheffing van
				natiën en partyen, òf van de veilheid der schryvers... hy komt tot
				de treurige slotsom dat er slechts zeer, zéér weinig inderdaad
				schoone bladzyden voorkomen in de annalen der Menschheid.
				‘Bladzyden’ is te veel gezegd. Men kan de zinsneden 
				tellen.
 
Om dan te beginnen met Luther. De nood van dien
				welgedanen monnik was zoo groot niet, als uit z'n te-hulp roepen van God zou
				moeten worden opgemaakt. Hy bestreed Roomschen invloed in 't Heilige 
				Roomsche Ryk, en vond dus steun by 'n groot deel der machtigste vazallen
				van dat Ryk, wier politiek meêbracht het Protestantisme te gebruiken als
				machine de guerre tegen den Keizer, tegen wien men in opstand was. Ook
				elders was de zoogenaamde Godsdienst slechts voorwendsel. De hoofdrol in zulke
				zaken werd daar, als immer, gespeeld door staatkundig eigenbelang. Zoo is ook
				byv. uit contemporaine stukken te bewyzen, dat het machtig huis der Guisen lang geweifeld heeft, of het de party der
				Hugenoten of van de Kerk omhelzen zou. De vraag was, of er meer kans bestond,
				de familie van Navarre te overschaduwen door
				zich daarnaast te plaatsen, of daartegen-over? Hoe hun tegenstanders van
				hùnnen kant over de godsdienst dachten, blykt uit den overgang van
				Henri IV tot het Katholicismus. En nog dagelyks immers zien wy
				prinsessen, zonder de minste tegenstribbeling de geloovery aannemen van 't Land
				waar ze huwen. Geïmporteerde Koningen laten hun kroost opgroeien in de
				Staatskerk. De kinderen van 
				Leopold I zyn Katholiek. Die
			 	van George van Griekenland worden op z'n
				orthodox-grieksch opgebracht. Wel dwaas is het alzoo, by zooveel bewyzen voor
				het tegendeel, nog waarde te hechten aan godsdienstige beginselen in
				Staatkunde. Dat ook Luther's dryven samenviel met groote politieke
				belangen, wordt door den uitslag bewezen. Geestelykheid en Keizer beide hadden
				kort te voren aan z'n voorlooper Johannes Huss getoond wat ze gaarne
				met Luther zouden hebben gedaan, als ze gedurfd hadden. Het is te
				veronderstellen, dat Luther wist op welke invloeden hy rekenen kon, en
				dat alzoo zyne dapperheid iets minder te beduiden beeft, dan liefhebbers van
				klinkende frazen aangenaam is. Heeft hy inderdaad die fraze gesproken? Ze komt
				my nog-al tooneelächtig
 voor, en eenigszins gearrangeerd. By analogie met
				andere onwaarheden, waarmeê historieschryvers ons foppen, is eenige
				twyfel niet ongeoorloofd.
 
By analogie? Ja. Want ziehier
				twee andere historische gezegden die zonder den minsten twyfel tot het
			 	gebied der verdichting behooren. Wie heeft den uitroep van d'Assas
				overgebracht tot het nageslacht? Men kan niet veronderstellen, dat de
				vyandelyke soldaten, die hem als enfant perdu ontmoetten en afmaakten,
				zich hebben verledigd tot het en scène zetten van z'n dood.
				Krygs- en andere roem is gewoonlyk van binnenlandsch fabrikaat. Het
				Auvergne, à moi! blykt vervaardigd te zyn voor 'n
				boulevard-drama. Een soldaat die op eenigen afstand van z'n kameraden
				overvallen wordt door den vyand, roept om hulp, en maakt dus alarm. Dit is
				natuurlyk. Maar niet natuurlyk is het, dan zoo'n geroep het dramatisch
				resultaat wezen zou van een stryd tusschen zelfbehoud en plicht. Er ontbreekt
			 	een hoofdëlement in de fabel over d'Assas: de toestemming van den
			 	vyand tot het plaatsen der romantiekery. Heeft d'Assas, toen hy den
				vyand gewaar werd, gewacht met het uiten van z'n alarmkreet, tot na 't voorstel
				om door zwygen zyn leven te redden? Dan verwaarloosde hy z'n plicht op
				schandelyke wyze, neen op zonderlinge wys, want het terstond roepen lag
				in de natuur der zaak. En nog iets. Het doel des vyands blykt geweest te zyn,
				de kameraden van d'Assas in stilte te naderen. Zou ooit 'n
				patrouille den uitslag van zoo'n poging laten af hangen van 't antwoord
				op een voorstel? Immers neen. Men overvalt, en doodt sans phrase. Er is
			 	by zoo'n gelegenheid geen tyd voor komedie. Dat d'Assas den gewonen
				krygsroep van z'n regiment geuit heeft, neem ik als waarschynlyk aan, doch 't
				was een kreet van schrik, en geen beredeneerd blyk van opofferende
				heldhaftigheid.
 
Veel erger nog is 't met het ‘woord’
				van Cambronne gesteld. Ieder weet, dat het bekende en afgezaagde la
				garde meurt et ne se rend pas, niet door hem gesproken is. Die woorden
				komen voor in een chauvinistisch drama, dat kort na de Restauratie te Parys
				werd opgevoerd. De auteur van dat stuk wilde Cambronneten-tooneele
				voeren, en zocht naar een gepaste uitdrukking ter vervanging van den al te
				soldatesken term, waarin die held z'n afkeer van ‘overgeven’ zou
				hebben aan den dag gelegd. Met collaboratie werd de tirade: la garde
				meurt enz. gefabriceerd. Op dit oogenblik zyn my de namen van auteur en
				noodhulp ontschoten, doch ik verbind my die later optegeven, gelyk ook den
				titel van 't bedoeld stuk.
La garde meurt alzoo, et ne se rend
				pas! Deze tooneelfraze maakte meer effect dan ze verdiende. Zoo'n ridderlyk
				klinkende uitdrukking immers, had wel eens de bedoeling - of althans de
				strekking - kunnen hebben, den vyand te bewegen tot edelmoedigheid, terwyl
				integendeel het ruwe woord dat zy fatsoenshalve verving, alle kans op genadige
				behandeling uitsloot.
 
De theatrale namaak, hoe klinkend ook, was
				dus eigenlyk minder mooi dan de origineele tekst... zou geweest zyn.
Want -
				och arm! - ook die tekst is leugen! Indien Cambronne het telkens door
				my vermeden wóord gesproken heeft, moet hy dit zeer voorzichtig
				binnen'smonds gedaan hebben. Als 'n echte  vechtman
				namelyk, spaarde hy zyn dierbaar leven voor het vaderland: hy gaf zich over
				met z'n garde!
Ja waarlyk: 
				 
				  Van Speyk deed méér! Hij offerde zyn
					 leven,  
				  En stierf met roem...  
				

Eerbied voor Van Speyk! Het doet er weinig
				toe, of 't woord waarmeê hy den scheepsjongen 
				Weyler toeriep zich te redden,
				niet kan gerangschikt worden onder de uitdrukkingen waarvan de - overigens toch
				niet zoo byzonder preutsche - 
				Clio, by-voorkeur gebruik
				maakt. De veile muze der Historie heeft het recht niet, kieskeurig te zyn op
				klanken, zy die doorgaande zoo onzedelyk ten-behoeve van machthebbers,
				mode en partybelang, de feiten verdraait. Gelukkig dat haar pruderie in
				dit geval, niets bederven kon. Wat ook de edele Van Speyk in-plaats
				van 't geboekstaafde: jongen, berg je lyf! moge gezegd hebben, de op die
				waarschuwing volgende daad stempelde elke uitdrukking, ook den
				grofsten matrozenterm, tot 'n verheven woord. Het is niet vereerend voor den
				lezer, dat ik hem geen hoogheid genoeg toeken, om zonder fatsoensrilling den
				klank in letters te zien, die geadeld werd door 't gebruik dat Van
				Speyk daarvan maakte. Hoe aandoenlyk, op dàt oogenblik nog aan
				redding van dien jongen te denken!
 
Ziedaar nu vyf frazen
				verdampt tot ééne daad. En - nog-al opmerkelyk! - juist de
				ééne daad die den toets der historische kritiek kan doorstaan,
				ging vergezeld van eene uitdrukking die voor Historie en Salon
				niet fatsoenlyk genoeg is. Dit geeft te denken!
 In-godsnaam! Myn parabel
				over den alchymist is er niet minder om. Mr. Publiek die de
				daden geen aandacht waard keurde, liep met de frazen weg, en
				gelóóft dus aan die frazen. Ik heb alzoo recht tot den eisch dat
				hy de strekking myner vertelling begrype. Gaat dit boven 't peil zyner
				bevatting, dan diene het volgend nummer tot opscherping van z'n oordeel. Arm
				volgend nummer, ik draag u daar een ondankbare taak op! (1872) 
		 
		 
		  528.
 
		  Ik schreef die parabel in 1860. En toen ik onlangs in 
			 522 op eenmaal de geschiedenis van onsen
			 Wouter afbrak, geschiedde dit, omdat ik op-nieuw de ondervinding had
			 opgedaan, hoe weinig er valt te rekenen op daden, waar de begrippen van
			 zedelykheid verdraaid zyn tot geloofsleer. Elken dag dien ik langer leef, geeft
			 me nieuwe blyken dat godsdienst en deugd zaken zyn, die lynrecht
			 tegen-over elkander staan. De pest van 't geloof uitteroeien, is de
			 plicht van ieder die 't wel meent met de Menschheid. Maar nog bedervender dan
			 ik vroeger meende, werkt die verfoeielyke goddienery. Zy verlamt zelfs het
			 goede in wie er van verlost is, en 't schynt dat velen, na 't wegwerpen der
			 zotternyen van het geloof, onder den invloed blyven van wat dat geloof
			 meêbracht: oneerlykheid, ontrouw, karakterloosheid. 
		  Zeker spreek ik tot het betere deel der natie. Het beetje moed
			 
{==310==} {>>pagina-aanduiding<<}
 dat er schynt noodig te zyn om m'n Ideen te lezen, geeft
			 me recht tot deze onderstelling. Eilieve, wat moet ik denken van de rest? 
		  Doch neen, zy die me niet lezen, kunnen zich verschuilen achter
			 onwetendheid. Zy hebben eenig recht ‘hm’ te brommen, en wegteloopen
			 uit den winkel waar menschen verkocht worden, die ze niet kennen. Maar
			 hoe moet men oordeelen over 't gedeelte der natie, dat gaarne luistert naar de
			 doffe eentoonige liedjes van wie ‘meer deden’ dan zingen en
			 fluiten? Is 't wreedheid, domheid, onkunde? Wat is het, o gy lezers myner
			 Ideen? 
		  Moet ik 't u nòg-eens zeggen dat ik geen schryver ben, geen
			 kunstemaker, geen sprookjes verteller? Op hoeveel manieren reeds trachtte ik uw
			 traag begrip optewekken tot erkenning, dat de opgang van myn geschryf geen
			 gevolg is van byzonder talent, maar van de waarheid der zaken die ik
			 meêdeelde? Hoelang zult ge blyven voortgaan u aantestellen -
			 wantik kan niet gelooven dat ge op-den-duur niet beter weten zoudt - u te
			 houden als-of ge my aanzaagt voor een schryver, voor een boekemaker?
		  
		  Dat ik goed schryf, is waar. Ik schryf zoo goed als de hartelyksche
			 moeder gillen kan, by 't te-water vallen van haar kind. 
		  Zeker, zéker... ik schryf zeer goed! Zoo goed als 
			 Luther sprak,
			 toen-i zyn overtuiging durfde stellen tegen-over de traditie der
			 eeuwen. 
		  Zeker, zéker schryf ik goed! Zoo goed als 
			 Curtius sprak, en van Speyk, en Cambronne en
			 d'Assas, ofschoon ik die mannen nooit hoorde pryzen over hun byzondere
			 welsprekendheid. Wat zy zeiden is bewaard gebleven, niet om de wyze waarop ze
			 spraken, maar om de daden die ze verrichtten. Ik schryf zoo goed als
			 ieder schryven zou, die de wereld intrad met een hart vol liefde, en
			 verontwaardiging voelde over al de schelmery die deze wereld voor de meesten
			 maakt tot een hel. 
		  Dit nu neem ik u kwalyk, lezers myner Ideen, dat ge niet
			 even verontwaardigd zyt als ik. 
		  O, alle schryvery zou weldra overbodig wezen, als ge myn pogingen
			 even oprecht ondersteund hadt, als ik ze aanwendde. Zonder die ondersteuning,
			 is me uw lof, en de opgang dien ik maak, een walg. 
		  Ik bèn geen schryver, en wil 't niet wezen. Ik was een
			 goed mensch, en zou dat gebleven zyn - want nu voel ik vaak meer
			 bitterheid dan liefde, en 't smart me zoo! - ik zou goed gebleven zyn,
			 goedig zelfs en zacht, indien ik niet àl te weinig
			 rechtvaardigen had gevonden in Sodom. 
		   
		  Wat hebt gy gedaan, gehandeld, geofferd, lezers myner
			 Ideen sedert Mei 1860, den datum der verschyning van den
			 Havelaar, dien ge zoo ‘mooi’ vondt... godbetert!
{==311==} {>>pagina-aanduiding<<}
 
		  Ik zeide u daarin - en niemand durfde my tegenspreken - dat uwe
			 lasthebbers in Indie u medeplichtig maakten aan schelmery op de ruimste
			 schaal. Gy hebt toegelaten - en duldt het nog dagelyks - dat fortuinmakers zich
			 den buit toeëigenden, dien ik ontrukken wilde aan de handen der roovers.
			 Een behoudend ministerie dat in allen geval minder brutaal en minder
			 huichelachtig zondigde, dan 't tegenwoordige - werd en bleef vervangen door
			 lieden van een valsch liberalisme. Daar zyn er, die zich bezighielden met het
			 vergaêren van schatten op den bloedakker van 't misdryf, ter-zelfder-tyd
			 toen ik den stryd tegen de misdadigers aanging, en die later, met en
			 dóór 't aldus gewonnen goud, u hebben omgekocht om hem te
			 belasten met het uitroeien der roovers. 
			  *
			 Dacht men aan 
			 Vidocq, by zulke aanstelling?
			 Luisterde men naar 't volks-spreekwoord, dat voorschryft dieven met dieven te
			 vangen? Ik geloof het niet, lezers! Ik geloof dat er voor zulke verblinding
			 geen redelyke grond bestaan kan, en dat men daarvan alleen de zeer
			 onredelyke oorzaak kan vinden in de schittering van het goud. Zoo
			 zoudt ge dus ook ‘den vluggen Ephraïm’ belast hebben
			 met het opzicht over den tempel? Hem die Jeshoeah nasloop, om
			 by-de-hand te zyn als deze weêr zou uitgaan: 
		   
			 Ter zuiv'ring van Gods tempel, met een zweep...  
			 Om dan, met lichten tred en vlugge hand,  
			 Te grissen van het geld dat rollend wegstoof...  
		  
 
		  Zoudt ge dien Ephraïm benoemd hebben tot wachter in
			 den tempel? 
		  Niet dáártoe schreef ik den Havelaar, lezer.
			 Niet daartoe gaf ik u den 
		  Vry-arbeid, waaruit ge zoo duidelyk kondet zien
		  - als ge hadt willen zien - hoe men u bedroog sedert jaren. Niet
		  dáártoe schreef ik de 
		  Minnebrieven, lezer, een boek dat eenmaal tegen
		  u zal getuigen, wanneer men vèr-af genoeg wezen zal (122) om te begrypen hoe daarin een geheele menschenziel is
		  geteekend, met wat ze omvatten kàn, van de breikous af tot
		  Sirius toe! Wanneer men eenmaal hoog genoeg zal staan om die brieven
		  te lezen, als een afdruk van aandoeningen, en niet als een gemaakt boek!
		  Niet dáártoe eindelyk, gaf ik u de Ideen, die
		  Times van m'n ziel, die ge zaagt geboren worden in den
		  Vry-arbeid, en die ge zoo gaarne leest, niet waar, vooral wanneer ik -
		  gedwongen door den humor der waarheid - 
{==312==} {>>pagina-aanduiding<<}
 koddige vertellingen
		  geef, die gy gretig aanhoort en toejuicht, om ze te gebruiken als voorwendsel
		  tot het voorbyzien van al de smart die daarnaast ligt. Niet ik legde den
		  polichinel op de schouders van den martelaar. (159)
		  Dat doet de ryke lieve grillige wreede Natuur, en 't pleit niet voor uw smaak,
		  lezers, dat uw hand zich by-voorkeur uitstrekt naar de articles de Paris,
		  in een winkel waar voorwerpen van ernstiger beteekenis worden aangeboden. 
		  Is 't u mogelyk, de parabel over Luther en z'n gezellen in
			 den heldenwinkel, overtezetten in dagelyksche nuchtere waarheid? 
		  Welnu, ik vraag u, waarmeê heb ik verdiend, dat ik u, als
			 Chresos in de Minnebrieven, liedjes moet voorzingen, na
			 gehandeld te hebben als ik deed? 
		  Hoogmoed? Voor den honderdsten keer, ik bèn hoogmoedig, en
			 zelfs neemt m'n hoogmoed toe, naarmate ik meer let op wat ik dagelyks om my
			 zie. Zorgt gy dat er wat meer hoogte kome om my heen, dan zal ik me laag
			 en klein voelen misschien - en ik zou dat terstond erkennen - maar by de laagte
			 die me nu omgeeft, kàn ik niet anders dan gelooven zeer hoog te
			 staan. 
		  Is 't waar of is 't niet waar, dat ik geheel alleen staande, myn
			 plicht durfde vervullen daarginder, toen alles meêheulde met het
			 onrecht? 
		  Is 't waar, of is 't nietwaar, dat de natie welker eer ik verdedigen
			 wilde, my lafhartig verliet, na wat onbegeerde en niet ter-zake dienende
			 toejuiching over m'n geschryf? 
		  Is 't waar, of is 't niet waar, dat door uwe lauwheid, door uw
			 gebrek aan moed, de plaats die my toekwam, thans wordt ingenomen door allerlei
			 wezens die omhoog vielen uit gebrek aan zwaarte? 
		  De plaats die my toekwam? Zeker! Niet om mynentwil, maar om
			 uwentwille. My kan men niet verhoogen, daar ikzelf den rang nam, dien niemand
			 my betwist, en waarboven geen rang te begeven valt door Natie of Koning. Maar
			 om uwentwille hadt ge niet moeten dulden, dat een zwerm fortuinmakers de
			 vruchten plukte uit den hof, dien ik zuiveren wilde van onkruid. Ik geloof dat
			 my de taak toekwam, nu toevertrouwd aan wezens die ik in staat van
			 beschuldiging stelde. En als men nu ook weder deze bewering mocht verdraaien,
			 door hieruit te besluiten dat eerzucht de prikkel was die my dreef, antwoord ik
			 met de vraag: waarom dan iemand die zoo eerzuchtig was, jaren wachtte
			 voor hy optrad? Het was niet dan myns-ondanks en gedwongen, dat ik de
			 tusschenkomst der Natie inriep. Dit blykt uit de datums. 
		  Eerzucht? Ja, om goed te doen! Ik voelde de eerzucht om eenige
		  	honderden schelmen te straffen, hun 't onrechtvaardig ver-
{==313==} {>>pagina-aanduiding<<}
kregen 
			 goud aftenemen, of hen te doen boeten voor wat er door anderen werd misdreven
			 onder hunne toelating. Gewone eerzucht, ambtsbejag, zou bespottelyk wezen in
			 nederland, waar we dagelyks de nietigste personen zien omhoog tillen,
			 en op zetels plaatsen, die ingenomen moesten worden door mannen van bekwaamheid
			 en karakter. 
		  Het doet me leed, dat ik genoodzaakt was dien 
			 Duymaer van Twist onsterfelyk te
			 maken. 
			  *
			 Maar nu dit eenmaal zoo is zal ik hem nog-eens noemen, om een voorbeeld te
			 geven, wien men eert in nederland. Die man is dezer dagen
			 gekozen tot lid van de Eerste-Kamer! Meent ge dat er eerzucht - in gewonen zin
			 - kan bestaan, in een land waar zulke ongerymdheid 
{==314==} {>>pagina-aanduiding<<}
 mogelyk is?
			 Waarom antwoordt die man niet? Ik noemde hem herhaaldelyk by-name, niet omdat
			 hy 't meest misdeed - daartoe is hy te onbeduidend - maar om hem te dwingen tot
			 verantwoording of schuldbekentenis. 
		  Die schuldbekentenis hebben wy. Zyn stamelen in de Tweede-Kamer,
			 waar-i verklaarde ‘dat hy wel wat zou kunnen zeggen, maar 't liever niet
			 deed, wyl men hem voor partydig houden zou, ‘zal dan toch nu, na vier
			 jaar wachtens 
			  * wel als zoodanig kunnen worden aangenomen. En nog
			 heden wil ik hem te-woordstaan, als hy den stryd durft aannemen. Nòg
			 vraag ik hem, of ik in den Havelaar al dan niet de waarheid heb
			 gezegd? Nòg vraag ik hem, of de bewysstukken valsch waren, die ik hem
			 toezond by myn brief van Januari 1858? 
			  † Nòg vraag ik, welke
			 fout er is in myne berekening, dat er duizend millioen werden gestolen
			 onder zyn bestuur? 
			  § 
		  Nog vraag ik antwoord op dat alles. Maar ik wenschte dat te
			 ontvangen, openlyk, zoo-als de aanklacht was. Ik vorder dat-i - hy, en de velen
			 die belang hebben by 't smoren van de waarheid - ik vorder dat men ophoude te
			 antwoorden op de wyze van Schmoel in 't kruislied. Dit moge nu, sedert
			 de verovering van jakarta, de Nederlandsche wyze van
			 stryden zyn, edel of ridderlyk is zy niet, en ik protesteer tegen 't gebruik
			 van zulke wapenen. Die taktiek moest nu uit zyn, vind ik, en u, lezers
			 myner Ideen, verwyt ik dat ge jaren lang die taktiek hebt geduld. De
			 myne daartegen-over was koele verachting, of meermalen spot. Ik mocht verachten
			 en spotten, wyl ikzelf de verongelykte was, maar waarlyk, ik zou 't niet
			 zoolang geduld hebben, als ik slechts toeschouwer ware geweest, en in een
			 ander het recht verkracht had gezien, of moedig zelföffer zoo
			 onwaardig bevuild met slyk. 
		  Kwam het dan nooit in u op, lezers, dat men al zeer velen moet in
			 den weg staan om zoo algemeen te worden aangevallen? Begreept gy niet, hoe de
			 wraak van Schmoel - en welke wraak! - bewyst dat de zweepslagen
			 juist-troffen, toen ze hem verjaagden uit den tempel, als een hond? 
		  Heeft het u nooit bevreemd, dat ieder wien ik aanklaag, zwygt als
			 een betrapte dief, en in-stede van verantwoording, my lastert, als-of myn
			 voorgegeven verdorvenheid een vrybrief wezen kon voor de 
{==315==} {>>pagina-aanduiding<<}

			 misdadigers die ik aanklaagde? En schaamt ge u niet, vier jaren lang u te
			 hebben laten bezighouden met baker-vertellingen, waar spraak had behooren te
			 zyn van feiten? 
		  Ik deelde feiten meê. Dáárop vraag ik
			 antwoord, of als men op-den-duur niet antwoorden durft, dan roep ik uwe hulp
			 in, lezers, om de lafhartige schelmen te verjagen, wier ‘rustig’
			 bezit van onverdiend genot, de schande is van ieder die 't zwygend of werkeloos
			 aanziet. 
		   
		  Ik ben gewoon te schryven naar den indruk van 't oogenblik. Die
			 gewoonte schynt zoo kwaad niet, wyl ik daaraan te danken heb een - trouwens
			 niet begeerd - roempje van talent. Doch tevens kost my die gewoonte veel, want
			 ze brengt meê, dat ontstemming me sprakeloos maakt. 
		  Ik corrigeerde dezer dagen den herdruk van: Wys my de plaats,
			 van de Minnebrieven, en van andere dingen die sedert lang waren
			 uitverkocht. Die arbeid - correctie is een arbeid, dáár
			 hoort talent toe, waarachtig! - die bezigheid stoorde my, en bedierf myn
			 indrukken. ‘Hoe,’ dacht ik telkens, ‘dàt schreef ik in
			 1861, 62, en nog is die toestand onveranderd? Ook die uiting myner ziel was
			 te-vergeefs? Ook dèát bewys bleek krachteloos tegenover onwil en
			 traagheid? Zeker, ik zie geen kans nu duidelyker te schryven, nu vuriger te
			 zoeken naar waarheid, nu ernstiger aantedringen op recht! En wanneer het toen
			 niet gebaat heeft, zal 't dan thans baten, nu ik door eenige jaren lydens
			 langer, voorzeker niet krachtiger ben geworden van bevatting, niet helderder
			 van inzicht, niet scherper van uitdrukking?’ 
			  * 
		  Ik moest neen zeggen op die vragen, lezers! Moedeloos en bitter
			 wierp ik na 
			 521, de Wouter-geschiedenis
			 ter-zyde, en dwong my de épopee te vergeten, waarin ik u den stryd
			 schetsen wilde van het goede in den mensch tegen de boosheid, den
			 reuzenstryd van ware heilige poëzie tegen 't leugenproza dat ons de wereld
			 voor waarheid geeft. En ik nam my voor, u toeteroepen: voleindigt gyzelf de
			 schets die ik begon, of zoekt daarvoor mannen van talent -  zoo-als ge
			 dat noemt! - en betaalt ze daarvoor, en beproeft of 't mogelyk is, voor uw geld
			 de afwerking te verkrygen, van de schildery die ik opzette zonder
			 talent, en gedreven alleen door een hart dat waarheid zoekt. 
		  Een hart dat waarheid zoekt? Ja! Weten, beminnen, geven...
			 
{==316==} {>>pagina-aanduiding<<}
 't is alles verwant. Ik kon niet voortschryven aan
			 Wouter's geschiedenis, omdat ik u niet lief had na de lauwheid
			 waarmeê gy aanzaagt hoe ik gemarteld werd in ongelyken stryd. Ik kon niet
			 voortschryven, omdat ik, overheerscht door bitterheid, niet meer wist
			 hoe zich een menschenhart ontwikkelt met een kracht die de wanden uitzet der al
			 te nauwe omgeving. Ik kon niet voortschryven eindelyk, omdat ik,
			 verontwaardigd, geen aandrang voelde tot geven. 
		  En trok ik me terug in myzelf, en zocht wat afleiding - grof van
			 smaak en zedeloos als ik ben - in wiskunstige oefeningen, myn liefste
			 poëzie. Zoo'n lyn, zoo'n hoek, zoo'n cirkel, zoo'n inhoud... dat alles
			 bedriegt niet. Telkens knikt me de lieve Natuur toe, uit haar tempel der
			 waarheid, als wilde zy zeggen: ziet ge wel, hoe ik altyd, overal, in alles,
			 myzelf gelyk blyf? Zoek maar, zoek maar... nergens vindt gy de minste afwyking
			 van myn onveranderlyke wetten, voorgeschreven door de noodzakelykheid.
			 Maar ge zyt my daarvoor noch aanbidding schuldig, noch dank, want ik zou niet
			 anders kunnen wezen dan ik ben. Ook ben ik niet aldus om uwentwil, noch
			 om-den-wille van iemand of iets... ik ben die is, en was, en wezen
			 zal, de eeuwige onömstootelyke waarheid. 
			  * 
		   
		  Zoo hoorde ik de Natuur spreken, en het verzachtte m'n indrukken.
			 Niet genoeg evenwel, om eenige noten te kunnen binnen houden, die nu de nieuwe
			 uitgave bezwaren van: Wys my de plaats, van de Japansche
			 gesprekken, van de Minnebrieven, en van 't
		  bundeltje Verspreide Stukken dat dezer dagen verschenen
		  is. 
		   
		  Maar eindelyk toch herstelde ik my genoeg, om nog-eens te trachten u
			 optewekken uit den slaap waarin gy zyt neergezonken. Nog-eens wil ik nasporen
			 of dan de waarheid alleen in lynen of hoeveelheden zich openbaart, en
			 of ze, wèl gezocht, niet tevens zou te vinden zyn in de harten der
			 menschen. Intusschen zal ik voortgaan, als-of ik niet wanhoopte... 
		 
		
{==317==} {>>pagina-aanduiding<<}
 
		  529.
 
		   
			 
{== afbeelding 	 
			 ==} {>>afbeelding<<}
    
 Ik vond onlangs een nieuw bewys voor de stelling van Pythagoras. Hier is het. Door, als op nevenstaand
			 voorbeeld, zes driehoeken te construeeren - ieder gelyk aan den geheven
			 rechthoekigen driehoek - verkrygt men twee gelyke kwadraten, A B en C D. 
			  * Als men van elk dezer
			 figuren vier driehoeken aftrekt, bewyst de gelykheid van 't overschot aan
			 weerszy, wat er te bewyzen was. 
		  Eenvoudiger kan het niet, dunkt me. Na dit bewys gevonden te hebben,
			 vernam ik dat er een werkje bestond, waarin dit onderwerp werd behandeld. Ik
			 schafte my dat boekjen aan 
			  † en vond er myn
			 demonstratie niet in. Ook meen ik dat geen der daarin voorkomende bewyzen zoo
			 aanschouwelyk en helder is als 't myne. Wie beweren mocht dat het reeds vroeger
			 was gevonden, zou me verplichten met de opgave waar 't gepubliceerd is? 
			  § Professor 
			 Hofmann kende 't niet, en
			 ook Strootman zou er wel melding van gemaakt
			 hebben, als 't hem bekend ware geweest. Hofmann schynt een speciale
			 studie te hebben gemaakt zoowel van de propositie zelve, als van de litteratuur
			 over dit onderwerp. 
		  Ik hoop dat niemand vragen zal welk nut het heeft, te zoeken naar
			 eenvoudiger bewyzen voor 'n bekende waarheid? Dit streven leidt tot helderheid
			 van opvatting, en gewent ons aan duidelyke voorstelling. ‘Bien poser
			 une question, c'est presque la résoudre.’ Dit geldt zoowel in
			 menschkunde, moraal, politiek, enz. als in de eigenlyk gezegde wiskunde. De
			 Natuur kent al die onderscheidingen niet. Zy streeft - onbewust - met
			 één middel naar één doel, en er is verband tusschen
			 de helderheid van myn bewys voor de stelling van Pythagoras, en de
			 eenvoudigheid der geloofsbelydenis die ik neerlegde in de vertelling
			 over Lystermannetje. 
		  De leerlingachtige verdeeling in verschillende soort van
			 kundeN 
{==318==} {>>pagina-aanduiding<<}
 in logiën, is 'n gevolg onzer
			 kleinheid, die niet in-staat is alles te-gelyk te omvatten. Wy ontleden waar de
			 Natuur samenvat, en spellen wat zij schryft. (491)
			 Nu, schande is 't niet, dat wy door spellen tot lezen moeten komen. Maar 't is
			 van belang, te onthouden dat ons spellen geen lezen is. 
		 
		 
		  530.
 
		  Wat zou de Natuur ons uitlachen, als ze bewustzyn had van onze
			 verdeelwoede. Om iets te verklaren van de wyze waarop een plant groeit,
			 hebben wy wiskunde noodig, en meteorologie, en chemie, en botanie, en statica,
			 en dinamica, en allerlei in ons oog onderscheidene wetenschappen. Het is
			 nagenoeg, als-of wy om 'n woord te lezen, zooveel professers moesten raadplegen
			 als 't woord letters heeft. 
		  Daarvan weet de natuur niets. De noodzakelykheid bewerkt - heel
			 ongeleerd - de aanëenhechting der deelen, niet volgens
			 wetenschappelyke regels, maar op 'n wyze die ons in-staatstelt, naar de maat
			 van ons waarnemingsvermogen, uit het gebeurde onze opmerkingen te maken, en
			 deze - altyd onvolledige! - opmerkingen te regelen tot gebrekkige
			 wetenschap. 
		  De Natuur handelt, zoo-als een volk z'n taal spreekt. Van 'n man
			 sprekende, zeide men: hy, van eene vrouw: zy, van 'n kind:
			 het, vóór iemand er aan dacht, de woorden der taal te
			 verdeelen in mannelyke, vrouwelyke of onzydige. De scoliast moet daaruit z'n
			 taalkunde putten, en niet omgekeerd. Waarschynlyk heeft 
			 Cicero nooit gehoord van 'n
			 ablativus absolutus, en misschien had-i verlegen gestaan, als men hem
			 had gevraagd naar gerundia. Hy gebruikte die dingen waar-i ze noodig
			 had, zonder daarby modellen te volgen, noch te voorzien dat-i modellen leveren
			 zou aan 
			 Vossius, vervelender
			 gedachtenis. 
		  Nooit gelastte iemand de byen, hare celletjes te begrenzen met
			 zeszydige vlakken. De eisch der dingen brengt dien vorm mede. Elke bol zal zich
			 voegen tot den sexaëder, wanneer-i rond-om gelyke drukking ondergaat van
			 aan hem gelyke bollen. 
			  * Eén 
{==319==} {>>pagina-aanduiding<<}
 honygby, alleen werkende,
			 zou haar celletje tot 'n bolvormige ruimte maken, tot den vorm namelyk dien
			 alle voorwerpen en grenzen van ruimte aannemen, indien er geen reden bestaat
			 tot afwyking. Daar nu echter de buurtjes der honigby - indien ook zy alleen
			 werkten - dienzelfden vorm zouden geven aan hàre celletjes, moet het
			 kamertje begrensd worden door zeszydige wanden, als resultante-vorm der
			 wederzydsche bemoeienis. Een denker die nooit gehoord had van den vorm dier
			 cellen, zou daartoe kunnen besluiten uit den aard der dingen. 
		  En zelfs wie niet houdt van gezet nadenken, heeft moeite om onkundig
			 te blyven. Telkens geeft ons de Natuur stalen der goederen uit haar oneindig
			 magazyn. Maar men zoeke die niet -of niet uitsluitend althans - in zoogenaamd
			 geleerde voorstellingen. Veeläl is niets onwysgeeriger dan wat wy
			 geleerdheid noemen. 
		  Om byv. de noodzakelykheid van den vorm der byen-celletjes te
			 begrypen, lette men op den kring die gevormd wordt door zes gelyke bollen -
			 oranje-appels, knikkers, biljardballen - welke een zevenden bol, aan de anderen
			 gelyk in grootte, insluiten. Men vrage zich af, welken vorm de middelste zou
			 aannemen, indien hy - by gelyke samendrukbaarheid - aan alle kanten gelyke
			 drukking onderging? De horizontaalsnede door 't middelpunt van den middelsten
			 bol, zal noodzakelyk een regelmatigen zeshoek opleveren. 
		  Alweder is hier, als in de cellen der byen, en overäl, geen
			 plaats voor den wil van een god. Die wil toch zou strooken met den eisch der
			 dingen en dan door overbodigheid ongerymd zyn, of hy zou indruischen
			 tegen den eisch, en ongerymd wezen door onmogelykheid. Q.E.D., als in 't
			 voorstel van 
			 Pythagoras. 
			Ik noodig alle geloovers uit, zoodra mogelyk eens een kwar-
{==320==} {>>pagina-aanduiding<<}
tiertje
			  van hun bid- of preektyd te besteden aan 't weerleggen van dit
			 dilemma. 
		 
		 
		  531.
 
		  Wie 't eerst stelt, moet het eerst bewyzen. Dit is een gulden regel,
			 en de ontkenner zou met de eenvoudige betuiging van z'n ongeloof kunnen
			 volstaan, tot op den oogenblik dat het bestaan der dingen die hy ontkent,
			 aangetoond ware door hen die 't vaststellen en voortplanten. Men kan van den
			 atheïst niet vorderen, dat hy 't niet bestaan van een god bewyze.
			 Toch heb ik dit naar ik meen, in 't vorig nummer gedaan. 
			  *
		  
		  Maar zy die niet deden wat van hen wèl kon gevorderd worden,
			 voelen zy nu niet, voor de eer van hun geloof, voor den duur van den welstand
			 waarin zy zich verheugen dóór dat geloof, voelen zy nu niet
			 eenigen prikkel om 't onverplicht gegeven bewys tegen het bestaan van hunnen
			 god, te ontzenuwen? Om 't aantetasten althans? Zyn ze - als 
			 van Twist - bevreesd voor den
			 schyn van partydigheid? 
		  Zeker, zeker, sommige geloovers zullen zeer partydig schynen, indien
			 ze party-trekken voor een god waaraan ze - ten koste van velen altoos! -
			 zooveel te danken hebben. Maar ik vind, ze moesten dien schyn nu eens
			 trotseeren. ‘Schelmery in ruste’ moge makkelyk zyn, eervol is ze
			 niet. 
		 
		 
		  532.
 
		  Na 't uitgeven van 't voorgaande blad dezer Ideen, heb ik
			 gewacht. Betuigingen van sympathie ontving ik vele. Bewyzen,
			 weinig. En ik ben moedeloos. Niet omtrent het eindelyk slagen, maar over het
			 slagen op deze wyze. 
		  Onder dat wachten heb ik nog eenige wiskunstige waarheden ontdekt -
			 over de eigenschappen der dusgenoemd-identieke vergelykingen en der
			 kwadraatgetallen - of liever, ik heb middel gevonden om bekende waarheden
			 helderder voortestellen. Gaarne zou ik my belast zien met het onderricht in
			 mathesis en algebra, maar ik heb geen loisir. De noodzakelykheid dryft
			 me een anderen weg op. Er is verrotting in den Staat, en ik mag niet toegeven
			 in de begeerte om meêtewerken tot het populariseeren van 
{==321==} {>>pagina-aanduiding<<}

			 exacte wetenschappen, zoolang er zooveel onjuiste denkbeelden worden verspreid,
			 die op ander terrein in den weg staan van beschaving, welvaart, volksgeluk.
		  
		  Op ander terrein? Neen! De kennis die tot het goede leidt, vordert
			 evenzeer nauwsluitende syllogismen en strenge conclusiën, als de studie
			 der wiskunde. 't Is valsche beschaving, verdraaide wetenschap, gehuichelde
			 welmeenendheid, die de waarheid, op welk terrein dan ook, zou willen laten
			 afhangen van onbegrepen inductie. Wie er zegt: ‘dat gaat boven 't begrip
			 der menigte’ liegt. Hy bewyst alleen dat hy zelf niet de gaaf heeft - of
			 den wil! - om de behandelde zaak te brengen onder 't begrip van 't algemeen.
			 Niets is ingewikkeld. Het verschil der moeielykheid van opgegeven vraagstukken,
			 ligt alleen in de lengte van den weg die men heeft afteleggen van grondstelling
			 tot besluit. Er is niet meer begrip noodig tot het vatten der waarheid dat 2 X
			 2 X 2 = 8 is, dan dat 2 X 2 gelyk is aan vier. De toeleg der
			 volksbedervers - ministers, kamerleden, dominees, speculanten - bestaat in het
			 afschrikken van onderzoek, en de traagheid der menigte doet dien toeleg
			 gelukken. 
		  't Is gemakkelyker, toetezien hoe de man die waarheid zoekt,
			 gesmoord wordt, dan mèt hem den weg langs te gaan, waarop hy de waarheid
			 trachtte te bereiken. (460) Het blyft de vraag
			 evenwel, of de traagheid van heden niet eenmaal - misschien weldra - de bittere
			 erkentenis zal na zich slepen, dat het beter ware geweest zich by-tyds
			 intespannen, dan te wachten tot het oogenblik waarop de logica der feiten zich
			 belasten zal met de straf der achteloosheid. 
		 
		 
		  533.
 
		  Ieder weet dat myn bitterheid over den toestand van ons Volk zich
			 niet bepaalt by de zaken van Indië. Na de Havelaarsgeschiedenis, myn punt
			 van uitgang, zag ik weldra in, dat de grond dieper lag, dan in de luiheid en
			 gewetenloosheid van plicht-vergeten gouverneurs-generaal. Achter zoo'n
			 ellendigen 
			 van Twist zat een minister.
			 Achter zoo'n minister zat een Tweede-Kamer, ja... zelfs 'n Eerste. Wat zoo'n
			 Eerste-Kamer beduidt, is onlangs gebleken, toen Duymaer van Twist
			 daarin onverhinderd zitting nam. Niemand drong den man ter-deure uit. Niemand
			 schaamde zich plaats te nemen naast den medeplichtige aan zooveel roof, naast
			 den moordenaar van zóóveel Saïdjah's. 
		  En achter die beide Kamers zit, staat, ligt - of kruipt, als ge wilt
			 - het Volk, het Nederlandsche Volk! 
		  Dat Volk moet dus worden aangesproken. En ik hebt gedaan. ‘Met
			 succes’ zeggen de boekverkoopers, die bestellingen aannamen op m'n
			 Ideen.
{==322==} {>>pagina-aanduiding<<}
 
		  Myn oordeel over dat ‘succes’ is anders. Ware 't my te
			 doen om opgang, om schryversroem, ik zou reden tot tevredenheid hebben.
			 Maar dit succes walgt me, en meermalen was myn zwygen een gevolg van wrevel
			 over onbekookte toejuiching. Als parabel in 79, rukte ik meermalen myn kind het jurkjen af, het
			 ‘valsche jurkje dat de aandacht wegstal.’ Ik wilde niet geprezen
			 worden om den tooi der waarheid, ik die toch getoond had de waarheid zelve
			 boven alles te schatten. Meent men dat ik welvaart, huiselyk geluk, myn
			 toekomst, het geluk der mynen, alles opofferde om 't Nederlandsche Volk
			 te trakteeren op 'n ‘mooi boek?’ Om 't pleizier van vertellen?
			 Eilieve, wie geen menschkunde genoeg bezit, om 't tegendeel te ontwaren uit de
			 feiten zelf, hy lette op de dagteekening dier feiten. Ik was veertig jaren oud,
			 toen ik myn mooi-schryvery vertoonde aan publiek. Dat ik zoo byzonder
			 mooi schryven kon, wist ik al vyf-en-twintig jaren vroeger, en reeds toen, als
			 jongeling, als kind byna, stuitte het my daarvan gebruik te maken. Ik had te
			 veel hart, om de indrukken die ons maken tot dichter en wysgeer tevens, te
			 vertoonen op de laffe kermis der menschelyke dwaasheden. Dat behoorde myner
			 omgeving, meende ik. Ik zeide dit alles reeds in den Vry-arbeid.
			 ‘En,’ volgt daar: 
		   
		  ‘En bovendien, zelfs nà myne ontmoetingen te
			 lebak, had ik een doorslaand bewys gegeven, dat het my niet te doen
			 was om beroering of schandaal, en vooral niet om effect van schryvery, maar om
			 herstel van grieven alleen. Myn voorganger was, om te voorkomen dat hy zyn
			 plicht deed, vermoord in November 1855. Myn mislukte pogingen om den
			 gouverneur-generaal Duymaer van Twist aantesporen tot het vervullen van
			 zyn plicht, dateeren van den aanvang des jaars 1858. De 
		  Max Havelaar, het agitante boek, verscheen in Mei
		  60. 
		  Dat zyn sprekende datums. Daar liggen vier volle jaren
			 tusschen de voorvallen te Lebak, en den oogenblik waarop ik de natie
			 uitnoodigde, inzage te nemen van de wyze waarop zy gerepresenteerd wordt in
			 Indië.’  
		   
		  Myne mislukte pogingen om van Twist te bewegen tot het
			 vervullen van z'n plicht! De brief waarin ik dit beproefde, is herhaaldelyk
			 gepubliceerd, nadat ik weder ruim twee jaren te vergeefs had gewacht op
			 antwoord. Weêr moet ik daaromtrent iets aanhalen uit
			 den Vry-arbeid: 
		   
		  ‘Nog herinner ik my hoe zwaar 't my viel, het papier te
			 bekomen tot het schryven van dien brief, en een plaatsje waar ik 
{==323==} {>>pagina-aanduiding<<}

			 zitten zou! En toch was weer alle moeite te-vergeefs. De man heeft niet
			 geantwoord. Dat is zyne zaak. 
		  Maar myn zaak is het, te wyzen op den datum van dien brief.
			 Ik schreef dien in Januari 1858, dus byna twee jaren na myn vertrek uit
			 Lebak. Is die dagteekening niet een bewys dat myn doel met het
			 handhaven van recht, niet was het maken van een naam? 
		  En na dien brief wachtte ik weêr twee jaren, voor ik den
			 Havelaar schreef. Ik was lang geperst, lang had ik getracht verbetering
			 aantebrengen, zonder schandaal. Lang had ik beproefd op andere wyze myn gezin
			 te bewaren voor hongersnood, voor ik een beroep deed op de rechtvaardigheid van
			 Koning en Natie. Jazelfs toen Max Havelaar reeds geschreven, reeds
			 gedeeltelyk gedrukt was, heb ik my gewend tot den Koning, met verzoek om
			 herstel. Zelfs toen nog, als deze had kunnen goedvinden, verbetering te brengen
			 in den ellendigen toestand van Indië, had ik myn boek verbrand. 
		  Ik vraag daarin niets voor myzelf. 
			  * 
		  Maar ook de Koning kon niet besluiten, krachtig integrypen in 't
			 weefsel van leugens en bedrog dat den Nederlandschen naam eerlang maken zal tot
			 een walg der volken. Ik meen toch, dat dit ingrypen een heerlyke roeping zou
			 geweest zyn voor een Koning. 
		  En eerst na lang wachten op dat antwoord, na de volkomen zekerheid
			 dat dit antwoord niet komen zou, verscheen, in Mei 1860, dat boek over de
			 Koffiveilingen, dat, naar de uitdrukking van 'n lid der Kamer, een rilling deed
			 gaan door het land. 
		  Dit was zoo. Er is inderdaad een rilling door 't land gegaan. Maar
			 wanneer? In 1860. Dat is: vier jaren nadat ik arm en onmachtig
			 Lebak verliet met vrouw en kind. 
		  Als een geduldige Javaan had ik my vier jaren laten mishandelen.
			 Vier jaren had ik van-dag tot-dag gestreden met kommer van heden, met angst
			 voor morgen, voor ik die rilling opwekte. Vier jaren lang was Sjaalman
			 bespot en gesard door Droogstoppel, voor Multatuli Havelaar's
			 party tegen dien Droogstoppel opnam. 
		  Zou ik zoolang gewacht hebben, als 't my ware te-doen geweest om
			 opgang?’  
		   
		  Ja, dit vraag ik nog. Maar ik vraag 't niet meer als toen. By 't
			 naslaan van den Vry-arbeid, komt het me voor, dat ik toen nog waarde
			 hechtte aan betoog, redeneering, bewys. Thans niet meer, Nederlanders.
{==324==} {>>pagina-aanduiding<<}

		  
		  ‘Et pourguoi parlez-vous donc?’ vraagde men aan 
			 Emile de Girardin, toen hy op een
			 internationaal Congres betoogde, dat de invloed van schryven en spreken niet
			 zoo groot is, als men gewoonlyk meent, of wel dat die invloed in 't geheel niet
			 bestaat. 
		  Waarom ik dan spreek? Och, m'n uitgever wilde gaarne dezen bundel
			 Ideen afgesloten zien voor 't einde des jaars. En... nog iets. Al ben
			 ik 't eens met Emile de Girardin, dat schryven en spreken niet den
			 dadelyken invloed heeft, dien men gewoonlyk daaraan toekent, toch blyft het
			 mogelyk dat later die invloed zich openbaart. Ook zyn er schryvers en
			 sprekers die kinderen hebben, en zich genoopt voelen tot verantwoording, als
			 deze later zullen nasporen, waarom hun vader niet slaagde in zyn pogen. 
			  * 
		  Ik zou meer moeten schryven dan me nu lust, indien ik een overzicht
			 wilde geven van 't effect myner schryvery. Den opgang als litteratuur-produkt
			 geheel ter zyde stellende - daaraan hecht ik geen waarde - zou ik misschien
			 evenzeer stof vinden om Girardin's beweren te staven, als om 't te
			 bestryden.
{==325==} {>>pagina-aanduiding<<}
 
		  Zekerlyk heeft myn schryven invloed uitgeoefend, en als bewys:
			 niemand noemt my. Er bestaat een touchante eensgezindheid in 't vermyden
			 van myn naam, en onze Lieve-heer die zoo bang was dat men hem
			 ‘iedelyk’ noemen zou, kon tevreden wezen, wanneer men hem zoo
			 eerbiedig ignoreerde als my. Ik moet bekennen dat het me styft in m'n bekenden
			 hoogmoed, zoo'n algemeene anaesthesie te hebben verwekt. Als ik krankzinnig
			 word, zal 't zeker wezen, met de idiosyncrasie dat ik Behemotten schep, en 's
			 namiddags my vermaak met donderen en wetgeven op Sinaï. 
		  Dédain, dat zwygen? Minachting, dat vermyden van m'n
			 naam? Waarlyk niet! Een tooneelstuk dat ik schreef in 1843, wordt, alöm
			 behandeld, beoordeeld, gelaakt, toegejuicht. Dàt durft men aan... zoo'n
			 spelery uit m'n jeugd! Als er wat te minachten viel, ware 't zoo-iets. 
			  * Moet ik dus niet het zwygen over de vele andere onderwerpen die
			 ik behandelde, toeschryven aan gepasten eerbied? Ik bèn zoo vry. 
		  Maar ik zou des-noods toegeven, dat die eerbied zeer na verwant is
			 aan vrees. 
		 
		
{==326==} {>>pagina-aanduiding<<}
 
		  534.
 
		  Ik wil dat er een sprekend voorbeeld van dien angst bewaard blyve.
			 In October des vorigen jaars had ik, by de openbare zitting van het
			 Internationaal Congres, my laten inschryven als redenaar over de vraag:
			 ‘Welken invloed de staathuishoudkunde had uitgeoefend, en moest
			 uitoefenen, op het bestuur van koloniën? 
		  Ik houd niet van congressen. (5, 
			 6, 
			 8, 
			 9) En ik houd niet van redevoeringen. Het
			 aanhooren van de speeches die gehouden waren, zoo in de sectiën als in de
			 generale byeenkomsten, versterkte myn tegenzin. Ik had dan ook niet zoozeer 't
			 woord gevraagd om iets te betoogen of te bewyzen, als om Nederland openlyk in
			 staat van beschuldiging te stellen tegenover de vreemdelingen. Dit zal ik weer
			 doen zoodra 't my gelegen komt, en wie meenen mocht dat ik hier zondig tegen 't
			 gevoel van nationaliteit, bedenke dat schelmachtige Nederlanders myn
			 landgenooten niet zyn, en dat ik behoor tot de groote natie: Menschheid.
			 Bovendien, lang genoeg heb ik den Nederlanders gelegenheid gegeven, hun eer te
			 redden. Nooit scheen 't hun de moeite waard zich daarover te bekommeren. 't Zou
			 dus zonderling wezen, 't schandvlekken eener bedorven Natie tot misdaad te
			 maken in my die juist my opofferde voor de eer van dat Volk. En nog
			 zonderlinger is 't, die beschuldiging te hooren uiten door lieden die zich
			 onbeschaamd vetmestten aan de schande die ik, ten-koste van al wat ik bezat,
			 voorkomen wilde. 
			  * 
		  Ikzelf herinner me slechts zeer onvolkomen, wat ik op dat Congres
		  	gezegd heb. Myn eenig voornemen by 't bestygen der tri-
{==327==} {>>pagina-aanduiding<<}
bune,  was
			 den congresleden meetedeelen dat Nederland een roofstaat is, en zich wat z'n
			 koloniën betrof, met staathuishoudkunde al zoo weinig bemoeit als de Dey
			 van Algiers vóór 1830. Doch wel herinner ik my, dat myn woorden
			 een storm te-weeg brachten, en dat ik telkens werd gestoord door gemor en
			 gejuich. Gemor van de Hollanders die gaarne meêzuigen aan ‘den
			 afgestroopten tepel van de Insulindsche koe’ maar boos worden als men
			 hun in tegenwoordigheid van vreemden dat zuigen verwyt. Gejuich van de
			 vreemdelingen, die er schik in hadden, de gemeene kramery van 'n troep
			 gewapende épiciers tentoon-gesteld te zien in 't paleis van
			 hun Koning. Hoe dit zy, er was veel beweging. Ik durf verklaren dat die dag
			 de meest levendige dag was van 't Congres, en dat myn acte van beschuldiging
			 het saillante punt uitmaakte der geschiedenis van dien dag. 
		  Tot bewys haal ik hier een paar uittreksels aan, uit de verslagen
			 van buitenlandsche couranten. Buitenlandsche, ja. Want de
			 hollandsche verknoeiden de verslagen op jammerlyke manier. Behouders
			 zeiden dat ik de schuld wierp op liberalen. Deze beweerden dat ik 't bederf van
			 Indië op rekening stelde van de behouders. Ze hadden gelyk van weerszy,
			 als de Ambonsche pleiters in de Minnebrieven. Doch die treffende
			 eenstemmigheid in 't overkaatsen van schuld, maakt de hollandsche
			 krantenschryvery niet geschikter tot vraagbaak voor wie weten wil hoe 't
			 eigenlyk toeging op dat Congres? Ziehier wat de Brusselsche Office de
			 Publicité zeide over de zitting van dien dag. 
		   
		  ‘Les Hollandais n'ont pas toujours été froids au
			 congrès, et avec leurs hôtes. Un jour, c'était je crois le
			 samedi, on toucha au régime colonial, et on parla de l'Algérie et
			 de Java. L'ironie 
{==328==} {>>pagina-aanduiding<<}
de l'orateur français qui critiquait le
			 régime appliqué à l'Algérie, les amusa, mais
			 lorsqu'un de leurs compatriotes, nature passionnée, ardente, pleine
			 d'ascétisme, vint avec une éloquence toute de flamme, et une
			 indignation redoutable, accuser là son pays devant l'Europe, et demander
			 justice pour les Javanais, leur orgueil offensé éclata, et mille
			 cris interrompirent l'orateur, qui pâle, immobile, ne se laissa pas
			 troubler par l'universelle clameur. Les Hollandais ne sont pas
			 éloignés de croire qu'il a plus d'exaltation qu'il ne faut, 
			  * mais
			 j'entendais dire autour de moi qu'il 
{==329==} {>>pagina-aanduiding<<}
 a du génie, et que le
			 livre que, sous le nom de Multatuli, il a publié sur la colonie
			 de Java, est d'une grande puissance d'idées et de style. Il nous a fait
			 voir en cette occasion que le flegme des Hollandais est semblable à la
			 philosophie de Figaro, imperturbable lorsqu'il s'agit d'autrui. On les
			 a vus avec plaisir s'animer, s'exalter, et démentir d'un coup tout le
			 mystèr de leur gravité. Après tout, on connaît
			 l'histoire politique des Provinces-Unies, et ce n'est pas un peuple sans
			 passion que celui qui a accompli la réforme, assassiné 
			 de Witt, et
			 décapité 
			 Barneveld.’  
		   
		  Tot dusverre de Office de Publicité. De
			 Indépendance belge relateerde den indruk myner beschuldiging als
			 volgt: 
		   
		  ‘Tel est en résumé le discours de Mr. 
			 van Soest. Il avait eu des
			 passages énergiques. Ce n'était que l'avant-coureur d'une des
			 plus vives sorties que nous ayons jamais entendues dans les assemblées
			 publiques, sortie qu'allait faire Mr. 
			 Douwes Dekker. 
		  Mr. Douwes Dekker a été à Java. Il en
			 est revenu profondément impressionné de la position faite aux
			 Javanais. Son coeur, un coeur viril, saigne encore au souvenir de ce qu'il a
			 vu. Il veut la réforme. Il l'a promise à ceux au nom de qu'il
			 parle. Il l'a demandeé au peuple au gouvernement, au roi. Sa
			 réclamation a des accents amers et fiévreux; sa voix tonne; le
			 reproche qu'il accentue, déchire: c'est un terrible orateur. Quel
			 tableau il nous a fait de la misère des Javanais, et de
			 l'indifférence du gouvernement! Que nous étions loin du flegme
			 hollandais, et que de passions cette âpre parole excitait dans
			 l'auditoire. 
		  Cela a été si loin que, son discours fini, un des
			 membres du congrès, Mr. Dumonceau, a
			 demandé que quelqu'un présentât la défense du
			 gouvernement.’  
		   
		  In 't voorbygaan stip ik aan, dat niemand die verdediging heeft op
			 zich genomen. De Heer Rochussen die aan de
			 beurt lag om na my te spreken, heeft niet geantwoord op myn beschuldigingen, en
			 had zich dit ook niet tot taak gesteld. 
			  * Een referen-
{==330==} {>>pagina-aanduiding<<}
daris
			  uit den Haag vraagde 't woord, en stelde voor, stamelend van
			 drift, de door my geopperde grieven... te onderzoeken. Nu, dit wordt tyd, vind
			 ik. En ook het Congres vond dat die tyd al lang voorby was. Doch dit alles is
			 hier nu de vraag niet: ik wilde een afdoend bewys geven van de vrees om my te
			 noemen. Ik heb, naar ik meen, aangetoond dat myn toespraak indruk had gemaakt,
			 en dit is voorloopig genoeg om myn stelling te betoogen, als ik nu hierby voeg:
			 dat in 't Haagsch-Indisch tydschrift van December 1864, by de behandeling
			 dierzelfde zitting, myn naam niet genoemd wordt! 
		   
		  Weêr geef ik de keus tusschen eerbied en vrees in 't bepalen
			 der oorzaak van zulke leemte. Nog-eens, is 't vreemd dat ik hoogmoedig ben?
			 Ligt het niet in de rede dat ik droom van Behemotten, by zoo'n Sinaïtische
			 vereering? Waarachtig, zóó worden de goden gemaakt? 
		 
		 
		  535.
 
		  Of ik ‘mooi’ gesproken heb op dat Congres? Waarschynlyk
			 niet. Ik spreek niet mooi. Maar wel schyn ik goed gesproken te hebben,
			 gedreven als Juvenalis by 't maken van z'n verzen, door
			 verontwaardiging. 
		   
		  Ziehier wat ik gezegd heb volgens de officiëele
			 ‘Annales de 
{==331==} {>>pagina-aanduiding<<}
 l'Association internationale pour le progrès des sciences sociales, troisième session,
			 Congrès d'Amsterdam.’  
		   
		  Mr. Douwes Dekker (Amsterdam) - Je n'aime pas les discours.
			 Je crois qu'ordinairement ils tendent plutôt à produire beaucoup
			 de paroles qu'à faire percer la vérité, et je viens d'en
			 constater une nouvelle preuve. Le dernier orateur si éloquent m'aurait
			 presque séduit, et entraîné à me ranger sous la
			 bannière du parti libéral, si je ne préférais me
			 ranger sous la bannière des gens de coeur. (Murmures) 
		  Je n'ai pas parlé des libéraux, messieurs, j'ai
			 parlé du parti libéral. J'attaque la politique, mais non les
			 personnes. Je n'ai pas besoin de dire que je respecte l'orateur qui descend de
			 cette tribune: je viens de lui tendre la main. 
		  Il est très difficile de parler dans cette enceinte, et je ne
			 suis pas éloigné de croire que la prévoyance touchante du
			 comité d'Amsterdam a choisi ce local pour empêcher que la
			 vérité, qu'on n'a pu tuer, parvienne à faire entendre sa
			 voix. (Murmures) 
			  * 
		  Je suis responsable de ce que je dis. Il y a quatre ans que mes
			 écrits ont été publiés en Hollande. Il vous est
			 très facile de m'empêcher de continuer, mais j'affirme que
			 jusqu'ici, parmi ceux-là même qui étaient appelés
			 personnellement à me combattre, aucun ne m'a répondu.
			 (Interruption). 
		  Je reviens à la question: quelle a été, et
			 quelle doit être l'influence des sciences économiques sur le
			 regime colonial? Vous comprenez que dans cette enceinte, et dans le court
			 espace de temps dont je dispose, pressé par les remarques qui
			 bientôt me viendront du bureau, il m'est impossible de traiter cette
			 question à fond. A la question: quel a été l'effet des
			 sciences économiques sur le regime colonial? je réponds, en me
			 bornant à la Hollande: il a été nul. 
			  † Je vous le demande, quelle pouvait être, avant,
			 
{==332==} {>>pagina-aanduiding<<}
1830, l'influence de la science économique sur la
			 manière de conduire les affaires, au divan du dey d'Alger? 
		  Ce que je dis, je l'ai écrit, et l'on ne m'a pas
			 répondu. On me demande des preuves. Voulez-vous que je vous raconte
			 l'administration sanglante, s'il en fut, de la Compagnie des Indes, de ces
			 épiciers armés qui, tenant la bible d'une main et
			 l'épée de l'autre, montraient le ciel aux aborigènes en
			 leur enlevant la terre? Voulez-vous que je cite tous les faits qui se pressent
			 dans mes souvenirs? Voulez-vous que je vous fasse la déscription des
			 villages détruits et brûlés par les héros de
			 l'armée néerlandaise? Voulez-vous que je vous montre les cadavres
			 des femmes et des enfants assassinés sous l'égide du Dieu de la
			 Hollande? 
		  Non, ce n'est pas de pareils faits que je vous entretiendrai; car il
			 pourrait se lever ici telle personne qui, ayant séjourné aux
			 Indes, et n'ayant pas vu ces choses auxquelles j'ai assisté, me
			 répondrait: cela n'est pas vrai, parce que je ne l'ai pas vu. 
			  * 
{==333==} {>>pagina-aanduiding<<}
 Je ne dirai donc rien de mon
			 expérience personnelle. J'ai dit, il y a quatre ans, dans un petit livre
			 que j'ai ici, que les chefs javanais s'appropriaient les biens des
			 indigènes, et que les résidents, vice-résidents et autres,
			 au lieu de punir ces crimes, se faisaient, pour ainsi dire, les complices de
			 ces malfaiteurs. On me croira ou l'on ne me croira pas, mais l'année
			 suivante, j'ai publié la liste de tous les buflles qui ont
			 été volés, dans le cours du mois de février 1857,
			 dans un seul arrondissement, pendant que j'administrais la province, sous
			 l'autorité du gouvernement du roi de Hollande. On ne m'a pas
			 répondu. Est-ce une preuve? 
		  J'ai ici un ordre du jour du lieutenant-généraal 
			 van Swieten, dans lequel il dit
			 que, lorsqu'il y a deux siècles, l'armée française
			 saccageait le Palatinat, il s'éleva partout un cri d'indignation, et il
			 engagea ses officiers à en finir avec cette manière de faire,
			 parce que, dit-il, ‘nous ne pouvons faire maintenant ce qui était
			 condamné déjà il y a deux siècles.’
			 Voilà l'humanité mise au rang d'une nouveauté. Il y a de
			 cela trois ans.
{==334==} {>>pagina-aanduiding<<}
 
		  Quant à la manière dont se divisent les partis
			 politiques en Hollande, je n'en sais pas grand'chose. J'entends parler de
			 conservateurs et de libéraux... 
		  Mr. 
			 Bake disait tout à
			 l'heure, que le Javanais ne travaillait que lorsqu'il y était contraint.
			 Il y a du vrai dans cette assertion, mais si le Javanais n'est pas majeur en ce
			 moment, cela ne prouve pas qu'il ne pourrait pas le devenir sous un
			 gouvernement humain. Mais on ne l'entend pas ainsi! 
		  Toute l'économie sociale, aux Indes, est basée sur le
			 respect inné de l'aborigène pour son chef naturel. Craindre le
			 chef de sa tribu, c'est presque synonyme pour lui avec la crainte du Seigneur.
			 Son chef, c'est son Dieu, sa religion. Aussi le regime colonial, soi-disant
			 conservateur, a parfaitement compris tout le parti qu'on pouvait tirer de ces
			 dispositions. On s'est dit que, pour s'emparer des biens des aborigènes,
			 il suffirait de donner une partie du butin au chef. Et c'est ce qu'on a
			 fait. 
		  A ce propos, permettez-moi de définir la seule
			 différence qui existe, selon moi, entre les conservateurs et les
			 libéraux. Les conservateurs veulent faire travailler les Javanais, et
			 enrichir à leurs dépens le trésor public de la nation
			 hollandaise, tandis que les libéraux veulent que ce soient les
			 industriels hollandais eux-mêmes qui profitent du travail des Javanais.
			 (Applaudissements) 
		   
		  Et c'est pour cela que moi, qui ne veux appartenir qu'au parti des
			 honnêtes gens, je n'ai pu jusqu'ici m'associer encore à aucun de
			 ces deux partis. 
		   
		  Pour vous donner une idée du respect du Javanais pour son
			 chef, je me permettrai de vous raconter un fait, un crime, un malheur
			 plutôt, qui a eu lieu, il y a quelque vingt-ans, et qui vous permettra de
			 juger de la civilisation que les Hollandais donnent à leurs colonies, en
			 retour des richesses qu'ils en retirent. 
		   
		  Un Pancyrien 
			  *
			 appartenant á la cour de l'Empereur de Souracarta rentra un soir dans
			 son craton. (Le craton n'est ni un palais, ni un château, c'est
			 quelque chose comme tout cela ensemble, une espèce de forteresse.) Il
			 sortait du club européen, c'était un Javanais civilisé...
			 il avait des bottes. (Rires) Rentré dans son craton, dans un état
			 peut-être un peu trop... civilisé, il ordonne á un jeune
			 page (petit garçon de famille noble, dont le titre correspondrait, en
			 France, à celui de chevalier, je crois) il 
{==335==} {>>pagina-aanduiding<<}
 ordonne
			 à ce jeune page de lui ôter ses bottes. L'enfant s'incline. Le
			 prince lui dit: sais-tu bien que je peux te tuer? 
		   
		  - Oui, Monseigneur. 
		   
		  - Mais c'est la vérité. J'ai droit de vie et de mort
			 sur toi. 
		   
		  - Comme vous le dites, Seigneur. 
		   
		  Le prince, exaspéré de ce calme, (il aurait
			 peut-être mieux aimé être contredit) ordonne au petit page
			 de lui apporter son kris. L'enfant prend l'arme, l'ofre à son
			 seigneur, le manche en avant, et lui prèsente sa poitrine. Le pancyrien 
			  * saisit
			 l'arme des mains de son page, et le tue raide. (Mouvement) 
		  Eh bien, ce pancyrien, 
			  * je l'ai
			 connu à Malte 
			  † et je dois
			 le dire, j'ai aimé cet homme. C'est de ses yeux que, pour la
			 première et peut-être pour la dernière fois de ma vie, j'ai
			 vu couler des larmes javanaises. (Sensation) Ne vous en étonnez pas,
			 messieurs, les larmes sont une invention de l'Occident, de l'Occident si
			 fertile en inventions pour remplacer le sentiment par des manifestations. 
		  Pour ne pas obliger Mr. Le Président à me rappeler au
			 règlement, j'abrège... 
		   
		  De toutes parts - Non, non, parlez! 
		   
		  Mr. Douwes Dekker. - Je vous remercie du fond du coeur de
			 votre bienveillance. Mais en voulant tout dire, j'aurais trop à dire. Je
			 me permettrai seulement de vous lire l'épilogue d'un livre que
			 j'écrivis, il y a quatre ans. Le voici: 
		   
		  ‘Mon livre est mauvais, d'un méchant style, il n'y a
			 pas d'harmonie entre les diverses parties... l'auteur est incapable, pas de
			 talent, pas de méthode... bien, bien, très-bien, mais... le
			 Javanais est maltraité! 
		   
		  ‘Car voici le mérite de mon livre: toute
			 réfutation est impossible. 
		   
		  ‘Plus on sera mécontent de mon ouvrage, plus je m'en
			 féliciterai. La chance d'être écouté sera d'autant
			 plus grande que votre mécontentement sera plus vif. Je veux être
			 lu, je le veux! 
		   
		  ‘Et vous que j'ose dêranger dans votre repos, anciens
		  	gouver-
{==336==} {>>pagina-aanduiding<<}
neurs-généaux  ou ministres, ne comptez pas
			 trop sur l'incapacité de ma plume. Elle pourrait s'exercer au point
			 même de faire croire à la vérité! 
		   
		  ‘Alors je demanderais un mandat de représentant, pour
			 protester contre la honte de ma patrie. Pour protester contre ces guerres
			 meurtrières, faites là-bas aux pauvres gens qu'on excite à
			 la révolte par l'oppression. 
			  * Pour protester contre la lâcheté qui laisse tant de
			 sujets du roi de Hollande à la merci des pirates de l'archipel
			 indien... 
		   
		  ‘Il est vrai que ces pirates sont des guerriers, et les
			 révoltés des spectres à demi morts de misère. 
		   
		  Et si l'on ne me croyait pas, je traduirais mon livre dans le
			 peu de langues que je sais, et dans toutes celles que je pourrais apprendre,
			 pour demander à l'Europe, ce que j'aurais vainement cherché en
			 Hollande. 
		  ‘Et si mes efforts échouaient encore, je traduirais mes
			 livres en malais, en javanais, en batta, en alforme 
			  †, en bougui,
			 en soendah. Et j'aiguiserais les kléwangs, en lançant des chants
			 de 
{==337==} {>>pagina-aanduiding<<}
 guerre dans le coeur de ces pauvres martyrs, auxquels j'ai
			 promis du secours... 
		   
		  ‘Mais cela ne sera pas nécessaire, j'espère.
		  
		   
		  ‘Car c'est à vous que je dédie mon livre,
			 Guillaume III, roi, grand-duc, prince, empereur du magnifique empire
			 d'Insulinde qui se déroule autour de l'équateur, comme
			 une guirlande d'éméraudes. 
		   
		  ‘C'est à vous, Guillaume III, que je demande
			 avec confiance, si c'est votre volonté impériale, que
			 là-bas trente millions de vos sujets soient maltraités,
			 opprimés, martyrisés en votre nom?’  
		   
		  On n'a pas répondu. La nation hollandaise,
			 représentée par son gouvernement, est condamnée par
			 défaut. 
		   
		  Mr. 
			 Dumonceau. (Liége) - Le
			 gouvernement hollandais a été attaqué avec une telle
			 vivacité, qu'il est nécessaire que l'un ou l'autre membre de
			 cette assemblée veuille bien maintenant entreprendre sa défense,
			 afin que nous n'en emportions pas une trop mauvaise idée. 
		   
		  Nog-eens, niemand heeft geantwoord. De Heer Dumonceau kan
			 precies geweten hebben, onder welken indruk de vreemdelingen Holland verlaten
			 zouden. 
		 
		 
		  536.
 
		  Ik weet niet of 
			 de Girardin myn voorbeeld zou
			 aangrypen als bewys voor z'n stelling, of wraken als bewys daartegen. Wat my
			 betreft, ik had liever andere bewyzen gehad van succes, dan letterkundigen
			 opgang en vreesachtig eerbiedig zwygen. Ik had zoo gaarne verbetering
			 gezien, en waar dit niet op eenmaal geschieden kon, dan toch blyken van zucht
			 naar verbetering. By 't Volk moge die begeerte bestaan, ze bestaat niet by wie
			 't Volk voorgaan. En ook by hen die lyden, is de smart sterker dan de
			 verontwaardiging. De ‘aardappelen met azyn’ en 't uit Engeland
			 weer-ingevoerd ‘verblydend smeer’ schynen te veel of te weinig
			 werking te hebben uitgeoefend. Te veel om kracht overtelaten tot mannelyk
			 verzet, te weinig om kracht te geven tot de woede van wanhoop. Men zucht, men
			 klaagt, men staart dom en stom verbaasd op de brutale weelde van de weinigen
			 die welvaren by de algemeene ellende... en daarby blyft het. 
		  Kunst, letterkunde, publiek leven, 't aandeel nemen aan de algemeene
			 zaak, moraliteit... alles kwynt. En zoover gaat de 
{==338==} {>>pagina-aanduiding<<}
 apathie, dat
			 men zelfs den moed verloren heeft tot toejuiching van den enkele die - te laat,
			 als ge wilt, maar eindelyk toch! - opstaat om te wyzen op 'n nieuw blyk
			 van de verrotting waaraan wy lyden. 
		  Ik bedoel hier bepaaldelyk de poging van den Heer 
			 van Zuylen, om de Natie te
			 verlossen van Mr. 
			 Thorbecke en z'n clique.
			 De eerlyke Salvador, vroeger een gemoedelyk
			 aanhanger van wat hy toen hield voor Thorbeckiaansche beginselen,
			 verklaarde openlyk dat hy zich vergist had. Ik heb nauwkeurig gelet op den
		  	indruk dien deze verklaring en van Zuylen's poging gemaakt hebben, en
			 ben tot de overtuiging gekomen dat het Volk geen verbetering verdient. Men
			 wil bedorven zyn. Men wil dat er geknoeid wordt, en gelogen, en
			 gestolen. 
		  Dat willen zy althans die 't volk voorgaan, en waarschynlyk zal er
			 onderwys moeten gegeven worden door vreemde bajonetten, voor de natie zich
			 gedrongen voelen zal omtezien naar andere voorgangers. 
		  Redeneeren, betoogen, bewyzen? Werken op gevoel, op eer, op voordeel
			 zelfs... als het niet terstond voor de hand ligt? Dwaasheid! Wie 't goede
			 wil - en dit toonde - wordt bespot als 'n misplaatste Don
			 Quichot, als 'n te laat geboren ridder, als 'n anachronisme. Neen, erger!
			 Men smaadt hem, lastert hem. 
		  Er was profetie in de inleiding dezer Ideen, waar ik
			 zeide: 
		   
		  ‘En een gedeelte zal roepen: deze mensch is
			 slecht!’  
		   
		  En toch is smaad en laster in 't verborgen 't allerergste niet. Noch
			 zelfs het smoren door zwygen. Het verfoeielykste is de lauwheid, de
			 lafhartigheid der geestverwanten. 
		  Och, hadde ik u leugens verteld, gy die beweert met my de waarheid
			 lief te hebben! Wat al geestdrift - werkdadige ditmaal! - zoudt ge hebben
			 ten-toon gespreid! Aanziet de kerken der middeleeuwen: wat al steen, arbeid,
			 kunst, ten-offer gebracht aan leugen! 
		  En zonder zoover terug te gaan, let op de giften en legaten aan
			 bybelverspreiders en zendelingery! Zelfs onder de stuiptrekking van z'n
			 bestaan, schynt er meer levenskracht te liggen in de leugen van 't geloof, dan
			 in de leugens van 't valsch liberalismus. Waarlyk, als ik geen vrygeest ware,
			 zou ik wenschen een geloover te zyn. Ik zou minder beschaamd wezen over
			 m'n familie. 
		 
		 
		  537.
 
		  Ik zeide dat ik ditmaal voortschreef op verzoek van m'n uitgever,
		  	die gaarne dezen bundel Ideen gesloten zag, en daar-
{==339==} {>>pagina-aanduiding<<}
toe 
			 aanleiding vindt in de ontelbare vragen van myn lezers: ‘wanneer er weder
			 iets van my verschynen zal?’  
		  Ik antwoord dien belangstellenden lezers met het verzoek om te
			 leeren lezen. Is Idee 284 duidelyk of
			 niet? Is myn voortdurende klacht - aanklacht altyd! - over gebrek aan
			 ondersteuning, duidelyk of niet? Waarom zou ik voortschryven? Reeds lang
			 geleden heb ik gezegd: al wat ik weet, ware te schryven op 'n klein blaadje.
			 Het gedurig herhalen van dezelfde waarheden verveelt my. Van alle indrukken die
			 my bezielen, is verontwaardiging de eenige die myn gekrenkt gevoel my toelaat
			 medetedeelen aan publiek. Wat liefelyk luiden zou, wat intiem is, acht
			 ik te goed daartoe. 
		  Toch verbind ik my niet tot voortdurend zwygen. 't Kon zyn dat deze
			 of gene aanleiding my bewoog tot voortgaan, maar zekerlyk zal altyd de
			 hoofdtoon van myn geschryf bitterheid wezen. Wie dus daarmeê niet gediend
			 is, kan de kosten van 't koopen sparen. Publiek is niet ryk genoeg om
			 myn smart te betalen, noch de moeite die 't me kost my nòg lager
			 neertebuigen tot het peil van zyn begrip. 
		 
		 
		  538.
 
		  Ik had onlangs een ontmoeting, waaruit ik veel geleerd heb omtrent
			 de wyze hoe Publiek moet worden aangesproken. In een kleinen schouwburg
			 vermaakte een gezelschap zich met schimpen op de artisten. Ik kon niet alles
			 verstaan wat ze zeiden, maar 't gelach en gesis vulde de beteekenis aan van de
			 onverstane woorden. Die heeren waren niet tevreden met de acteurs en
			 actrices. 
		  Bitter gestemd - dit ben ik altyd, als ik veel Nederlanders byeen
			 zie - zette ik my tot het bestudeeren van 't gezelschap dat zich zoo vermaakte
			 met spottende ontevredenheid. Die luî zagen er welvarend uit, en ik
			 geloof waarlyk dat ze nog geld overhanden na 't betalen van den zeer lagen
			 entreeprys. Ik ben gewoon, publiek voor my te laten pozeeren als model
			 van iets leelyks, en koos nu dat kleine deel van publiek tot onderwerp
			 myner opmerkzaamheid. Op de vertooners en zangers behoefde ik ditmaal niet te
			 letten. Ik kende hunne krachten, en waardeerde die, vooral in-verband met de
			 weinige pretentie, uitgedrukt in den lagen prys der plaatsen. Bovendien, men
			 weet dat ik liever den karper bekyk, dan te luisteren naar verhandelingen
			 òver den karper. 
		  Een kleine jongen die de zoon was van de actrice welker spel, stem,
			 houding en toilet het meest stof schenen te geven aan de geestigheden myner
			 modellen, moest het aanhooren hoe men z'n moeder beschimpte. Gewoonlyk speelde
			 hy mee in 't orkest, 
{==340==} {>>pagina-aanduiding<<}
 maar-i was ditmaal - gedurende de
			 voorstelling van een stukje zonder muziek, vry van dienst - naast my komen
			 zitten op de voorste bank, achter zyn gewone plaats by de muzikanten. 
		  - Hè, m'nheer, wat schimpen ze daar achter ons! 
		  - Ja, m'n jongen, dat heb ik ook gehoord, en 't zit me tot
			 hier... 
		  Ik wees op m'n keel. 
		   
		  Nu volgt er een relaas van wat ik niet deed, maar wat ik gedaan zou
			 hebben, in den tyd toen ik publiek minder goed kende dan nu. Ja,
			 vroeger zou ik gezegd hebben: 
		   
		  - Heeren, zwygt! Dat kind daar is de zoon der artiste die ge
			 bespot... 
		   
		  Zoo'n speech zou 'n beroep geweest zyn op het gevoel, en dus niet
			 gedeugd hebben. 
		  Of ik had billykheid, recht, kunstgevoel, fatsoen, kieschheid,
			 kunnen inroepen. Ja, ik had aldus kunnen spreken: 
		   
		  - Wie zyt gy, heeren, die u 't recht aanmatigt te spotten met een
			 vrouw die talent heeft? Dat heeft ze, ik zeg 't u, als ge dan te weinig
			 kunstkennis bezit om 't zelf te zien. Wie zyt gy, die u veroorlooft te schimpen
			 op 'n moeder, ten-aanhoore van haar kind? Die vrouw is achtenswaardig, althans
			 ge hebt geen reden haar te houden voor 't tegendeel. En al ware dit anders,
			 waar kocht ge 't recht haar te hinderen in haar moeielyk beroep? My en anderen
			 te storen in 't genieten van hare kunst? Wie zyt ge? Zeker heet ge
			 Pietersen, Jansen, of Kappelman. By welk leger staan
			 die namen geboekt als maarschalk, als luitenant, of zelfs als korporaal! Wie
			 gaf u aanstelling tot kritiek met spot? Welk kruid vondt ge uit? Welken adel
			 bezit gy? Welken kruistocht maaktet ge meê? Welke Tweede-Kamer hebt ge
			 uit-elkaer gejaagd? Welken knoei-minister afgezet? Welk bedorven Volk genezen?
			 Welke planeet ontdekt? Welken Koning wakker gemaakt? Komäan heeren, erkent
			 dat niets u recht gaf, uzelf 'n aanstelling te geven tot censoren. Erkent dat
			 die vrouw - al speelde zy niet zoo goed als ze doet - in-allen-geval meer
			 beduidt dan gy, gy die niets kunt. 
		  Ze is niet ‘mooi’ zegt ge. Eilieve, ik vind haar zeer
			 bevallig. Maar mooi? Denkt ge dat gy ‘mooi’ zyt, heeren? Ik vind u
			 zeer leelyk, vervloekt leelyk. Uw geheel uiterlyk kenschetst plompe domme
			 zelfbehagende ploertery. En nu staat ge nog niet eens op de planken, daar
			 achter 't helle voetlicht. Ge moest uzelf eens 
{==341==} {>>pagina-aanduiding<<}
 dáár
			 zien, waarlyk de lust zou u vergaan de aandacht te trekken op
			 ‘mooiheid.’ Ge zoudt erkennen dat gy 't recht niet hadt... 
		   
		  - Het recht... het recht... wy betaalden... 
		   
		  - Tien stuivers, ja. Die hebt ge betaald voor 't recht tot
			 binnengaan, voor 't recht om hier te zitten, te zien en te hooren. En zelfs
			 stond het u vry, 't spel niet ‘mooi’ te vinden, en u voortenemen
			 nooit terug te komen. Maar spot? Hebt ge er ooit aan gedacht, wat er noodig is
			 om zich te vormen tot zelfs maar 'n zeer middelmatig schouwspeler? Wist ge 't,
			 welke moeielyke aanhoudende studie er vereischt wordt - van uitmunten spreek ik
			 niet - om niet belachelyk te zyn op het tooneel? Meent ge dat het zoo
			 gemakkelyk is, goed te staan, goed te loopen, goed te
			 zitten, goed te luisteren vooräl? En nu sprak ik nog niet van
			 de menschkunde die vereischt wordt om menschen voortestellen. Ik zie 't
			 u aan, dat gy effectenluî zyt - alleen makkelyk gewonnen geld geeft de
			 onbeschaamdheid die u opblaast - welnu, meent ge, dat het verplaatsen in den
			 zieletoestand van Ophelia, van 
			 Maria Stuart, van Phedra
			 of Judith, zoo eenvoudig is, en zoo ligt geleerd wordt, als 't
			 schacheren met integralen, of 't speculeeren in amerikanen? Kom
			 aan, heeren, schaamt u, en leert eens een versje van buiten, en zegt dat eens
			 op, en draait niet aan den knoop van uw jas, en zet de voeten naar buiten, en
			 stottert niet... en als ge dan geleerd hebt u te verplaatsen in
			 Jantje's toestand by 't zien van ‘zooveel pruimen’ of in
			 de positie van 't zonderling kind dat met z'n zusje ‘zoo graag naar
			 Jezus woû’, komt dan eens terug, en vraag als 'n groote
			 gunst om gebruikt te worden by 't opsteken van de lampen. Misschien is er ook
			 tegen dien tyd een plaatsjen open, als aspirantsouffleur... 
		   
		  Zoo zou ik hebben kunnen spreken, en zekerlyk had dan m'n
			 aangesproken deel van publiek geantwoord: wat praat je aardig,
			 spreek nog wat, schryf nog wat, wy geven u zooveel voor 't vel... 
		  Welnu, ik heb dat alles niet gezegd. Ik heb dien heeren
			 doodeenvoudig oorvegen gegeven. En... 't hielp! Ze schimpten niet meer. Gevoel
			 en begrip schynen by publiek te zetelen op de linkerwang. Is dat niet
			 'n kostelyke ontdekking? Ik weet niet wat eenvoudiger schoon is... dit, of m'n
			 nieuw bewys voor 't theorema van 
			 Pythagoras? 
		  Myn modellen schynen zeer tevreden geweest te zyn met die nieuwe
			 manier van bewysvoeren. Althans, hoe dringend ik hen ook uitnoodigde my te
			 komen opzoeken tot het bekomen van nadere toelichting, ik heb niets van hen
		  	vernomen, noch recht-
{==342==} {>>pagina-aanduiding<<}
streeks,  noch indirect, schoon er sedert myne
			 zoo goed geslaagde proefneming, reeds weken zyn voorbygegaan. 
			 Zeer lang daarna - maanden, geloof ik -
				werd ik voor 't Gerecht geroepen. Ik verscheen stipt op 't bepaald uur. Men
				liet me wachten, wachten... langer dan me schikte. Ik vertrok dus, en liet den
				heeren zeggen, dat ik geen vryheid had zoo ruw omtegaan met m'n tyd. Ik werd
				by-verstek veroordeeld tot boete en gevangenis.
Dat ‘verstek’
				was onjuist: ik was op m'n tyd daar geweest. Maar 't vonnis kwam me billyk
				voor. De rechtbank kon het niet helpen, dat de geoorveegde heeren zoo'n...
				burgerlyken weg insloegen om satisfactie te bekomen, of wat daarvoor zou moeten
				doorgaan.
Dat ik die boete niet betaald heb, doet me genoegen. Ik had, in
				die dagen vooral, zeer weinig geld, en weet bovendien niet recht, waar zulke
				genoegdoeningen aan de publieke zedelykheid, eigenlyk belanden. Maar wel doet
				het me leed - geen scherts! - door 'n zonderlingen samenloop van
				omstandigheden, niet in de gelegenheid geweest te zyn, gebruik te maken van de
				gevangenis. Nog-eens, dit is geen jokkerny. Eene eenzame opsluiting komt me, in
				zekere stemmingen (Zie Minnebrieven; blz. 47: uitg. 1865)
				alleraangenaamst voor, en ik had gaarne eenige opmerkingen verzameld over de
				wyze van behandeling der gevangenen. Maar 't kon ditmaal niet. Uitzichten, die
				helaas in rook opgingen, doch die ik toen reden had voor gegrond te houden,
				vorderden myne krachten op geheel ander terrein. (1872) 
		 
		 
		  539.
 
		  Gewoon alles in verband te brengen met alles - de
			 natuur der dingen is éénvoudig - paste ik de aldus opgedane
			 ondervinding tevens op andere zaken toe. Sedert jaren trachtte ik, eerst in
			 kleinen kring, later op vry grooter terrein, goed te doen. Ik legde my
			 toe op 't verkrygen van wat kennis, ik zocht naar waarheid. En waar ik iets
			 meende gevonden te hebben, deelde ik den uitslag mede, eerst alleen waar ik
			 geroepen was tot het uiten myner meening, en sedert 'n vyftal jaren, ook daar
			 waar ik myzelf riep. Maar voor ik overging van 't byzondere tot het algemeene,
			 gaf ik een voorbeeld van de oprechtheid myner pogingen. Ik offerde niet meer of
			 min dan alles wat ik had, en dacht dat men dit genoeg vinden zou. Welnu,
			 't schynt niet voldoende geweest om iets anders te bewerken dan wat toejuiching
			 over m'n geschryf. Wel heb ik daaraan ten laatste een eind gemaakt, door de
			 herhaalde verklaring dat my zùlk gevolg van myn poging walgt, maar
			 daarvoor trad niets in de plaats dan 't eerbiedig zwygen waarop Jehovah zoo
			 byzonder gesteld was. My bevalt het niet. Ik schyn moeielyker te voldoen
			 dan ‘Israels God.’ Nu, dit spreekt vanzelf. Ik heb my meer moeite
			 getroost dan hy, en had nooit 'n zevenden dag om te rusten. Ook ben ik
			 sterfelyk, en heb dus minder tyd tot wachten. 
		  Myn oorvegen-betoog - thesis, deductie en slotsom, alles uit
			 één stuk - is me byzonder goed bevallen. 't Was kort,
			 
{==343==} {>>pagina-aanduiding<<}
 bondig, overtuigend. Het putte my niet uit. Integendeel, zoo'n
			 executie verlicht het gemoed, geeft lust tot verder betoogen. Bovendien 't
			 hoeft niet gecorrigeerd te worden, zoo-als ander geschryf. Ik moet erkennen dat
			 ik moeite had, niet terstond naar den Haag te gaan, en op soortgelyke manier
			 aan 
			 van Twist te bewyzen hoe verkeerd
			 het is, geld en rang aantenemen van de Natie, om goed te doen, en in-stee
			 daarvan het kwade te beschermen. Maar ik bedacht hoe hy reden van klagen hebben
			 zou indien ik hem, den grooten misdadiger, gelykstelde met de kleine ploerten
			 in 't parterre van dien schouwburg. Al blyf ik beweren dat de soort dier nieuwe
			 rhetoriek goed is, toch behoort er verschil te zyn in maat en wyze van
			 toediening. Ik erken dat van Twist recht heeft op iets beters dan een
			 oorveeg. Vooral nu ik gezien heb hoe makkelyk zeker soort van bedeelden zulk
			 een demonstratie aannemen en meedragen. 
		  En nog iets. Die van Twist moge een vervelend voorbeeld zyn
			 van gewetenlooze luie zelfzucht, hy is noch de eenige, noch de meest schuldige
			 die gekastyd moet worden. Dit zy dus voortaan myn optelossen voorstel: hoe
			 moeten de vele personen die schuldig zyn aan 't bederf van ons Volk worden
			 gestraft, zonder dat een hunner te klagen hebbe over gebrek aan behoorlyke
			 waardeering zyner medeplichtigheid? 
		  Ik zàl de oplossing vinden! Er zyn moeielyker dingen geschied
			 dan 't straffen van 'n paar dozyn schelmen. 
		 
		 
		  540.
 
		  Ik acht het nuttig, de volgende woorden overtenemen uit de brochure
			 van den Heer Jhr. Mr. 
			 H.C. van der Wyck 
			  * wyl ik, hoezeer de waarheid daarvan over 't geheel ten-volle
			 beamende, protest aanteekenen wil tegen ééne daarin voorkomende
			 bewering. 
		  De heer Vvn der Wyck noemt alle Nederlanders:
			 roovers. Ziehier zyne zeer flink geaccentueerde woorden: 
		   
		  ‘Heeft de stryd op koloniaal gebied, wel bezien, niet de
			 meeste overeenkomst met dien van roovers, die het over de verdeeling van den
			 buit niet eens kunnen worden? . . . . . . . . . . . . . . En wie zyn hier de
			 schuldigen? Het geheele Nederlandsche Volk, staatslieden en
			 volksvertegenwoordigers, behouders en liberalen - zy mogen in de oppostie of in
			 't bewind geweest zyn - kooplieden en belastingschuldigen, vromen en onvromen,
			 ik 
{==344==} {>>pagina-aanduiding<<}
 die deze regelen schryf, en gy die ze leest (zoo ge
			 Nederlander zyt) wy allen hebben ons deel in die schuld........ 
		   
		  De heer van der Wyck, oud-raad van Indië - hy
			 kan 't weten! - zegt hier wat ik sedert lang zeide, en dit is te pryzen. Maar
			 heb ik niet recht dat men my uitzondere by 't algemeene brandmerken? Ik vraag:
			 moest niet Havelaar geschrapt zyn van de lange lyst der veroordeelden?
			 Het nageslacht zal billyker zyn. 
		 
	  
  
* Ik acht my niet geroepen de gebeurtenis die
				  aanleiding gaf tot het schryven van dezen brief, nader toetelichten.
				  Scandaleuse kroniek is m'n zaak niet. In 1863 was 't hier behandeld voorval den
				  meesten lezers beter dan aan myzelf bekend, en 't zal niet schaden wanneer ze
				  in later jaren daarvan nog minder weten dan met my 't geval was, toen ik -
				  geheel ten-onrechte - meende te-doen te hebben met eene van zoogenaamde
				  afdwaling overtuigde vrouw. Men wordt alzoo uitgenoodigd dit stuk te lezen
				  als-of daarin eene casus positio werd behandeld: gesteld eens dat
				  'n jonge weduw, moeder van een kind uit haar huwelyk, naar het oordeel der
				  wereld zich misdroeg... gesteld dat zy een onecht kind ter-wereld
				  bracht... gesteld dat ze...
Maar nog-eens, dit alles was zoo niet.
				  Ik had me vergist.
Myne beschouwingen over zoo'n zaak, en myn tuchteloos
				  party-trekken voor zekere soort van zonde tegen zekere soort van deugd, blyven
				  evenwel van volle kracht. Misschien ook kan de mededeeling daarvan nuttig zyn,
				  voor 't geval dat er eens eenmaal iets plaats vond van den aard als
				  ten-opzichte van Mevr. X. werd verondersteld. (1872)

* De verkeerde spelling van dit woord levert
				  alweder 'n bewys dat wy veel te gul zyn met onze leelyke ch's. Straks krygen we
				  Schaevola, Schamander, Schantinius, schansie, proschenium, schapulier,
				  schalp...; of zyn die woorden reeds aangenomen? Verwonderen zou 't me niet,
				  daar ik een schelerate schepticus ben, die zich verbeeldt dat de schepter onzer
				  taalkunde in schabreuse handen is.
Het woord dat wy nu schandaal
				  schryven, is gelijkbeteekenend met het scandale der Franschen, dat wel
				  met schande verwant is, doch daarvan niet mag worden afgeleid, tenzy
				  men, als de Jufvrouw van achter-onder (398) den
				  indruk der woorden meent te versterken door er een staart aantezetten.
De
				  oorsprong van scandale en schande beide zullen wel in 't Sanskrit
				  moeten gezocht worden, even als van 't grieksche
				  ?????????, dat in
				  letterlyken en overdrachtelyken zin aanstoot beduidt, en alzoo in 't
				  laatste geval: ergernis. Misschien ook werd het woord door de
				  geestelyken in gebruik gebracht. Ik meen althans dat er in den grondtekst -
				  Marcus IX vs. 47 - van
				  ????????????
				  gesproken wordt, en in dat geval komt schande van scandaal, en
				  niet omgekeerd. Dan zou ook in 't eerste woord de ch geen reden van
				  bestaan hebben, zoo min als de professers die zoo'n ding doceeren.
Behalve
				  de beteekenis die aan 't woord scandaal wordt gegeven in bybelschen zin, als
				  ergernis, gebruiken de Franschen het tevens voor den ophef waarmeê
				  men tracht eene zaak als schandelyk voortestellen, onverschillig of
				  daarin al dan niet iets schandelyks gelegen zy. Men kan scandaal maken
				  over eene onbeduidende of zelfs oorbare zaak: 
				   
					 ce refus
						effronté  
					 Avec un grand scandale au prince est raconté.
						(Andrieux)  
				  
 Daar ik nu juist in den zin van ongepast misbaar
				  maken 't woord in den tekst gebruik, achtte ik deze uitlegging niet
				  overbodig. Eerstens om te doen in 't oog vallen dat juist in dien ophef 't
				  zwaartepunt van voorvallen als het behandelde gelegen is, en vervolgens om
				  aanleiding te vinden tot het opsporen van de oorzaken waarom men in
				  zoodanigen ophef genoegen schept. Men zie daarover de noot onder blz. 11.
				  (1871)

* Dit toch is schering en inslag van de
				  christelyke godsdienst. Ze schynt zich ten-doel te stellen de waarde van den
				  mensch terug te brengen tot zeker minimum, waardoor dan evenrediger-wyze het
				  aanzien van de priesters, die dat knotten en snoeien tot hunne specialiteit
				  maken, ryzen moet. Deze geheele vernederings-methode is trouwens volkomen in
				  overeenstemming met de dogmatiek. 't Ware te wenschen dat de geloovers zich in
				  alles zoo consequent betoonden. De evenzeer geleeräarde verachting van 't
				  slyk der aarde laat veel te wenschen over. (1872)

* Het woord scandaal nemende in den zin dien ik
				  daaraan toeken by 't slot der noot op blz. 2, kan de vraag gedaan worden: van
				  waar die algemeene zucht, om fouten als de hier bedoelde, met zooveel ophef tot
				  'n cause célèbre te maken? Men kan toch niet beweren dat
				  de zaak zoo byzonder zeldzaam is?
Velen zullen meenen de oorzaak daarvan te
				  vinden in boosaardig smartgenot, in wraak, in verveling, in gebrek aan
				  behoorlyk zielevoedsel, in 't verlangen naar 'n voorwendsel om den Heer te
				  danken dat-i ons ‘niet gelyk deze’ gemaakt heeft, in
				  caste-haat, in babbel- of preekzucht...
Alles mogelyk. Maar onder al
				  díe redenen is de ware reden nog niet genoemd. De hoofdoorzaak waarom
				  misstappen van de soort als die Mevr. X... niet beging, zoo breed worden
				  uitgemeten, ligt in onbevredígde geslachtsdrift, in
				  Hysterie.
Het uitpluizen van scabreuse voorvallen is 'n fatsoenlyk
				  surrogaat voor noô vermeden scabreuse handelingen. Men tracht zich door
				  hard oordeel eenigszíns schadeloos te stellen voor de winstderving der
				  niet zoo heel erg verafschuwde zonde. 't Zelfde verschynsel valt by honden
				  waartenemen, en te gemakkelyker, omdat díe oprechte dieren hun
				  reikhalzende begeerte niet verstoppen achter gehuichelden afkeer.
Het
				  kwaadspreken der braven in 't stedeke Z. - ik bedoel hier geenszins
				  laster, doch 't vermeien in de door Mevr. X., nu als werkelyk begaan
				  veronderstelde, verkeerdheid - herinnert aan 't karakteristieke
				  ‘poffertjesruiken’ der Amsterdamsche straatjeugd, en vloeit in
				  casu doodëenvoudig voort uit... afgunst. De heeren, en vooräl de
				  dames, die ditmaal verhinderd waren naar hartelust mee te zondigen, wilden er
				  toch wát van hebben, en snoven gretig 't geurtjen op.
Dit verklaart
				  dan ook, waarom geene voorvallen hoeveel belangryker ook, dan 'n
				  allergewoonsteLiebesgeschichte - zooveel scandaal verwekten, als dezulke
				  die met het geslachtsleven in verband staan.
Een rekenfout van 
				  Leverrier, zou in de Z.sche
				  kringen weinig besproken zyn. Men is daartoe niet nayverig genoeg op
				  Leverrier's genot, op juistheid. Een flinke diefstal vindt
				  reeds beter onthaal, omdat de gestolene som in de oogen schittert. Het gewone
				  ‘hè, hoe brutaal!’ beduidt eigenlyk: och, als ik dat
				  geld had! Boven alles echter zyn geschiedenisjes uit de alkoof welkom. De
				  heeren en dames te Z. mogen nu zelf uitmaken waarom.
De oorsprong van 't
				  kwaadspreken is altyd: afgunst, naar omstandigheden verwikkeld met besef van
				  onmacht, eigenliefde, heb- of eerzucht, wrok, en - 't is myn plicht duidelyk en
				  wáár te zyn: slechts de leugen is triviaal - met...
				  geilheid!
Het woord is er uit, heeren en dames te Z., en 't eenige
				  wat u nu overblyft, is... kwaad van my te spreken. Geneert u niet!
				  (1872.)

* Om deze stelling begrypelyk te vinden, wordt
				  de lezer uitgenoodigd haar te toetsen aan de opmerkingen in 
				  530, aan de noten by 
				  161, 
				  168, 
				  177 en aan de redeneering op blz. 383,
				  volgg., III, eerste 8° uitgaaf. (1872)

* Voor ongeveer tien jaren vraagde de
				  voorzitter van het Hof van N. Holland aan een dienstmeisje dat terechtstond
				  wegens kindermoord, waarom zy haar toestand niet aan hare meesters had
				  geopenbaard?
Het antwoord luidde:
- Ik durfde niet, omdat m'nheer en
				  mevrouw zulke brave menschen waren...
Elke geheime verlossing, elke
				  kindermoord, is 'n vreeselyke aanklacht, 'n hartig bewys van
				  onwaardigheid, tegen allen in wier omgeving de lydster zich negen maanden
				  gemarteld bewoog. (1863)

* 't Is een nudum praeceptum, en dus 'n
				fout in de wet. Men moest geen bepalingen maken, welker handhaving onmogelyk
				is. Over 't geheel is de Wet slecht geredigeerd, daar nu eenmaal
				rechtsgeleerden geen heksenmeesters zyn in juistheid van uitdrukking. Wie
				hiervan een bewys verlangt, sla byv. de definitie op, die de Wet geeft van een
				‘schat.’ De geheele omschryving daarvan kan, onder zekere
				by-omstandigheden, van toepassing zyn op 'n hoopje vuilnis. (1872)

* Slechts zeven jaar zyn er sedert deze
				dagteekening verloopen, en reeds komt my dit stuk verouderd voor. Er had eene
				groote verandering plaats. De toestand des Volks is geenszins verbeterd, maar
				't publiek leven is in zooverre ontwaakt, dat men alom op zulke verbetering
				begint aantedringen. Wat voor zeven jaar de zwartgallige meening scheen van den
				pessimist, werd in korten tyd erkende waarheid, en weldra gemeenplaats. Eerlang
				zal 't, met behulp van allerlei schreeuwertjes en schryvertjes, eene vervelende
				scie zyn,een afgezaagde deun. Men heeft me in Kamer en kroeg zoo
				herhaaldelyk nagepraat (51) dat ik by de correctie van
				m'n eigen werk, gedurig den indruk voel, alsof ik de couranten van gister en
				eergister gekopieërd had.
Nageslacht, dit is zoo niet! Aan u die 't
				zult ondervonden hebben dat ik waarheid sprak, aan u verklaar ik dat er
				in 1864 moed noodig was, om 't eerst en alleen staande, te zeggen wat nu in
				ieders mond is.
Ik verwys overigens, wat myne beoordeeling van den toestand
				des Nederlandschen Volks aangaat, naar m'n 
				Een en ander over Pruisen en Nederland, en de
				beide brochures overVryen-Arbeid, daar ik my overtuigd
				houde dat myne beschouwingen over dit onderwerp, eenmaal aan geschiedvorschers
				bronnen zullen leveren, by 't nasporen der oorzaken van Hollands val.
Het
				is dan ook voornamelyk hierom dat ik de lezing van 't nu volgend stuk - in nauw
				verband met 452 - nog altyd durf aanbevelen, onder
				opmerking evenwel dat ik 't nu anders schryven zou. By alle kwalen die bestaan
				bleven, heeft zich eene nieuwe ramp gevoegd: het gekakel der
				politiseerende demokraatjes. Arm volk dat gered moet worden door zulke
				advokaten!
We hadden: liberalismus, Thorbeckery, behoud, halfheid,
				traagheid, karakterloosheid, vervalschte levensmiddelen, specialiteiten,
				kiezery, Kamerspeeches, verrotte politieke atmosfeer... dit alles was niet
				genoeg! De clubziekte ontbrak nog. De heeren democraat-byeenkomers zien niet
				in, dat ze nu reeds - 't is wat vroeg! - al de fouten overnemen van de nog niet
				verslagen tegenstanders. (7) Het aantal
				Volkstoestandverbeterende vergaderingen is legio, en allen kopiëeren de
				Tweede-Kamer - 'n ongelukkig model! - met belachelyke nauwkeurigheid. In-plaats
				van praten, had men moeten begînnen te leeren lezen, en
				zich te oefenen in denken. Wat er nu voor den dag komt, is
				onbekookt.
De toekomst is zorgwekkend, of liever - want zorg veronderstelt
				mogelykheid van redding - de toekomst is veroordeeld.
George
				Dandin heeft het gewild!
Ook in de Volksvertegenwoordiging begint men
				my natepraten. Men herhaalt myne opmerkingen, men bezigt myne uitdrukkingen...
				altyd zonder my te noemen, natuurlyk. Ééne zaak slaat men
				gewoonlyk over: myn aandringen op recht! Het is dan ook dit gebrek aan
				eerlykheid, waardoor alle herstel onmogelyk wordt gemaakt. (1872)

* Op deze incorrecte uitdrukking kom ik by 't
				behandelen der kromschryvery van Mr.Thorbecke terug. (1872)

† Algemeene toejuiching is zelfs
				schadelyk in een klein land. Nooit heeft de ellendigste droogstoppelary zich
				vaster op 't kussen gezet, dan na 't ‘mooi vinden’ van den
				Havelaar. Wat de behouders deden met schroom en matig, doet een huichelend
				liberalisme met grenzelooze onbeschaamdheid. Men is immers zoo zeker van
				de stemmen!
Voor-en-na worden de indische residenten gepensioneerd, en
				trekken naar Driebergen. De Vry-arbeid regeert in den Haag. Duymaer van
				Twist rust op z'n buiten. De bloedige oorlog op Borneo rust
				 niet. Groote spoorweg-concessiën hebben de kleine
				kultuur-kontrakten vervangen. Voor nog geen jaar zyn in 't Buitenzorgsche,
				dus in de onmiddelyke nabyheid van den gouverneur-generaal, Javanen van
				honger gestorven, precies als in den Havelaar. Men kan 't nalezen in 't
				Bataviaasch Handelsblad. De Nederlandsche couranten hebben 't overgenomen
				zonder commentaar, en even droog alsof 't de verplaatsing gold van een
				brigadier der marechaussees. In de Kamer worden sans vergogne
				vervalschte stukken overgelegd in de zaak van den Heer Stieltjes. Niemand klaagde er over. 't Schynt zoo
				te behooren.
Wat heeft Publiek gedaan om iets te veranderen in dien
				toestand? Niets! Ja toch, men heeft den man die, niet met een pedant praatje,
				als 
				Thorbecke, maar met opoffering
				van zyn duurst belang, aantoonde: ‘dat er verrotting in den staat
				was’ gehoond, gelasterd, en trachten te smoren door hem 't leven
				moeielyk te maken.
Een der eerste daden van ons liberaal ministerie was -
				onder andere dergelyke - den Heer Cornets de
				  Groot, die nooit wat byzonders uitrichtte, Dertien duizend 
				gulden 's jaars te bezorgen! En Havelaar's kinderen lyden gebrek.
Ik zou er
				niet over spreken, als 't my maar niet belette te werken.
				Dáárover klaag ik, en men zal begrypen, waarom ik Publiek, met of
				zonder z'n toejuichen of ‘mooi-vinden’ veracht. Ik doe niets om
				mooi of leelyk te worden gevonden. Dat is 't werk van publieke vrouwen en van
				mannen die daarmee gelykstaan. (1864)

* Ieder kan uit de voorafgaande en straks
				volgende regels van den tekst, beoordeelen hoe ik denk over de wyze waarop
				zeker gedeelte des volks zich op de kermis vermaakt. In-weerwil daarvan of
				juist daarom, verklaar ik 't afschaffen der kermissen voor wreed en
				dom. Er bestaat een rationeeler middel om 't misbruiken van de
				kermis te fnuiken. Men behoeft ze slechts permanent  te verklaren. Van
				zulken maatregel ware goede vruchten te wachten. Van belemmering of afschaffing
				nooit! Ex-pellas furcâ enz.
Men had behooren intezien dat de
				uitspatting een gevolg is van pénurie aan vermaak. De arme lieden
				die 364/365e deel van 't jaar hun kommerlyk leven
				doorkniezen, zyn dòl zoodra zy zich op dien éénen overigen
				dag opdringen ‘pleizier’ te moeten hebben. En dit zou dan ook, in
				zulke omstandigheden, zonder den vervloekten jenever niet gelukken. Zeer kort
				nadat de niet heel aanlokkelyke kermisvermaken op-den-duur werden toegelaten -
				waarom niet, als er liefhebbers zijn? - zou de nieuwsgierigheid naar
				tweekoppige kalveren en dikke dames verstompen, en dan ware de tyd gekomen om
				zorg te dragen voor uitspanning van beter soort. Dàn ook zou die poging
				slagen, en wel door den veranderden smaak van 't Volk zelf. En... men voorkwam
				den wrevel die thans het zeer natuurlyk gevolg is van 't verbod.
Zoo-als
				men nu deze zaak behandelt, is er geer verbetering denkbaar. Eerst de menschen
				krankzinnig te maken door onthouding, en dan door nog meer, of zelfs volslagen,
				onthouding hen te willen terugbrengen tot rede... 't is àl te
				dwaas!
Zulke maatregelen zouden dan ook in niemands hersenen opkomen,
				indien niet de geloovery de hand in 't spel had: ‘God’ wil niet dat
				men zich vermaakt.
Ik bezweer dat er geen vreugdhatende goden of
				gemeentebesturen noodig zyn, om den arme te behoeden tegen weelderigheid. Men
				behoeft waarlyk deze aarde niet kunstmatig tot 'n jammerdal te maken, om 't
				verlangen naar den hemel levendig te houden. Met die taak belast zich voor
				99/100e deel onzer natuurgenooten, de nypende zorg voor
				't dageyksch brood, de vreeselyke Streit ums Dasein.
				(1872)

* Ik bedoel hiermede niet, dat de inhoud van een
				lied juist altyd iets als weerklank geven zou van wat er in 't gemoed des
				zangers omgaat. Dit is eene algemeen verspreide dwaling. Hoogstens kan men
				daaruit eenigszins - en nog volstrekt niet altyd - besluiten tot z'n smaak, en
				daarby speelt de melodie, 't wysjen, een hoofdrol. Het invoeren of opdringen
				van zoogenaamde Volksliederen is onmogelyk. Zoo zyn er ook verzemakers die
				meenen dat men legenden maken kan. En er worden kindergedichtjes
				gefabriceerd... altemaal onzin. Die dingen hebben wortels noodig, waaruit zy
				groeien. Ze moeten ontstaan, en kunnen niet op kommando vervaardigd
				worden. Ik hoop gelegenheid te vinden, op dit onderwerp terugtekomen.
				(1872)

* Uittering. Zoo schryven de hh. D.V. & T.W.
				De bedoeling is uitteering. Zóó namelyk behoort 't woord
				geschreven te worden, en wel niet alleen om redenen van praktyk - iets
				waarmee die heeren zich liefst niet inlaten - doch ditmaal ook op gronden die
				in hun eigen schoolmeestery te huis behooren. (1872)

* Dat een niet bemiddeld persoon gelden tracht
				byeentebrengen voor eene zaak die z'n eigen financiëele krachten te-boven
				gaat, en by zulke gelegenheid buitengewone voordeelen toezegt, kan zeer wel
				overeen te brengen zyn met goede trouw. Doch het aanpryzen van winstgevende
				ondernemingen door vermogende personen of ‘soliede huizen’ is 
				altyd zwendelary. Het antwoord dat ik in den tekst geven laat aan een
				bedrogen geldschieter, wyst dit uit.
Zoodra immers de voorgespiegelde winst
				hooger is dan de huurprys van 't geld by disconto, wisselprolongatie, beleening
				of hypotheek, ligt het in de rede, dat het ‘soliede huis’ of de
				vermogende persoon, de gelegenheid niet zou laten ontsnappen om zelf de
				winst te behalen, die hy nu - al te grootmoedig waarlyk! - ten-beste geeft aan
				Publiek. Slechts éénmaal is my eene negotiatie voorgekomen waarop
				deze bedenking niet van toepassing was. Het was by gelegenheid der pogingen om
				kapitaal byeen te brengen tot het bergen der lading van een schip - de
				Lutine- dat voor omstreeks honderd jaren is gezonken, en millioenen
				schats aan boord had. De oproepers erkenden dat de zaak een dobbelspel was, en
				dat er mogelykheid bestond de gestorte gelden te verliezen. Tegen-over die kans
				stond natuurlyk groote winst. De nemers van actiën wisten dus waaraan zy
				zich blootstelden. Ik herhaal, dat dit de geheel éénige
				negotiatie van dien aard is, tegen welke ik myne beschuldiging van
				zwendelary niet staande houd.
In 't voorbygaan noteer ik hier, dat
				ook de onlangs door 't Fransch Gouvernement gesloten leening, alweder een der
				infamiën is, die we dagelyks ongestraft zien plegen door de dieven die
				zich fatsoenshalve financiers noemen. De winst die er door de fransche
				Regeeringsmannen ten-koste van la chère patrie - het uitgemergeld
				Frankryk! - op die zedelooze manoeuvre behaald wordt, zou voldoende zyn om 'n
				termyn der oorlogschatting aan de Pruissen te betalen. Ze bedraagt waarschynlyk
				een vyfde of een zesde der geheele Leening. De brave  Thiers teekende openlyk voor een
				millioen franken, d.i. hy maakte zich door 't storten van ca vier tonnen
				gouds tot schuldeischer van den Staat voor byna vijf ton. Van 't
				gestorte geld trekt hy, tegen vyf procent over 't nominale kapitaal, ruim 
				zes procent rente, en alzoo anderhalf maal de marktwaarde. Hy kan
				des-verkiezende elk oogenblik zyne actiën met twaalf procent winst van de
				hand zetten. Toch liet hy in de couranten zyn deelneming aan die schelmery
				uitkryten als 'n blyk van patriotismus! Te Parys beweert men dat hy deze
				zonderlinge vaderlandsliefde, in 't geheim nog veel verder gedreven heeft. En
				de schatryke minister Pouyer! Ook deze heeft
				zich in zake ‘vaderlandsliefde’ niet onbetuigd gelaten.
Die 
				Pouyer-Quertier wordt voor 'n bekwaam financier gehouden. Hy gaat door
				voor de fransche 
				van Bosse. Sans
				comparaison met dezen - dien ik voor gewoon-onbekwaam houd, als de meeste
				specialiteiten. Zie z'n becyferingen over de
				zoekgeraakte honderd-en-vyftien miljoen - beweer ik, dat de Fransche
				minister crimineel behoorde te worden terecht gesteld. De uitslag der door hem
				uitgeschreven Leening waarin hy aandeel nam, bewyst dat-i zyn arm
				vaderland schandelyker plundert, dan... van de onnoozele Communards
				beweerd wordt. Wie zal Frankryk redden van z'n redders?
Wat
				overigens de Leeningen aangaat, 't is altyd knoeiwerk. Het leveren van
				geld aan den Staat, moet uitbesteed worden aan den minstvorderende. Wat
				daarbuiten gaat, is uit den booze. Ik neem deze gelegenheid waar, om te
				voorzeggen dat zeer vele leeningen nooit zullen worden afgelost. Het
				voorwendsel tot afschaffing der staatsschulden zal ter-zyner-tyd gevonden
				worden in den woeker waarmeê ze werden aangegaan. Daarvoor zyn echter ook 
				redenen, die alle voorwendsels overbodig maken. Een dier redenen
				heet: force majeure.
Dit alles nu gaat op dit oogenblik Nederland
				nog niet aan. Het kan evenwel by de behandeling van Nederlandsche
				toestanden z'n nut hebben, op zulke zaken acht te geven. Ook ten-onzent
				bearbeiden de Langrand-Dumonceau's een al te vruchtbaar veld.
				(1872)
Onder de correctie dezer noot verneem ik, dat het manneke
				Thiers eerlang eene nieuwe leening zal uitschryven. De couranten
				verhalen - wat al te naïf, vind ik! - dat hy deze aangelegenheid besproken
				heeft met z'n vriend, den ryken pouyer. Dus zal 't wel goed zyn,
				meenen ze. Eilieve, wie 't proces van den prefect Janvier de la Motte 
				gevolgd heeft, en acht sloeg op de zonderlinge rol die de Minister van
				Financiën pouyer daarin speelde, zal 't eenigszins vreemd
				vinden, dat men de ruggespraak met dien man aanvoert als blyk van
				zorgvuldige behartiging der belangen van het Land.
Na 't proces van 
				Janvier, was dan ook de financier Pouyer een onmogelyk
				personage geworden als minister. 't Was al te grof.
Doch... als
				vriend van thiers, en als bevoegd tot het beoordeelen van
				particuliere finantie-belangen schynt hy nog altyd bruikbaar te zyn. En
				dit ontken ik niet. De minister viel, maar de beursspeculant bleef staande, en
				is, na en door Frankryks ellende, ryker dan ooit. Niet mínder dan
				vroeger, blyft-i alzoo geschikt tot complice van nieuwe schelmery.
Frankryk 
				kon en wilde de nog aan Duitschland te betalen drie duizend
				millioenen, door vrywillige giften by-een brengen. De geestdrift was
				algemeen. Wie heeft dit plan tegengewerkt? Wie heeft die geestdrift gesmoord?
				Wie heeft zelfs 't beproeven belet, waarmee toch niets gewaagd
				werd?
Dit deed het presidentje thiers, die met z'n makker
				pouyer op-nieuw wat verdienen wilde aan 't schacheren met 'n
				leening!
Dat die leening, met de nodige mise en scène
				van Regeeringswege, terstond zal volgeteekend worden, is buiten twyfel. Maar...
				afgelost wordt ze nooit! thiers, pouyer en de
				medeplichtige bankiers - daaronder is ook 'n Banque des Pays-Bas! -
				zullen wel zorgen, de aanstaande non-valeurs van de hand te zetten,
				vóór de uitbarsting van de algemeene Europeesche
				bankbreuk.
Ikzelf heb daar in 'n prullekast, 'n paar honderd duizend
				franken liggen, in assignaten van een der vorige knoei-republieken. Wie wil,
				kan ze komen zien. En zelfs ben ik bereid ze op aanvrage ter bezichtiging te
				zenden. Zal 't volk dan nooit wys worden?
Na achttien eeuwen goddienery, na
				vier à vyf eeuwen ridderschap en adel, nu ten-laatste in de handen van
				bankiers te vallen... onze verlichting is van zonderlingen aard! (Juli
				1872)

* Als er nog bewys noodig ware. Men lette
				eens op de geheel verschillende wyzen waarop de couranten 't
				compte-rendu geven van eene Kamerzitting, van eene redevoering, van 't
				verhandelde by andere gelegenheden. Wordt niet alles op de meest onbeschaamde
				wyze verwrongen, verknoeid, verdraaid, vervalscht naar den eisch der party
				waartoe het blad behoort? Is dit niet, als de rest trouwens, in hooge mate
				onzedelyk? (1872)

† In den Haag namelyk, waar het
				‘Dagblad’ van den heer 
				Lion z'n tegenstander met huid
				en haar opslokte. (1872)

* Dit is op zichzelf reeds erg genoeg, maar de
				zaak blykt nog treuriger, als men bedenkt dat de aldus verkregen welstand de
				sporten levert, waarlangs men de Volkstribune en den ministerzetel beklimt.
				Vooral met betrekking tot Indische zaken is 't ergerlyk, juist zulke personen
				't hoogste woord te hooren voeren, die op 't bankje der beschuldigden behoorden
				geplaatst te worden. Men zie hierover o.a. de laatste bladzyden van
				Een-en-ander over Pr. en Ned. en blz. 379, IIe bundel,
				octavo uitgaaf. (1872)

* De middelstand vooral maakt zich ten-onzent
				schuldig aan eene karakterloosheid die alle begrip te-boven gaat. Ik zou
				meermalen genoodzaakt zyn de hulp van notaris en getuigen interoepen, om de
				voorbeelden die ik hiervan kan aanhalen, geloofbaar te maken voor
				m'nVlaamsche lezers.
Een paar uit zeer velen. Een gezaghebber van 'n
				koopvaardyschip wenschte z'n zoontjen op zekere school te doen. Toevallig
				verneemt hy dat zich onder de leerlingen dier school een zoon bevindt van den
				boekhouder zyner reedery, die tevens mede-eigenaar was van 't door onzen zeeman
				gevoerd schip. Dit standpunt kwam dezen - de man was overigens een
				achtenswaardig persoon, en behoorde zelf door afkomst, familie en
				relatiën, tot den zoogenaamd deftigen stand - zoo verheven voor, dat hy
				z'n kind niet naar de school zond, zonder daartoe heel ootmoedig verlof te
				hebben gevraagd. De aanraking der beide kinderen ‘mocht misschien den
				heer patroon niet aangenaam zyn!’ De heer patroon stond de zaak genadig
				toe.
In zekeren restaurant te Amsterdam maakte een beschonken jongmensch
				spektakel. Na vruchtelooze vermaningen, gaf de eigenaar dier inrichting aan de
				bedienden last den levenmaker buiten de deur te zetten. Ik heb dien maatregel
				door eenige gasten hooren afkeuren, niet omdat het gedrag van den beschonkene
				te verontschuldigen was, maar: ‘de restaurateur W. had toch moeten
				bedenken dat hy - de verwyderde kwaêjongen - op de Keizersgracht
				woonde!’ 
Een derde voorbeeld. Zeker makelaar te Amsterdam,
				verklaarde my eens, in het heetst van den zomer, dat hy zoo gaarne een lichten
				strooîen hoed zou dragen, doch dat die vrypostigheid hem zeer kwalyk zou
				worden genomen door heeren patroons. De man durfde het niet doen. Zoo'n
				verregaande emancipatie zou hem zyn te staan gekomen op 't verlies van z'n
				broodwinning!
Niet waar, vlaamsche lezers, dit alles komt u als 'n
				sprookje voor?
Ik heb in al deze voorbeelden, die ik met honderden zou
				kunnen vermeerderen, de zuivere waarheid gezegd. De velen die dit zouden kunnen
				getuigen, hebben misschien oorzaak myne geloofwaardigheid te doen betwyfelen.
				Daarom wensch ik nog 'n paar bewyzen aantevoeren van andere soort, gedrukte,
				onloochenbare.
Het eerste ontleen ik, voor de hand weggrypende, aan het
				‘Nieuws van den dag.’ Het is eene advertentie: 
				De ondergeteekende in zijne zaken en omgeving last hebbende van
				  eenige lasterlijke geruchten ten zijnen opzigte in omloop, oordeelt, dat hij
				  ter zijner regtvaardiging niet beter kan doen dan deze advertentie te doen
				  plaatsen, verklarende degenen die deze geruchten verspreid hebben,
				  voorgemeene, vuige lasteraars.
Omstreeks de maand Februarij
				  1872 werd ik lid der Smidsvereeniging Regt voor Allen, op verzoek van
				  den gezel j. schoenmaker. Ik kwam op eene vergadering, maar kon
				  daarniet blijven zonder lid te zijn. Uit een zekeren trots als zoon van
				  een Smidsbaas, meende ik dan liever Donateur te moeten worden, dan mij als
				  eenvoudig lid onder de gezellen te mengen. Deze hoogmoed kostte mij Drie Gulden
				  per jaar, waarvan ik betaalde Een Gulden, en aldus nog Twee Gulden schuldig
				  bleef.
Daar hoorde ik dingen die mij niet zeer bevielen, en sprak daar
				  niet, zoo als sommige lasteraars mij naar het hoofd werpen. Ik oordeelde
				  dus niet meer ter vergadering te moeten komen, en ben daar niet meer
				  geweest, zooals onderstaande handteekeningen getuigen, beiden van gezellen
				  die echter juist dachten zoo als ik, dat de daar gehoudene speeches tegen de
				  bestaande orde van zaken streden, en ook uit genoemde vereeniging gegaan
				  zijn.
Nu geloof ik, daar de wet meldt dat men binnen drie maanden niet
				  betaald hebbende geroijeerd zal worden, niet Internationaal te zijn, te
				  meer daar juist op de Vergadering waar ik verscheen, de aansluiting aan de
				  Internationale aangenomen werd.
 
JEAN, RICHARD, DE GRAAF.’
				  
De kinderachtige kibbelary die in dit stukje behandeld wordt, hebben
				wy gelukkig noch te begrypen, noch te beoordeelen. Ik gaf het in z'n geheel, om
				de meening te voorkomen, dat misschien het weggelatene iets als vergoelyking
				bevatten kon van de zinsnede die ik aanvul. Wat dunkt u, liberale Vlaminger,
				van 't manneke dat zich tegenover z'n medewerklieden zoo plomp durft beroepen
				op z'n ‘trots als zoon van een smids... baas?’
Beeft
				Montmorency, Egmont, Tremoille,
				Brederode,Habsburg, Wassenaar en Bourbon...
				beeft, en borgt wat zotten geslachtswaan van den jonker uit de smedery!
En
				meent ge, dat de vazallen van onzen blaasbalg-dynast protesteerden tegen dien
				toon? Neen! Hierin ligt juist de bewyskracht van het door my gekozen
				voorbeeld. Met verlangen zag ik naar de volgende nummers der courant uit. En
				zie, twee, drie, dagen later, werd me voor den honderdsten keer 't verwacht
				blyk geleverd, hoe zot het is in Nederland van liberalismus te spreken.
				De kameraden van onzen hertog zetten den twist heel kranterig en met de
				gebruikelyke hevigheid - ‘logen, laster’ enz. - voort. Maar zelfs
				uit hun wrevel putten die ‘democraten’ het besef niet, aan welke
				incongruïteit zich die prins van den smidsbloede schuldig maakte, uit
				'n democratisch oogpunt. Nog-eens, wat dunkt u hiervan, myne vrienden van
				't Crombrugghe's Genootschap?
Democratie in ware beteekenis,
				bestaat in Holland niet! En hierop doelde, in de noot op blz. 3l, myn
				uitval tegen al de democratische vereenigingen die sedert 'n paar jaren als
				paddestoelen uit den grond schieten. In-steê van de zeden te
				verbeteren, zoekt men alles in verandering van den vorm der Regeering.
				(190, 
				191, 
				192) Het ware republicanisme heeft met
				dien vorm niets te maken. Geen land was ooit zoo bespottelyk
				aristocratisch, als de oude Republiek der vereenigde Nederlanden, en dit
				verandert niet by 'n Wet.
Als ware het om deze bewering te staven,
				komt my onder de correctie een N. Rotterdamsche Courant in handen, waarin wy de
				volgende opmerkelyke mededeeling vinden. 
				Rotterdam, 30 Juni. In het Handelsblad komt een
				  ingezonden stuk voor, waarin de geest van uitsluiting wordt afgekeurd, die bij
				  de samenstelling der Amsterdamsche Thorbecke-commissie geheerscht heeft. O.a.
				  wordt daar gezegd:
‘In deze negatieve eigenschap, in dit
				  voorbijgaan, was de candidatenlijst, door de meerderheid
				  opgemaakt, onberispelijk. Met onverbiddelijke volharding keurde zij in den
				  voorhof des tempels hen, die in hare schatting het heiligdom niet mochten
				  binnentreden. De teergevoelige goudschaal der maatschappelijke preutschheid
				  werd ter hand genomen en niet ter zijde gelegd, eer het gehalte tot zelfs van
				  den laatste proefhoudend was bevonden. Aan alle eischen, die het begrip van
				  stand in den waan van sommigen stelt, werd goedgunstig voldaan.
				  Het kenmerk der voordracht was: stelselmatige uitsluiting, van den breeden zoom
				  van ingezetenen, wier maatschappelijke stelling, hoe onberispelijk overigens
				  ook, den denkbeeldigen ridderslag van het aanmatigend publiek niet ontvangen
				  zou.
‘Consequent was die opvatting. Bedenkelijk is zij tevens. Aan
				  dit veldteeken heeft Thorbecke voorwaar zijne volgelingen niet
				  gewend. Nu de maarschalksstaf aan zijne handen is ontvallen, worde hij niet tot
				  richtsnoer genomen. De voorbereiding eener zaak, die zijn naam tot middelpunt
				  heeft, mag niet alleen een type vertoonen, achtenswaardig op zich zelve, doch
				  geenszins uitsluitend achtenswaardig. Ook in andere rijen der stedelijke
				  bevolking, ook in den kleinhandel, ook onder des arbeiders kiel leeft het
				  nationaal bewustzijn, klopt het Neêrlandsche hart, stelt menig
				  ontvankelijk gemoed de zegeningen der zelfregeering, uit Thorbecke's hand
				  ontvangen, op prijs.’ 
Ik noemde deze mededeeling
				opmerkelyk. Geenszins om den inhoud - dat standverschil, en die
				uitsluiting van ondeftigheid, is de bekendste zaak der wereld - maar om de
				moeite dien de inzender zich geeft, dit alles te brandmerken als iets nieuws.
				Meende hy dan, dat Thorbecke en thorbeckery
				iets te maken hadden met waar liberalismus? 't Is waarlyk al te onnoozel.
				Thorbecke was een der minst liberale personen die men ooit op publiek
				terrein te zien kreeg. Tot liberalismus is voor alles: hart noodig, en
				hoe 't hiermee by dat afgodje gesteld was, blykt o.a. uit z'n onsmakelyke
				geschriften. Ditzelfde geldt ten-aanzien zyner vereerders. Wat brachten ze
				voort?
De Amsterdamsche voorgangers die by deze gelegenheid hunne liefde
				voor de ‘liberale party’ wilden te luchten hangen, waren door 't
				buitensluiten van blouses, petten en vereelte handen, volkomen trouw
				ên aan hun fetisch - zie z'n kieswet! - en aan hun party. Dat
				Thorbecke z'n ‘volgelingen niet zou gewend hebben aan 't
				veldteeken’ van zulke bekrompenheid, isonwaar. Z'n heele
				zoogenaamd-staatkundige bemoeienis - het afschynsel van z'n dorre
				persoonlykheid - had de strekking om de kleingeestigheid onzer zeden te yken
				tot 'n stelsel.
Ik betwyfel zeer of armen en geringen zullen uitgesloten
				worden van 'n byeenkomst ter vereering der nagedachtenis van den
				ultra-behoudenden, anti-revolutionnairen, orthodoxen heer groen van
				prinsterer. Ook te Rome worden de armen toegelaten by den Paus. Maar 'n
				paus van 't nederlandsch liberalismus... nu ja, dat is 'n wezen van veel
				fatsoenlyker gehalte!
Het doet me genoegen, door dat ingezonden stuk de
				onliberale strekking van de thorbeckery zoo in flagranti te kunnen
				betrappen. En... pour la bonne bouche de opmerking hoe de zeer
				thorbeckiaansche schryver zelf, de zwakheid van z'n eigen liberalismus
				verraadt, door ‘achtenswaardigheid’ te stellen tegenover
				‘de andere ryen der bevolking, kleinhandel en arbeiders-kiel.’ Dit
				is karakteristiek.
Wáár liberalismus bestaat in Nederland
				niet! En juist hierom zyn de door thorbecke, uit andere landen, met
				onoordeelkundige verminking overgenomene stukken en brokken grond- kies- en
				gemeentewet, prulwerk voor òns Land. Hy stond niet boven z'n tyd
				niet alleen, wat van iemand op zyn standpunt te vorderen ware - doch zelfs
				beneden de gewone dagelyksche praktyk, die dan toch voorschryft dat men te-rade
				ga met terrein en omstandigheden. Zielkunde, kennis van 't Volk, was den
				uitgedroogden wettenfabrikant een gesloten boek. Waar iets te doen viel,
				stonden z'n handen verkeerd. Zie o.a. de door hem zoo yverig beschermde
				veepest, en de nooit praktisch bestreden watersnood. Daarvan stond niets in de
				boekjes die hy van-buiten kende. (1872)

* Wie gelykheid predikt, en tegelykertyd anderen
				van schelmery en domheid beschuldigt, geeft zichzelf een certificaat van
				laagheid. Het besef van eigenwaarde behoort optewekken tot aandringen op
				òngelykheid. Ik ben zoo vry. Naar myne meening behoort de leus van den
				waren volksvriend niet te zyn: ieder 'tzelfde maar ieder het
				zyne. En by de beoordeeling der vraag: wàt ieders het zyne
				is, moet men van hooger standpunt uitgaan dan politiseerende clubmannen gewoon
				zyn. Het is niet waar, dat 'n huurkoetsier of karrevrachtryder dezelfde
				aanspraken heeft als byv. een schrynwerker. 't Is niet waar, dat deze
				zou gelykstaan met 'n teekenaar van modellen... enz.
En ook in een ander
				opzicht is gelykheid onzin. De straffen die de Wet uitspreekt, werken zeer
				ongelyk door 't verschil van positie, graad van ontwikkeling en karakter der
				veroordeelden. Wat de een voorkomt als 'n kleinigheid, zou den ander vervoeren
				tot wanhoop. (1872)

* Reeds 
				Horatius maakte de opmerking
				hoe de woorden van beteekenis veranderen, en ook ik doelde daarop in 
				489. Uit 'n oogpunt van taalstudie is dit
				verschynsel niet onbelangryk, doch 't blyve hoofdzaak te letten op de
				fysiologische aanleiding daartoe. De vraag kan byv. gedaan worden, waarom de
				woorden gemeenlyk dalen in rang, en zelden of nooit in aanzien klimmen?
				De laatste zinsnede in den tekst geeft daarvan eene gedeeltelyke opheldering,
				doch er is meer. Behalve zekere fatsoenlykheid die telkens iets laags of
				onteerends meent te vinden in 'tgeen vroeger voor behoorlyk doorging, lydt onze
				maatschappy aan zekere armoede van geest, die zich achter hooggegrepen woorden
				tracht te verbergen. 't Gevolg is dat zoo'n klank - want meer dan klank is 't
				gewoonlyk in dit geval niet - weldra viâ kollegiekamer,
				krantengeschryf, salon, societeit, kroeg en bordeel, vry gehavend in de keuken
				en op straat terechtkomt. Ik doelde daarop meermalen, en o.a. in
				myne Specialiteiten. De professers die 't eerst schermden
				met ob- en subjectief, met concreet en intens,
				hebben reden tot verbazing over den weg dien hunne kraftausdrücke
				in korten tyd aflegden.
Is dit 'n blyk van beschaving? Neen, neen,
				neen!
Het bewyst alleen dat het praat- en schryfplebs zich aan een
				academischen klank tracht optehyschen. En dit gelukt niet. Zonder de minste
				verheffing van eigen peil, halen zy 't opgevangen jargon uit hooger sfeer
				naar beneden, dat dan ook den consument kleedt als 'n gestolen jas.
De
				schuld licht grootendeels aan de Voorgangers. Indien zy denkbeelden
				onder 't Volk brachten (281) zouden hunne
				terminologische nouveauté's - lood om oud yzer gewoonlyk! -
				zooveel aftrek niet vinden. Thans echter moet men zich by mangel aan gedachten,
				wel vergenoegen met 'n woord - geenszinsin den zin van een mot,
				een bon mot als bedoeld wordt in 
				88 - met de eenigszins anders klinkende
				benaming voor zaken of begrippen die men te voren minstens even goed wist te
				omschryven, aanteduiden of uittedrukken.
En al ware dit laatste zoo niet,
				al bestond er in ‘de wetenschap’ inderdaad behoefte aan eene nieuwe
				uitdrukking, men wane niet dat deze, afdalende onder de gemeente, hare waarde
				behoudt. Noch ook dat zy ‘de wetenschap’ zelve populariseert.
				Zoolang vakmannen niet zullen geleerd hebben hunne meerdere kennis op
				verstaanbare wyze te uiten, kunnen zy verzekerd zyn niet de minste eer
				inteleggen met hun frazen. Ik heb - om 't voorbeeld by de bewering te voegen -
				de ‘intieme fictie’ dat menigen professer in
				Staathuishoudkunde, in de Rechten, in Bespiegelende
				wysbegeerte, de haren zouden te-berge ryzen, als hy getuige was van de
				mishandelingen waaraan de troetelkinderen zyner bespiegelende welsprekendheid
				by zekere gelegenheden zyn blootgesteld. (1872)

* Wat de cretiniseerende werking van den
				godsdienst aangaat, beroep ik my alweder op den kommentaar van 't stuk
				overVrye-Studie in den IIIn bundel. (1872)

* Het gebrek aan oorspronkelykheid (337) is een der gevolgen van 't schoolgaan. De karakters
				gaan verloren, en: géén karakter, slecht karakter: 
				Le mauvais caractère est de n'en point
				  avoir. Maar dit schoolgaan is nu eenmaal een treurige noodzakelykheid.
				We moeten dus door de richting van 't onderwys deze kwaal zooveel
				mogelyk neutraliseeren. Gepaste onthouding behoort hierin een voorname rol
				te spelen. In den kommentaar op Vrye-Studie heb ik
				gewezen op de gewone hoofdfout: opdringery van een beetje zoogenaamde
				wetenschap, waardoor 't zelfstandig denken wordt belemmerd, en dat de
				vatbaarheid tot leeren na 't verlaten van de school, verstompt. (1872)

* Ik ontwaar dat de dagbladen tegenwoordig vry
				wel met my eens zyn, dat de Volksvertegenwoordiging beneden kritiek is. De wyze
				waarop byv. de N. Rotterdammer verslag geeft van de zittingen, is - met
				uitzondering natuurlyk van het oordeel over den heer aandeelhouder 
				Fransen van de Putte, wiens redevoeringen altyd uitstekend zyn -
				geheel in overeenstemming met wat ik sedert jaren over onze Tweede-Kamer
				schreef. Welnu, ik begryp die overeenstemming niet, in een blad dat tot de
				liberale party behoort. Die party heeft ons met de Kieswet gedoteerd waarvan de
				Tweede-Kamer een uitvloeisel is. Hoe kan men dan toestemmen dat het met die
				vergadering zoo ellendig geschapen staat? Ze moest volgens de Kieswetmannen
				uitstekend zyn. (1872)

* Precies dus als de beslissing by meerderheid
				van stemmen. (7) Maar zeer aangenaam voor 'n
				veroordeelde of iemand die een civiel proces verliest, is deze opvatting der
				plichten van een Rechter niet! (1872)

* Men kan als vry zeker stellen dat de benoeming
				tot zoo'n ‘byzonder knap jurist’ een wanhopende poging is om iemand
				in de hoogte te steken, van wien niets uitstekends te zeggen valt.
				(1872)

* Later bleek my ook dat Prof. 
				Donders inderdaad
				beroemd is in 't Buitenland. Ik onderstreep dit ‘inderdaad’ omdat
				velen er den slag van hebben door opdracht van boeken - die in zoo'n geval niet
				gelezen worden - of door relatie met het personeel der gezantschappen, 
				reclames te plaatsen. (1872)

* In-plaats van beroemd te worden, is 
				Kern op dit oogenblik hoogleeraar te Leiden. De tyd zal leeren of die
				twee zaken zich verdragen. (1872)

* Ik geef daarvan een voorbeeld op blz. 153, III,
				en breng daar de hebbelykheid om genoegen te nemen met zinledige en dus
				zinnelooze praat, in-verband met verkeerd lezen en gebrekkig schryven.
				Ook hier geldt: dis-moi comment tu t'amuses: je te dirai qui tu es. Mag
				men zoo boos worden over laffe crinolienliedjes, als de zeer fatsoenlyke firma
				Spoorzager & Zaagspoor zich vermaakt met even zouteloos gebabbel,
				waaraan nog bovendien de zangdeun ontbreekt? (1872)

† Zie: Nog-eens Vrye-Arbeid, blz.
				54. (1872)

* Ik houd over 't algemeen liefdadigheid -
				't is een uitvloeisel van den godsdienst - voor eene fout. In een goed
				georganiseerden Staat komt ze niet te-pas. Zonder thans deze stelling
				toetelichten, wil ik even opmerkzaam maken op de ongerymdheid der
				internationale liefdadighedens. Chicago brandt af... Holland komt
				te-hulp. Straks ligt Holland onder water - 't wordt tyd dat de zotte
				rivierdyken eens weêr doorbreken - Amerika moet bystaan. Eilieve, is dit
				niet 'n roekeloos wegsmyten van dubbele onkosten der remise? De oproepingen by
				zulke gelegenheden zyn komiek, en leveren stof...
Neen, genoeg daarvan voor
				heden. Liefdadigheid verdient een monografietje dat ik H. Ed. by dezen
				plechtiglyk toezeg. (1872)

* Een allerbelangrykst desideratum! Ik hoop het
				te behandelen naar aanleiding van 't Engelsche werk dat ik vermeldde in de noot
				op 
				202. Het gewoon wanbegrip om elke ryzing
				van 't Bevolkingscyfer voetstoots als gunstig verschynsel te beschouwen, moest
				nu hebben uitgediend. Dat byna immer betrekkelyke of stellige achteruitgang,
				een ongunstig kenteeken is, geef ik toe, doch de waarheid van het tegendeel
				dezer stelling is afhankelyk van zéér veel bykomende
				omstandigheden die nauwkeurig moeten geanalyseerd worden, voor men 't recht
				heeft zich zoo te verheugen, als officiëele verslaggevers gewoon zyn.
				(1872)

* Het doet my leed dat ik my niet meer herinner
				over welk jaar deze opgaaf loopt. 't Zal '62 of '63 geweest zyn.
				(1872.)

* Dat de slaverny in Nederlandsch Oost-Indie
				geheel-en-al zou afgeschaft zyn, geloof ik niet. Zonder hiervan
				berichten ontvangen te hebben, kan ik berekenen dat er nog altyd op zeer vele
				plaatsen - byv. op de eilanden-groepen benoorden Celebes - slaven zyn, onder de
				benaming van orang beroetang, d.i. schuldpandelingen. Of de afschaffing
				daarvan wenschelyk, oorbaar, of zelfs mogelyk is, zou ik niet kunnen
				beslissen.
Maar wel durf ik beweren, dat het loskoopen van Niasser
				gevangenen, onder verplichting van schuld-inverdienen, eene wenschelyke zaak
				blyft. Nias namelyk - een eiland even benoorden de linie, ten westen van
				Sumatra gelegen - is zeer bevolkt. De stammen in 't binnenland, waar wy weinig
				of geen invloed hebben, zyn voortdurend met elkander in oorlog, en vermoorden
				hunne gevangenen, wanneer niet de Nederlandsche Gezaghebber op 't
				kust-etablissement Goenoeng-Setoli die ongelukkigen vrykoopt. In myn tyd zond
				men de alzoo gelosten - pandelingen heetten ze dan - naar Padang, de
				hoofdplaats van Sumatra's Westkust, waar zy door eenige jaren arbeids in dienst
				van particulieren of van de Regeering, hunne schuld aflosten. Gedurende dien
				tyd werden zy behoorlyk gevoed, gehuisvest en gekleed. Of dit alles nog zoo is,
				weet ik niet. Ik spreek van dertig jaren geleden.
De ethnologische
				oorsprong dier Niassers ligt, naar ik meen, nog altyd in het duister. 't Is
				zelfs de vraag of ze, toch zoo naby 't maleische Sumatra gelegen, van
				maleisch ras zyn? Zy hebben iets in neus en oogen, dat aan mongoolsche
				afkomst doet denken, en hunne gelaatskleur is geeler dan van den Sumatraan. De
				spoed waarmee de lieden, kort te-voren nog in nagenoeg wilden staat in de
				bosschen levende, betrekkelyk beschaafd worden, grenst aan 't wonderbare. In
				een ommezien tyds vormen zy zich tot handige ambachtslieden, en zelfs, als de
				meester dit verkiest, tot... muzikanten. Ook als huisbedienden zyn zy zeer
				gezocht. (1872)

* Ik beveel de lezing aan van het werkje: 
				Is Neerlands moed Jenevermoed, dan vivat de
				  Jenever, voor 20 Centen te bekomen by  
				K. Ris, buiten de
				Utrechtsche Barrière, Noorder-Zaagpad YY 141, te Amsterdam.
				Het is een hartig stukjen, en geschreven door een werkman. Zoo'n stem uit
				het Volk is veel belangryker dan de gemeenplaatsen van de zede-preekende
				afschaffers. Ikzelf ben zeer tégen sterke drank, maar... ik ben
				vóór vleesch, vóór welstand. De beste
				afschaffer is: biefstuk.
Men zal zich die geringe uitgaaf niet beklagen, en
				door 't boekje in grooten getale te bestellen en te verspreiden, tevens een
				goed werk doen. (1864)

† Voor m'n Vlaamsche lezers hier de
				opmerking dat dit ‘schoonmaken’ een hollandismus is voor reinigen
				(kuischen) poetsen, schrobben, schuren, dwylen, boenen, met water
				morsen. 't Gebruik in dezen zin van 't woord ‘schoon’ is
				karakteristiek. Ook is 't eigenaardig dat zoo'n vrouw werkster,
				werkvrouw genoemd wordt, omdat naar burgerlyk-huishoudelyk begrip, het
				‘werken’ by-uitnemendheid bestaat in 't plassen met water. En ten
				derde: zoo'n werkster of schoonmaakster heet in de taal van: Burgerstand, III,
				7, a, b1, b2, (Pp) een
				‘mensch.’
Ziedaar de beteekenis die door zekeren stand in zeker
				landje gehecht wordt aan de begrippen:schoon, arbeiden en mensch
				zyn. Dat verraderlyk spraakgebruik! (1872)

* Ditzelfde vraag ik nu weder, en met te
				meer aandrang, omdat thans ieder wel erkennen moet dat deze vraag in 1864 met
				grond gedaan werd. Niemand byv. durft party trekken voor den toestand waarin
				Leger en Vloot zich bevinden. Toch zyn daaraan ook sedert dat jaar alweder
				groote sommen ten-koste gelegd. Het organismus van ons bestuur is hetzelfde
				gebleven. De ministers zyn by-voortduring onschendbaar, daar zy zich telkens
				door 'n eenvoudig verzoek om ontslag aan alle verantwoordelykheid onttrekken.
				De Tweede-Kamer werkt belemmerend, als altoos. Wat zou er sedert '64 kunnen
				verbeterd zyn? Zoolang wy het kinderachtig stelseltje van
				een zóó begrepen parlementarismus niet laten varen, is alle
				herstel onmogelyk. (1872)

* Ja wèl treurig was die twist! Is de in
				1830 geslagen wond nog te genezen? Kan de zoo baldadig gespleten Nederlandsche
				stam weder tot één krachtig geheel worden vereenigd?
Zeer
				dikwyls heb ik my ernstig met dit vraagstuk bezig gehouden, en ook anderen
				dachten daaraan. Zelfs werden er - vóór 1866! - pogingen
				aangewend om te geraken tot 'n begin van uitvoering. Ze stuitten af op...
				overmaat van gewoonheid in personen welker standpunt andere hoedanigheden
				vorderde. De geschiedenis der jaren '66 en '70 zou waarschynlyk een anderen
				loop hebben genomen, indien...
't Kan nòg! Vlamingen, 't kan
				nòg!
Maar... aan beide zyden moet men een-en-ander leeren, en...
				afleeren. Als dit geschiedde, zouden we ons om 't Buitenland niet hoeven te
				bekommeren. - Elke natie - en wy, Nederlanders zyn een natie, wat men
				van veel politieke agglomeratien niet zeggen kan - elke natie is sterker dan 't
				grootste leger. (1872)

† Deze uitdrukking is in zooverre onjuist,
				dat de ministers veel te afhankelyk zyn van de eischen hunner halfslachtige
				positie: en dus in dit opzicht niet willekeurig kunnen te-werk gaan niet
				alleen, maar zelf veel te weinig onafhankelykheid bezitten. Doch de belemmering
				in hunne machtsoefening vloeit niet voort uit het besef der
				verantwoordelykheid, noch voor de rechtbank van 't geweten, noch voor de
				vierschaar der publieke meening. Zy behoeven slechts hof te maken aan de
				meerderheid der Kamer. Hierin slagende, achten zy zich van alle verdere
				aansprakelykheid voor de gevolgen van hun wanbestuur ontheven. En ook wanneer
				die meerderheid zich tegen hen verklaart, zyn zy oogenblikkelyk door 't
				aftreden tegen alle veroordeeling gedekt. Dit is inderdaad àl te
				gemakkelyk! De fout ten deze wordt aagewezen in 
				334. (1872)

* Ik neem deze gelegenheid waar om voortestellen,
				het geheel debiet van frankeerzegels aan de postkantoren, afteschaffen. Het
				neemt veel tyd weg, en stremt den toegang tot de guichets. De
				administratie behoorde de zegels in het groot en tegen rabat verkrygbaar
				te stellen, in welk geval ze weldra inalle kleine winkels zouden gedebiteerd
				worden. Dit is thans uitzondering, omdat de winkelier beschroomd is
				opcenten te vorderen, dat dan ook op de zeer kleine zegeltjes niet zou
				kunnen geschieden. En toch kan men van den kleinhandelaar niet verlangen dat hy
				zich met deze transactie belast zonder winst. Door den voorgestelden maatregel
				zoude tevens het bezwaar uit den weg geruimd zyn, dat men des avonds, of op
				zekere uren van den Zondag een brief niet frankeeren kan, wanneer men verzuimd
				heeft zich in-tyds van een zegeltje te voorzien.
Wat het te verleenen
				rabat aangaat, het zou minder bedragen dan de geldswaarde van den tyd
				die thans verloren gaat aan 't afleveren der stempeltjes, gewoonlyk juist op
				oogenblikken kort voor 't vertrek der post, en dus zeer ten-nadeele van de
				andere werkzaamheden die groote nauwkeurigheid vereischen. (1872)

* Later werd hij dit inderdaad, en hy is het nog!
				Dagelyks spreekt hy sans vergogne meê over indische toestanden,
				bescherming van den Javaan, Nederlandsche en andere plichten, en wat er al zoo
				verder by die zaken behoort. En de Kamer luistert naar dat gepraat! En de
				Ministers antwoorden op de vragen van dien man! En de couranten geven verslag
				van zyn speeches! En... het Volk meent vertegenwoordigd te zyn. 't Is
				ergerlyk. (1872)

* Met terugzicht op de noten onder blzz. 31 en
				49, moet ik hier erkennen dat de wyze waarop men zich sedert 'n paar jaren in
				zekere schryvende en sprekende kringen heeft meester gemaakt van
				quasi-staathuishoudkundige klanken, my in 't toebrengen der aangevangen
				taak zeer belemmert. De werkman wil maar niet inzien dat zyn goddelyk
				recht gegrond is op z'n waarde als arbeider, en dat hy dit recht
				verliest, zoodra hy zich tot prater verlaagt. Wat zouden wy gewonnen
				hebben by 't wegjagen of verbeteren onzer ellendige Kamers, als werklieden 't 
				métier van parlementeeren gaan voortzetten? Babbelen en
				frazenmaken brachten de ellende des Volks voort. Meent men die nu te genezen
				door frazen en gebabbel?
Zoodra mogelyk hoop ik de ‘sociale
				kwestie’ monografisch te behandelen. Daartoe echter is meer loisir
				noodig, dan my gewoonlyk door de omstandigheden gegund wordt. Ook vrees ik dat
				het uur eener onbloedige oplossing verstreken is. Indien men in 1864 naar mijne
				woorden had willen luisteren, ware dit - voor Nederland altans - nog mogelyk
				geweest. Ik heb gedaan wat in myn vermogen was. In de laatste maanden des jaars
				1867 - kort voor het aftreden van 't ministerie Heemskerk, 
				 van Zuylen, Schimmelpenninck, 
				Wintgens, Hasselman - stond ik op het punt een doel te
				bereiken, dat waarschynlyk aan den stand der zaken een geheel ander aanzien zou
				gegeven hebben. Het verhaal der wyze waarop myne pogingen mislukten, zou mij te
				ver leiden. Ook mag ik daarover niet uitweiden, omdat het openbaren van de
				meeste daartoe behoorende byzonderheden my niet vrystaat. Indien de zaak myzelf
				alleen aanging, had ik ze terstond publiek gemaakt. Mocht zich eene gelegenheid 
				ter verandering in den geest die ons regeert, weder voordoen - het is
				mogelyk! - dan zal ik nog-eens beproeven, al zy dan de kans op goeden uitslag
				niet verbeterd sedert dien tijd. (1872)

* Vgl. de geschiedenis van jonker Frits
				in de specialiteiten.

* Na de gebeurtenissen van '70 schynt de studie
				in het duitsch de voorkeur te verdienen. (1872)

* Omtrent het nu volgend stuk tegen den heer 
				Thorbecke - altoos in zyne publieke hoedanigheid van auteur en
				minister - maak ik in zekeren zin dezelfde opmerking, als op 't vorig
				nummer. (noot op blz. 31) Vraagt men my of de wyze van bewerking my bevalt?
				Neen! Doch wel houd ik staande dat ons arm landje behoefte heeft aan een geheel
				andere soort van mannen, dan waartoe de heer Thorbecke, blykens z'n
				doen en niet-doen getoond heeft te behooren, en dat de slotsommen die ik uit
				z'n schryvery haal - geheel overeenkomende trouwens met zyne handelingen als
				Staatsman - correct zyn. Hy is op dit oogenblik weer minister, en Nederland,
				dat aan groote mannen zoo dringend behoefte heeft, blykt met de zeer kleine
				tevreden te zyn. Maar dat het dan ook tevreden zy met de gevolgen der
				slordigheid waarmeê 't z'n gunstelingen kiest. Heeft de invloed dien de
				heer Thorbecke sedert 1848 uitoefende - hy trad nu-en-dan af,
				maar z'n hoofdgewrocht: de Kieswet, blééf - gunstig of
				ongunstig gewerkt? Zyn we met en door dien man vooruit gegaan of achteruit? Wie
				deze vragen naar waarheid beantwoordt, zal moeten erkennen, dat ik dien
				Staatskunstenaar juist beoordeeld heb, al grondde ik dan myn oordeel op een
				nietig boekje. Is 't myn schuld dat de auteur Thorbecke
				geen belangryker werken geschreven heeft? Men moet zich tevreden stellen met de
				bronnen die er zyn. (1872)

* Met zulke voddery heeft zich inderdaad de
				beroemde Staatsman beziggehouden. 't Is by hem altyd geweest: de magnis
				non curat Praetor. (1872).

* Ik wacht nog altyd op inlichting. In-weerwil
				van Th.'s - my na gesproken - verklaring ‘dat-i niet behoorde
				tot de liberale, party’, bleef die party hem tot z'n dood toe, als
				hoofdman beschouwen. Het is dan ook in die hoedanigheid, dat men hem dezer
				dagen wil bestandbeelden.
Wie dit ontkent, wie beweren mocht dat de
				vergoding van den overledene gegrond is op de diensten die hy 't Land
				bewees, op de degelyke verbeteringen die hy tot stand bracht, wordt
				verzocht die diensten en die verbeteringen te noemen, en wel als 't niet
				te veel gevergd is: met eenigen eerbied voor Waarheid.
Ieder weet
				dat de N. Rotterdamsche Courant in-geene-deele een partyblad is. Die Courant
				verheft dus onzen Thorbecke niet als partyman, doch om z'n 
				verdiensten, en gaf trouw alle toe- en aanspraken ten-beste, waarin men
				verwachten kon die verdiensten te zien in het licht gesteld. By die verwachting
				is 't dan ook gebleven. Wat Th. verricht heeft ten-voordeele van 't
				Nederlandsche Volk, schynt al te aanbiddelyk, om zoo maar urbi et
				orbi verkondigd te worden. Wat my betreft, ik heb uit de aangevoerde 
				preuves ter canonisatie van onzen held, niets geleerd dan dat hy: 
				zoo'n byzonder schoonen styl schreef,
een braaf huisvader
				  was, en
in God geloofde. Het laatste werd onder overlegging van 'n
				briefje verzekerd door Mr. Jolles, een van
				Th's ambtgenooten, die 't dus wel een beetje doet voorkomen alsof dat
				geloof een niet gemakkelyk kunststukjes is.
En dan die fraaie styl! En 't
				huisvaderschap!
Nederlanders, voelt ge niet, hoe alle moed om iets goeds
				voort te brengen, uitdooft in een land dat zooveel gejuich ten-beste geeft aan
				prullige middelmatigheid. Met welk recht straft men den doodslager wiens
				vergryp slechts één slachtoffer eischte, indien de Voorgangers
				des Volks zoo onbeschaamd het gezond verstand der menigte vermoorden? 't Is
				ergerlyk.
Zal men dan nooit inzien, hoe dit alles den hoogmoed en de
				eigenliefde kittelt van wie door zoo'n Volk worden miskend en mishandeld? Reeds
				om deze reden alleen behoorde men iets keuriger te zyn in 't uitreiken der
				brevetten van uitstekendheid. (1872)

* Wie meenen mocht, dat ikzelf een dergelyke
				oneerlykheid beging, door aan m'n Havelaar den ondertitel van
				‘koffiveilingen’ te geven, bedriegt zich. Ik weet dat er zyn die
				dit gelooven, omdat ze, als de schryver van een stuk in de ‘Deutsche
				Jahrbücher für Politik und Literatur’ niet aandachtig
				hebben gelezen. In dat tydschrift vinden wy in de aflevering van Maart 1862: 
				‘Max Havelaar, of de Koffyveilingen op Java (sic)
				  door Multatuli. Das interessante Buch ist bisher, so viel wir wissen, ins
				  Deutsche nicht übersetzt worden, obgleich Uebersetzungen in mehreren
				  Sprachen vorbereitet werden. Von ‘Kaffee-Aucktionen’ enthält
				  es kaum ein Wort: dieses Aushängeschild schien in Holland
				  nöthig!’ Volstrekt niet! Ik ga nooit langs omwegen. Ik heb
				dat boek genoemd Koffiveilingen, wyl 't inderdaad daarover handelt. (Zie
				Deel II, pag. 184, uitg. 1860) Het boek is een epigram, Nederlanders, en
				misschien weet ge, dat men 't zwaartepunt van zoo'n stuk moet zoeken in den
				laatsten regel. Later zal men erkennen, dat die titel van 'n verdrietige
				juistheid is.
De schryver van 't stuk in de Deutsche
				Jahrbücher, heeft niet aandachtiger gelezen dan de meesten. Hy komt,
				na zeer uitvoerige, maar oppervlakkige behandeling van myn werk, tot de
				conclusie: dat vry-arbeid zoo'n schoone zaak is. Arme
				Saïdjah. (1864).

* Het relaas van al de laaghartigheden waaraan de
				Regeering van ons Landje zich in die zoo hoog geroemde zeventiende eeuw
				schuldig maakte, zou een groot werk vullen. Dit is evenwel, met het oog op onze
				betrekkelyke zwakte, niet zóó stuitend, als de blufferige ophef
				dien wy maken van heldenmoed en verdere onvergelykelyke hoedanigheden onzer
				voorvaderen. Wie de zwakste is, mag in zekere gevallen zonder groote schande
				onderdoen, maar vantardise is 'n leelyk gebrek. Wy steken in dat opzicht
				de Gaskonjers naar de kroon. Werken als Nederlands heldendaden ter-zee
				e.a. zyn inderdaad voor 'n waarheidlievend gemoed, ware braakmiddelen. Wie de
				Vaderlandsche geschiedenis kritisch leest, wordt wee van al de
				snorkery.
Men meene niet dat er tot grondige beoordeeling der feiten zeer
				diepe studie noodig is, of dat daarby juist altyd omslachtige bronnen moeten
				geraadpleegd worden. De vechtrapporten zyn gewoonlyk met zoo weinig
				talent vervaardigd, zoo kinderachtig ingekleed, dat men zich ergert over 't
				succes der al te plompe leugens. By 't behandelen van de prille-prinshistorie 
				(547) gaf ik daarvan een voorbeeld, een uit
				duizenden. Ook elders wees ik herhaaldelyk op de echt-hollandsche ondeugd van
				zelfverheffing, waarmeê wy op scholen en in versjes de jeugd bederven, en
				daarmeê tevens het nationaal karakter voor de toekomst. We maken ons
				belachelyk in de oogen van den vreemdeling, die toevalliger-wyze - als byv. de
				generaal 
				von Gagern - iets van ons
				geschryf te weten komt. Wy dryven den bluf zóóver, dat we, al
				bluffende, ons verheffen op ‘oud-hollandsche eenvoudigheid, die zoo
				byzonder wars is van bluffery.’ C'est le sublime du genre. Ik hoop
				op dit alles eenmaal met aanhaling van feiten terug te komen. Voorloopig verwys
				ik nu naar 't staaltjen in den tekst, en naar m'n stukjen over Waterloo,
				dat - met Gods hulp - in de Verspreide Stukken  is
				opgenomen.
Wie onze vaderlandsche geschiedenis niet anders kent, dan
				zoo-als die hem uit schoolboekjes of in rympjes geleerd werd, staat verbaasd
				over de verandering van tint der gebeurtenissen, zoodra men die, naar de
				bronnen beschreven, of analogisch ontleed vindt.
Zeer zelden worden wy door
				vreemdelingen geprezen, en waar dit geschiedt, liggen de oorzaken dezer
				uitzondering duidelyk voor oogen.  
				Voltaire, Schiller, 
				Macaulay, Motley, 
				Prescott zyn wraakbare
				getuigen. Het is van byna al die schryvers zeer te betwyfelen of ze
				Nederduitsch lazen. Van de meesten hunner is met zekerheid het tegendeel
				bekend. Schiller byv. komt er heel deemoedig voor uit.
				En Voltaire verstond zelfs geen hoogduitsch. Deze prees op goed
				geloof - misschien zelfs met òngeloof - al wat niet Fransch was: pour
				faire enrager ces Welches. Dat hy ons, in-weerwil van eenige loftuitingen,
				verachtte, blykt voldoende uit z'n canaux, canards... en nog iets. Nu,
				de verachting van dien man is niet van meer beteekenis dan z'n lof. De zeer
				brave Schiller was verzemaker, romantiker, idealist, en daarom even
				onbekwaam tot kritisch ziften als tot wysgeerig toepassen. Macaulay,
				Motley en Prescott schreven als partymannen en... als 
				schryvers. Die heeren zyn altyd iets als Orangist, Protestant,
				modern-constitutioneel of Republikein. Nooit geven ze hunne beschouwingen
				zonder politieken bysmaak. Zy vermelden niet het gebeurde, zy schryven
				de Geschiedenis niet, maar leveren Nederlandsche theses tot huisgebruik
				eener Engelsche of Amerikaansche Staatsparty. Zoo fabriceerden anderen
				vryheidshelden uitBrutus, 
				Tell, 
				Fiesko en 
				Masaniello, om door 't
				ophemelen dier opera-sujetten, ware of vermeende tyrannie te bestryden, of...
				om den tekst te leveren tot 'n boek, 'n ‘mooi’ boek.
Want - ik
				zeide het reeds - die heeren schreven: als schryvers. Styl, talent,
				dramatisch effect, dat alles dringt zich zóó op den voorgrond,
				dat er waarlyk niet veel plaats overblyft voor de behandelde feiten. Wie by
				elke bladzy de nuchtere vraag doet: is dit waar? of: hoe weet ge
				dit? blyft gewoonlyk onbevredigd, en weldra gaat de ontevredenheid over in
				een wrevelig: dit kan niet waar zyn, dat kon de schryver niet weten. De slotsom
				is alzoo, dat men dieper inzage heeft erlangd in de methode van den auteur, om
				zich als wel onderricht voortedoen, dan in de Geschiedenis die hy ons
				meêdeelen zou.
Dat schryverstalent is een ware plaag. Wie immers die
				daarmeê niet behebt is, zou 't in z'n hersens krygen de Geschiedenis te
				schryven van een Volk welks taal hy niet verstaat? Deze onderneming zelve
				brengt het bewys van onbevoegdheid mede. Dat de meeste staatsstukken,
				onze geschiedenis betreffende, die men kan hebben geraadpleegd,
				geschreven waren in het Spaansch, Fransch, Engelsch of Duitsch, leidt tot de
				meening dat auteurs die dááruit geput hebben, groot gevaar liepen
				in hun oordeel te dwalen, daar het juist de roeping van den kritischer
				Geschiedschryver wezen zou, die bescheiden door toetsing aan de
				werkelykheid te zuiveren van de onwaarheden die in officiëele
				stukken schering en inslag zyn. Tot die toetsing nu, is - onder veel andere
				gegevens - kennis van de taal des Lands een vereischte.
Dat ik aan bedoelde
				geschiedschryvers - 't klinkt vreemd genoeg misschien - hun
				schryverschap verwyt, is hierop gegrond dat een consciencieus
				historicus nooit een werk over geschiedenis schryven kan, dat als litterarisch
				product, als voortbrengsel van bellettrie, waarde heeft. De arbeid van
				den navorscher is zóó zwaar, en 't legio beschouwingen die zich
				aan hem opdringen, werkt zoo afmattend, dat de vorm hieronder lyden moet. Waar
				nu die vorm litterarisch goed is, mag men veilig aannemen dat de auteur
				zich wat al te gemakkelyk van dien arbeid en van het ziften dier beschouwingen
				heeft afgemaakt. Ook hier alzoo is de eisch der waarheid, het
				onvolmaakte. (517) Niet als bewys, doch om
				myne bedoeling toetelichten, herinner ik hier - zonder vergelyking overigens -
				aan den door overmaat van talent onbekwamen leugenaar. ‘Die man spreekt 
				te glad, zegt men zeer te-recht, ik vertrouw hem niet.’ Ik geef
				den lezer in overweging deze beschouwingen over Historieschryvers, in verband
				te brengen met 
				514, 
				515, 
				516 en 
				517.
Men begrypt dat ik in deze noot
				niet kan uitweiden over al de zonderlinge meeningen die er door
				Geschiedschryvers omtrent ons Landje zyn in omloop gebracht. Doch zeker is het,
				dat myn oordeel over de weinige vreemdelingen die ons prezen, door Europa blykt
				gedeeld te worden. In-weerwil namelyk der drie afgezaagde topics over
				den ‘worstelstryd met Spanje’ over de ‘ontwoekering aan het
				ziltig element’ en over onzen ‘verbazenden rykdom’ zyn wy
				Nederlanders in het Buitenland niet geacht. Ik durf vragen of niet steeds elke
				Hollander dien 'n vreemd auteur gelieft optevoeren in roman, drama of
				kluchtspel, eene erbarmelyke rol speelt? Van de drie genoemde
				schryvers-stokpaardjes laat men hem gewoonlyk alleen het laatste, doch
				overigens herinnert z'n figuur bitter weinig, noch aan spaansche worstelingen,
				noch aan die fameuse zoutwater-woeker. De buitenlandsche lof schynt dus geen
				ingang te hebben gevonden, en we mogen van geluk spreken dat men geen kennis
				draagt van al de heerlykheid waarmee wy gewoon zyn ons binnen'slands
				opteschikken. Deze laffe hebbelykheid kon dan ook alleen wortel schieten en in
				leven blyven, omdat men aan gene zy der grenzen onze taal niet verstaat, en wy
				dus niet worden gewaarschuwd door bespotting. Ik erken dat ook de Franschen aan
				een dergelyk euvel mank gaan. Daar men echter hunne taal wel leest, worden zy
				wel uitgelachen. Doch de spot bereikt hen niet, omdat zy weer op hun beurt de
				taal der Buitenlanders niet verstaan. Het getal der Franschen die Duitsch of
				Engelsch lezen - zelfs of vooral in de zoogenaamd-geleerde wereld - is zeer
				gering.
Het fabula docet dezer noot is: laat ons trachten
				waar te zyn. (1872)

1 Noot onder de correctie.
By 't
				voorlezen van de aanhaling uit Thorbecke's boekje, was de verveling
				der toehoorders blykbaar. En ik-zelf moest me inspannen, tot het 
				uitspreken van al die gordiaansche frazen. Men neme er de proef van, en
				leze aan een gewoon ontwikkeld persoon de brokstukken voor, die ikaan zyn
				geschryf ontleende. Men zal ondervinden wat ikondervond: kramp in de keel, en
				iets als medelyden met den hoorder. (1864)

* De scherpzinnige lezer zal immers wel begrypen
				dat deze en dergelyke toespeling actualiteiten waren, toen ik ze schreef?
				(1872)

* Vgl. Duizend en eenige hoofdstukken
				  over Specialiteiten.

* Ik neem er acte van, dat de heer 
				Gevers na z'n terugkomst uit
				Indië, in de Kamer heeft verklaard dat Multatuli de waarheid had
				gezegd. Of liever - want ik heb 's mans getuigenis niet noodig -
				dáárvan neem ik acte, dat die Kamer alweer gezwegen heeft
				op die verklaring. Als-of er dan op zulke getuigenis niet iets
				moest volgen! (1864)

* De Haarlemsche. (1872)

† Enschede.

* Zaalberg
				werpt uitdrukkelyk alle verwantschap met de mannen van den Dageraad van zich
				af. (1872)

* De heer Schwartz trachtte gelyk z'n
				plicht was de Joden te Amsterdam te bekeeren. Een jodenknaap
				van zyn kant overdreef z'n plicht, en trachtte den straatprediker met
				een dolk te vermoorden.
Eenigen tyd daarna werd de heer Schwartz 
				tot predikant te Londen beroepen. Daarvan sprekende, zeg ik ergens:
				hy nam die beroeping aan, waarschynlyk gedreven door den geest Gods en... 
				door verhooging van tractement. Deze uitdrukking schynt in-stryd met de
				hoogachting welke ik erken schuldig te zyn aan iemand die in levensgevaar
				verkondigt wat hy voor waar houdt. Myn oordeel daarover blykt voldoende uit
				blz. 137 vlgg. III, octavo uitgaaf.
Hoe die plichtsvervulling van den heer 
				Schwartz te rymen is met het courtiseeren van den mammon, moge hyzelf
				verantwoorden. Juist na dien moord-aanslag immers, bleek er meer dan ooit, dat
				de Joden te Amsterdam behoefte hadden aan 't Evangelium dat alle zedelyke
				kwalen geneest. Een waarheid is 't, dat by 't verplaatsen van dominees, slechts
				zeer zelden de Geest Gods de voorkeur geeft aan vermindering van tractement,
				iets wat my, met het oog op de volslagen onwaarde vals aardsch slyk,
				allerzonderlingst voorkomt. (1872).

† De heer Schwartz is namelyk van
				geboorte een Israëliet. (1872)

* Van hun standpunt zeer terecht. In dit
				voetstoots veroordeelen van andersdenkenden ligt juist het raison
				d'être van de orthodoxie, en tevens is dit een criterium van hare
				oprechtheid. Een rechtzinnige die my iets minder toewenscht dan de hel, is 'n
				ellendeling. Wie in 't bezit is van rechtstreeksche - lieve lezer, vroeger
				schreef ik regtstreekse, zie me nu die orthodoxe spelling eens aan! -
				wie direkte berichten van God ontvangt, moet zich houden aan z'n lastgever.
				Schipperen, modderen, transigeeren, is kwade trouw jegens z'n principaal. Leven
				de orthodoxen!
Of liever, weg met hen! Want zie, ook zy, de
				Hervormers der XVIe eeuw, wierpen wat weg en hielden wat aan, ook zy
				speelden in hun tyd de moderniseerings-komedie. Leven de katholieken!
Of
				liever, weg met hen! Want zie, ook zy geneeren zich niet om nu-en-dan naar
				bevind van zaken wat te geven en te nemen, niet zonder ietwat voorkeur voor 't
				laatste...
Weg alzoo met de goddienery, en leve het gezond verstand!
				(1872)

* Wel zeker! waartoe zou eene openbaring
				dienen, als men daarna nog in twyfel bleef? (1872)

† De mieux en mieux! Al dat
				‘afkeurend uitlaten’ is vice versa volkomen gegrond, en dit
				is een natuurlyk gevolg van 't wederzydsche geschipper. Geopenbaarde
				zaken behoorden onwederlegbaar duidelyk... geopenbaard te zyn. Het legio
				meeningen en opvattingen bewyst doodeenvoudig dat er niets geopenbaard is.
				(1872)

§ Dit blyft slechts waar, zoolang de
				liberaal niet... liberaal is, niet inderdaad vryzinnig. Dat het
				standpunt van iemand die leugens halveert om ze tot waarheid te maken, niet
				gemakkelyk is, spreekt vanzelf. Halfheid leidt tot valsche positie.
				(1872)

* Hier moet ik den welmeenenden leek
				tegenspreken. De zoogenaamd-liberalen hebben zich zeer orthodoxelyk een
				officieel erkend plaatsje weten te veroveren, en beginnen ook in
				finantiëelen invloed met de ouwerwetsche staats- en fatsoenskerk te
				wedyveren. Er is te voorzien dat zy weldra voor-goed op 't kussen zullen komen.
				Niet de modernen worden door de officiëele wereld in den ban
				gedaan, het zyn slechts de radicale vrydenkers die niet ongesmaad met hun
				gevoelens voor den dag kunnen komen. (1872)

† De welmeenende leek is hier in schynbare
				tegenspraak met zichzelf, daar hy in de vorige alinea juist de allerlaagste
				klasse 't meest orthodox noemt. Er bestaat misschien hier onnauwkeurigheid in
				de uitdrukkingen, doch wáár is het dat de steil-bybelsche
				rechtzinnigheid zoowel in de hoogste standen als by het grauw in eere is. Wat
				daartusschen ligt, is gewoonlyk uit den moderne. Ik heb daarop menigmaal
				gewezen, byv. in het slot van 
				521. (1872)

* Precies m'n idee! Doch juist daarom moet die
				goede trouw onderzocht worden. En dat doe ik in 't volgend stuk.
				(1872)

* Met verwyzing naar de noot op blz. 151, trek ik
				deze woorden in. De orthodoxen mógen geen genoegen nemen met modieuse
				verandering. Sit ut est, aut non sit! (1872)

* Ik zeg daarover iets in de 
				Millioenen-Studien.

* Wie de aanmerking maken mocht, dat ik in dit
				stuk slechts de onoprechtheid der moderne begrippen van domine
				Zaalberg heb aangetoond, en niet die der moderne richting in het
				algemeen, passe myne wyze van behandeling op andere studie-exemplaren toe.
				Ik ben overtuigd dat men overal tot dezelfde slotsom zal geraken. Dat
				ik Zaalberg liet poseeren, geschiedde omdat hy een der meest
				geruchtmakende apostelen van 't nieuwe theologische snufje geweest is. Ook 
				Meyboom wordt door sommigen op
				den voorgrond geplaatst. Dezen bedacht ik met 'n paar woorden in 
				271 en 435.
				Inconsequentien als die van 
				Renan behandelde ik in 
				139, 
				140, 
				141, 
				142. Zie bovendien over dezen
				kunstemaker, de noot by 
				482. Dat die man opgang maakt in 't
				onwetende Frankryk - waar de vodjes van 
				Dumas fils worden
				aangenomen als wysgeerige orakelspreuken - laat zich begrypen - maar dat ook
				elders, in Duitschland en in Holland, sommigen zich tevreden toonen met zulk
				geknoei... 't is ergerlyk! Men voelt zich verlegen met z'n brood, in landen
				waar zulke pasteitjes aftrek vinden. (1872)

* Dit namelyk was door den heer 
				Thorbecke beweerd. Misschien
				heeft hy zich anders uitgedrukt dan z'n bedoeling was, schoon de dorheid dezer
				meening geheel strookt met de wyze waarop hy zich in andere opzichten deed
				kennen.
Hoe dit zy, ik beweer geenszins dat de Kunst by den Staat in
				den kost moet besteed worden. Officieele broeiery houd ik voor nadeelig. (blzz.
				77 en 90, III.) Maar wel is 't de plicht der Regeering kunst en
				schoonheidsgevoel optenemen in den kring van staathuishoudkundige
				gegevens. Dit wordt ook door de economisten te veel over het hoofd gezien,
				en 't is wel treurig dat men, naast den boer die 'n aardappel heeft... laten
				groeien, zoo heel nederig een plaatsje vragen moet voor den artist die dan toch
				óók waarde heeft voortgebracht. De enorme prysverhooging
				die 'n stuk yzer ondergaat door het te veranderen in horlogeveeren, is bekend.
				Toch is de daaraan besteedde arbeid grootendeels slechts van fabriekmatigen
				aard. Ik dring aan op staathuishoudkundigen eerbied voor de inspanning van den
				kunstenaar, in wiens voortbrengsels het verschil der waarde van grondstof en
				bewerkt artikel veel grooter is.
En ook in andere opzichten is de barre
			 	opinie van den heer Th. te veroordeelen. Geest, smaak, kunstgevoel, genialiteit
				- 't woord wordt heden-ten-dage allertreurigst misbruikt - en zelfs
				genie... al die hoedanigheden bevinden zich tegenwoordig waarlyk niet in
				bloeienden toestand. Mag nu 'n minister zyn officieel standpunt misbruiken, om
				een minachtend stempel te zetten op de vooroordeelen der Kappelluî?
				‘Kunst is geen Regeeringszaak’ zegt gy - koffi en suiker
				wèl, niet waar? - welnu, Mr. Thorbecke, ik hield altyd het
				regeeren voor iets zeer moeielyks, doch naar de wyze waarop gy u afmaakt
				van die taak, kom ik tot de overtuiging dat uw regeeren - zóó
				regeeren - geen Kunst is. (1872)

* Voor de hand weggrypende, en zonder aanspraak
				te maken op volledigheid, of chronologische orde noem ik:
Uit
				Frankryk: 
				Montaigne, 
				Descartes, Gassendi la Mettrie, 
				St. Lambert, Holbach, 
				Helvetius, Boulanger, 
				Sylvain Maréchal, Fréret, 
				Dulaure, Dupuis, 
				Volney, Naigeon, 
				Lalande, 
				de Potter, 
				J. Salvador, 
				Reghellini, Guépin, 
				Bouvier, Clavel, 
				Cohen, Larroque, 
				Ch. Potvin, 
				Paul Renand, 
				A. Erdan, 
				Poulin...
 
Uit
				Engeland: 
				Blount, 
				Toland, Bolingbroke, 
				Hobbes, Woolston, 
				Robert Taylor, Robert Owen, 
				Robert Cooper, Holyoake, 
				Bradshaw, 
				de Fleuriére, 
				Logan Mitchell, 
				W.J. Birch, 
				Brooksbank...
				
 
Uit Duitschland: 
				Lessing, 
				C.F. Baur, Lutzelberger, 
				Ghillany, Daumer, 
				Venturini, Strauss, 
				Bruno Bader,Scholl, 
				Radenhausen, Braun, 
				Nork, Noack, 
				Rumpf, Balzer, 
				Uhlich, 
				H. Rau, 
				Reimarus, 
				Feuerbach, Schoppenhauer, 
				E.M. Heilbutt (schryver
				van de: 
				Geschichte des Rabbi Jeschua ben Joszof
				  Hanootzri?)...
 
Uit Amerika: 
				Thomas Paine, 
				J.S. Hittell, Palmer, 
				Joseph
				  Barker.
 
Uit Holland: 
				SPINOZA. (Zie 
			 	van Vloten's Baruch d'Espinoza.)
 
En ik vergat nog 
				Moleschot, 
				Czolbe, Vogt, 
				Hudson, Tuttle, 
				Buchner...
O, die lyst zou
				te lang worden...
Of ik alles ééns ben met die mannen? Dit is
				de vraag niet. Ik ben 't met hen eens, in zoo verre als ze den moed hadden
				te onderzoeken, en de vruchten van dat onderzoek te toonen.
				(1864)

*  
				 
				  Nos pleurs et nos soupirs sont l'huile de la
					 lampe  
				  Que Dieu nous fait porter devant l'humanité! 
				  
				  de
						Lamartine.  
				


* Men leze zyne Licht- en
				  Schaduwbeelden uit de binnenlanden van Java, uitgegeven by 
				Gunst, thans verkrygbaar by 
				H.H. Huisman, te
				Amsterdam. Junghuhn heeft ook belangryke geologische
				werken geschreven. (1872)

* Myne gissing wordt bevestigd door de nadere
				bepaling der beteekenis van den wortel. Daarin ligt het begrip van
				heilig weten, het weten van verheven zaken, 't priesterlyk
				weten. Met dien wortel is dan ook het woord vedah verwant, en misschien
				avesta, dat wy dan in ons imperfectum wisten bewaard hebben. Ik
				houd ons woord god, goden, voor 'n anderen vorm van Wodan - de
				verwisseling van g en w is frequent - en in dat woord bleef de
				oorspronkelyke vorm vry wel behouden. Ook ons wet is waarschynlyk van
				denzelfden stam. (1872)

* Ik zie dat de chemici weder beginnen te spreken
				van atomen. Ik zeg: weder, want het is 'n
				revenant-verschyning. Zy mogen dit niet, en elke slotsom waartoe ze -
				met behulp van aether, nota bene! - geraken, na te zyn uitgegaan van
				iets ondeelbaars, is fantazie, als 't punt van uitgang zelf. Komiek is
				't, dat ze aan die atomen den bolvorm toekennen. Een bol heeft omtrek,
				middellyn, middelpunt. Men kan hem snyden, deelen, kubeeren enz. Dit alles
				veronderstelt: uitgebreidheid. Een chemisch atoom is dus - 't moet naar
				den zin des woords, ondeelbaar zyn - eene uitgebreidheid zonder
				uitbreiding. En dan die kinderachtige aether, de stof die geen stof is,
				maar toch de stoffelyke functie verricht van 't vullen der ruimte tusschen de
				atoom-bolletjes! 't Is al te gek. De heele zaak is dan ook slechts de
				onöprechte omschryving van een graag vermeden: nescimus. Niet weten
				is nader aan de waarheid dan verkeerd weten.
Het woord
				‘denkbeeldig’ in den tekst, behoorde eigenlyk pleonastisch gevonden
				te worden. Ik durf het evenwel niet weglaten. Uit het bovenstaande ziet men,
				dat er veel voorzichtigheid noodig is. Het woord atoom is 'n uitdrukking
				die alleen in bespiegelende wysbegeerte mag gebruikt worden. Voor den
				scheikundige blyve het een kettersche klank. Hy is dit verplicht aan de eer van
				z'n wetenschap, die van scheiden haar naam ontleent. Wie aan atomen
				gelooft, moet eo ipso genoegen nemen met halve, kwart, enz.
				atomen, waaruit blykt dat z'n geloof ongeloof is. (1872)

* Behalve zekere Ur-klanken die naar ik
				gis in alle talen bewaard bleven, vinden wy misschien nergens zoo duidelyk
				zekere betrekkelyke primitiviteit terug, als in de kleeding. Ik spreek nu niet
				van opschik, ofschoon ook daarin minder afwyking plaats heeft, dan men
				oppervlakkig denken zou. Halskettingen, oorhangers, versierde gordels,
				vingerringen, dit alles zal blyven bestaan, omdat het z'n oorsprong heeft in
				den vorm van ons lichaam.
Wat echter de eigenlyke kleeding aangaat, wys ik
				op de zeer korte en geleidelyke geschiedenis die 't gewaad van een Alfoer heeft
				te ondergaan, om te veranderen in een habit français, den
				hedendaagschen frak.
De bewoner der Menadosche binnenlanden bedekt
				gewoonlyk, en niet altyd zeer zorgvuldig, alleen de schaamdeelen. Hy is te
				onbedorven om van die zaken zooveel mysterie te maken als wy. Met dat toilet
				evenwel houdt hy zich niet voor gekleed, en die meening is vry gegrond. Ziehier
				nu, hoe hy zich wèl kleedt. 's Avends zit de gansche familie - of de
				familiën die tot een dapoor behooren, d.i. die onder
				één dak wonen, en gezamenlyk ééne stookplaats
				hebben - byeen, en houdt zich bezig met... kauwen van bamboe. De murwgebeten
				houtige vezel wordt tot 'n vry dikken draad inëengedraaid, en daarvan
				weeft men iets wat ik geen lap noemen mag, omdat het daartoe wat styf is. Nu,
				een plank is 't niet, dit is 't slapste wat ik er van zeggen kan. Zoo'n
				voorwerp is, naar ik gis, drie voet breed en acht voet lang. Juist in 't midden
				snydt onze kleerkauwer 'n gat van een voet middellyn, waardoor hy 't hoofd kan
				steken. Het gewaad is klaar, en de Alfoer volkomen tevreden. Zoodra z'n kleed
				hem in z'n arbeid of in 't gaan hindert, legt hy het af, en hy voelt alzoo geen
				behoefte daaraan iets te veranderen.
Elders evenwel werd die behoefte wel
				gevoeld. Het slingeren van zoo'n styven lap belemmerde het gaan. Men naaide
				daarom, beneden de oksels, de zyden aan elkander, en de hierdoor ontstaande
				armsgaten noodigden uit, daarin mouwen te zetten. Doch tevens werd nu 't
				aantrekken moeielyk. Men vond zich genoopt den voorkant doortesnyden. Toen
				slingerden de voorpanden. Vandaar eerst de gordel, toen de knoopen, weldra het
				opspelden, en ten-laatste het afsnyden van de schuinsche slippen. Deze radicale
				maatregel gaf 't aanzyn van den tegenwoordigen frak, op welks achterpanden nog
				altyd de knoopen staan, die vroeger tot het vasthouden der omgeslagen slippen
				van den vóórkant gebruikt werden.
In 't voorbygaan stip ik
				hier aan, dat in Europa de kleeding, wat de byzaken aangaat, zeer dikwyls
				gewyzigd werd naar militaire behoefte. Nog thans wordt een pet in 't Fransch
				casquette = helmpje genoemd, en de klep heet
				visière. Ook onze wyze van groeten dagteekent van de riddertyden.
				Het afzetten van den helm, désheaumer, en 't uittrekken van den -
				yzeren - handschoen waren blyken van vredelievende gezindheid.
Ik hoop
				eenmaal op dergelyke byzonderheden terug te komen, en die in-verband te brengen
				met Darwinismus. De thans geheel onnoodige knoopen op de achterpanden van
				een frak, hebben voor ieder die 
				491 begrypt dezelfde beteekenis als de
				tepels by mannelyke zoogdieren, en de rudera van kieuwen by wezens die
				van longen voorzien zyn. Alles wyst duidelyk op geleidelyke wording, die
				't scheppen tot eene ongerymdheid maakt. Men ziet hieruit alweder hoe
				weinig er wordt opgelost door Darwin's natural selection.
				Roksknoopen paren niet. (1872)

* Met den naam ulevellen duidt men in
				Holland zekere suikertabletjes aan, die in België, meen ik,
				caramellen genoemd worden, waarschynlyk ten-rechte carmellen of
				carmeliten, naar de kloosterorde die zich met het maken van die dingen
				voorbereidde tot het eeuwig leven.
Met Frits op blz. 4 van den
				Havelaar, geloof ik dat men, als 't er wat op aan
				kwam, uhlenfeldtjes zou behooren te schryven, omdat volgens de traditie,
				het gebruik van zulke suikerplaatjes door zekeren Uhlenfeldt - ik meen
				dat hy Deensch gezant in den Haag was - zou ingevoerd zyn. Ziedaar alzoo een
				diplomaat die z'n naam op onschuldige wys heeft weten te vereeuwigen.
				Zoetigheid zy zyner assche... neen, vloek over dien man!
Tot de
				eigenaardigheid dier pastilles behoort dat ze in papier gewikkeld, en van een
				devies voorzien zyn. In myne kindsheid reeds ging dit gebruik voor zeer oud
				door, en 't bestaat nog. Dis-moi comment tu t'amuses, je te dirai... wat
				de Nederlandsche verzemakery is. Deze industrie bestaat voor 'n groot deel in
				't opzamelen en samenlymen van die Uhlenfeldt-poëzie. Daarom trok
				ik zooeven m'n zegen in. (1872)

† Een oom jarig hebben... een
				weduwman... ik zal immers myn Vlaamschen lezers niet behoeven te
				verzekeren dat deze en dergelyke uitdrukkingen amsterdamismen zyn, uit de
				regioenen van Burgerstand, III, 7, a of b, Pp?
				Weduwman = homo of vir viduus is overigens zoo kwaad niet.
Het
				doet my leed, niet altyd juist te weten wèlke woorden of uitdrukkingen
				den Vlaamschen lezer vreemd zyn. Gaarne zoude ik daarvan telkens eene
				verklaring geven, maar 'k ben bevreesd dingen uitteleggen die geen uitlegging
				behoeven. Er is in die cis- en citra-Moerdyksche idiotismen iets
				zeer eigenaardigs. Wanneer ik naga hoeveel uitdrukkingen van Vlaamsche
				schryvers in Holland niet begrepen, of met afkeuring vreemd worden gevonden,
				moet ik vreezen dat ook myn geschryf voor de Vlamingen soms onverstaanbaar is.
				Deze gedachte is my zeer onaangenaam, vooral daar ik erken dat er van onze
				Zuidelyke stamverwanten veel kan geleerd worden. Van de tien Hollanders zyn er
				negen die 
				Conscience een middelmatig
				schryver vinden, omdat hy iemand de oogen ten hemel doet ‘sturen’.
				Sturen namelyk heeft in Holland: behalve als scheepsterm, sedert 'n
				paarhonderd jaar by-uitsluiting de beteekenis van expédier. Nu,
				verba, valent usu, als men slechts ruimte genoeg van blik behoudt, om te
				begrypen dat eene ons ongewone uitdrukking correct kan zyn, en dat het
				onbesuisd afkeuren, bekrompen is. (1872)

* Zegge: okseldoekjes. Het zyn de vierhoekige
				stukjes lynwaad die aan de onderzyde der armsgaten, op 'n wyze die de speling
				van 't bewegen toelaat, de mouwen verbinden met het hemd. Hoe in casu
				zulke lapjes op eigen gelegenheid werden te-bleek gelegd...
Ik gis dat de
				auteur 't woord assel heeft willen plaatsen, om een bewys te geven hoe
				aandachtig hy 't volksdialect bestudeerde. (1872)

† Schilder, amsterdamisme voor
				verwer.

* Voor 't byna ondenkbaar geval, dat onze
				schilders een oogenblikje tyd vonden, na 't afwerken van hun heiligen,
				binnenhuizen, stillevens of den eeuwigen: één heer met
				één hond en één haas, ben ik zoo vry hun myn
				Woutertjen allereerbiedigst aantebevelen. Ik weet wel dat het gewaagd
				is, by den Lucullischen rykdom aan denkbeelden, waarvan onze
				schildery-tentoonstellingen getuigenis geven, op de behandeling van een nieuw
				onderwerp aantedringen, maar 't kòn eens zyn, dat de weelderige
				inspiratie van richting veranderde. Nu voor alsdan geef ik den heeren kennis,
				dat Femken een Amelander kap draagt. Quaeritur: hoe
				komen de vrouwen van dat eiland, aan een hoofdtooisel dat meer met het
				Noordhollandsche uit de buurt van Alkmaar, dan met het
				Friesche overeenstemt? (1872)

* Femke wist niet te antwoorden op deze
				onnoozele vraag, en Wouter drong niet op verklaring aan. Ik evenwel
				stel aan de theologen dezelfde vraag, en dring wel aan op antwoord. Men zie
				over die vóórscheppings-periode, 
				564 en 
				565. (1872)

† Ik betwyfel of myn Vlaamsche lezers het
				woord gauw kennen. De beteekenis in gemeenzaam hollandsch, is: vlug,
				snel, spoedig. Geheel in afwyking van anderen die gauwdief afleiden van
				gauw, houd ik ons gauw voor 'n aanduiding van den spoed en de
				behendigheid waarmeê een gauwdief steelt. Dit woord namelyk is 't
				hoogduitsche gaudieb, a highwayman, un voleur de grand chemin. De
				beteekenis van dit gau, heeft oorspronkelyk niets te maken met spoed. 't
				Spreekt vanzelf dat in-allen-geval die w overcompleet is: drie u's naast
				elkander! Onze taalmeesters houden daarvan. Van honved, de benaming der
				Hongaarsche militie, later scheldwoord als lansknecht {lansquenet)
				schobbejak en pandoer, maken zy: hondsvot. Dit
				rehabiliteert de jufvrouw van den koekbakker, die clairvoyance tot
				‘kleer van jansen’ omknoeide. Ik vraag 'n professoraat in de
				letteren voor die dame. (1872)

* Ik ben bereid ieder belangstellende inzage te
				geven van de onwraakbare stukken, waaruit ik de mededeelingen die nu volgen
				zullen, geput heb. Ik meen dat ze kurieus zyn. (1864)

* Met de Kadaster-kwestie namelyk heeft de
				minister 
				Franssen van de Putte de Kamer
				bezig gehouden. Sedert een tal van jaren weet elke minister een topic
				optedringen, waardoor de hoofdzaak wordt op-zy geschoven. En geen lid der Kamer
				komt tegen dat gegoochel op! Niemand zegt: dát, dát, dát
				is de vraag niet. De vraag is: of er in Indië onder oogluiking van ons
				gezag, wordt geplunderd en gemoord? In de noot op blz. 56
				van Specialiteiten, die over dit onderwerp handelt, heb ik verzuimd
				melding te maken van het laatstgebruikt afleidingsmiddel. Dat was de
				reorganisatie der Preanger regentschappen. Het schynt nu uitgediend te hebben,
				en is weer in den doofpot. Wat er thans aan de beurt ligt, zal de tyd leeren.
				Die van de Putte is weer minister! (1872)

* Ik herinner my niet met zekerheid of het
				knoopenschrift in Peru dan wel in Mexico te-huis behoorde. Misschien was het
				gebruikelyk in beide landen die, hoe ver ook van elkaêr gelegen, en hoe
				ook in sommige opzichten van elkander verschillende, toch aan rasverwantschap
				en gelykheid van klimaat zeer vele punten van overeenkomst te danken hadden.
				Ook is my onbekend hoe ver de meest beschaafde Zuid-Amerikaansche
				volkeren het gebracht hadden in die kunst om gedachten door knoopen
				uittedrukken, toen de Spanjaarden hen met 'n andere beschaving kwamen
				verrassen.
Het is uit ethnologische en filologische oogpunten
				zeer te betreuren dat veroveraars zoo weinig tyd hebben zich met de
				humaniora te bemoeien. Gewapende beschavers toonden gewoonlyk groote
				behoefte te hebben aan eenige... beschaving.
Met verwyzing naar de noot op 
				488, en als vervolg daarop, ben ik niet
				vreemd van de meening dat de Romeinsche Legerhoofden in Germanie en de
				Spanjaarden in Zuid-Amerika, onze kennis van den loop die de taal genomen
				heeft, zeer zouden hebben uitgebreid, indien ze iets minder hoogmoedig hadden
				neergezien op den Kultuurstaat der volkeren die zy ten-onder brachten.
				Misschien ware dan de gissing dat Amerika de bakermat is der oud-indische
				beschaving, iets minder wolkerig dan ze nu nog altyd schynt. Al zy het namelyk,
				dat de taal van de Mexicanen en Peruanen der vyftiende eeuw, niet die der
				oorspronkelyke bewoners was - beter: van vroegere bewoners, daar het
				begrip oorspronkelykheid altyd relatief blyft - dan nog moeten daarin altyd
				kenteekenen zyn bewaard gebleven, die ons op den weg hadden kunnen helpen. Wat
				wy thans van Amerikaansche talen vernemen, draagt veelal de zeer
				onwetenschappelyke kleur van Jonathan's humbug. En ook
				Europesche berichtgevers zyn niet te vertrouwen. De lezer herinnert zich den
				blunder van den franschen abbé 
				Domenech, die de geleerde
				wereld verheugd heeft met 'n palympsest, dat aan ieder die platduitsch
				verstaat, gebleken is 't zakboekje van 'n slachtersjongen uit Munster te zyn.
				De fide caute vitanda... zeg ik niet professor 
				Oosterzee na.
Hoe dit zy,
				de overeenstemming tusschen oud-amerikaansche en byv. sommige Egyptische
				monumenten, is onmiskenbaar. Men zie daarover o.a. het schoone plaatwerk:
				Denkmäler der Kunst, zur Uebersicht ihres Entwickelungsganges
				  von den ersten kunstlerischen Versuchen bis zu den Standpuncten der
				  Gegenwart, door 
				Ernst Guhl en Joseph
				Caspar, uitgegeven by von Ebner & Scubert te Stuttgart. Ook het
				bekende Handbuch der Kunstgeschichte van Dr.  
				Franz Kugler kan met vrucht
				worden geraadpleegd, ofschoon deze geleerde de meeste Amerikaansche monumenten
				een vry modernen oorsprong aanwyst, en meer de vraag behandelt of de
				Amerikaansche beschaving uit Azie werd ingevoerd, dan wel het omgekeerde van
				die stelling. (1872)

* Deze Zuid-amerikaansche houtsoort waarvan ik
				den botanischen naam niet weet, is zeer hard, en zoo zwaar te bewerken dat
				Europesche schrynwerkers er ongaarne meê te doen hebben, ofschoon de
				daaruit vervaardigde meubelen zich zeer schoon laten polysten. De kleur is
				bruingeel met kleine donkere vlekken, en liever schryf ik hieraan den naam toe,
				dan aan de b.v. in Guiana heerschende meening dat dit hout van een boom komt,
				waarom zich by-voorkeur slangen kronkelen. Of het echter veerkrachtig genoeg is
				om tot boog te dienen, kan ik niet verzekeren. Misschien is dit een fout in den
				tekst. (1872).

* In Wouters jeugd, en nog lang daarna,
				werden de poorten te Amsterdam 's avends gesloten op uren die met de saizoenen
				wisselden. Welk doel men eigenlyk met dien maatregel beoogde, is velen een
				geheim gebleven, vooral daar ieder die de kleine belasting betaalde, zonder
				verdere contrôle werd binnengelaten. Zonderling dat de ingezetenen zich
				zoo geduldig schikten in eene plagery, die ingesteld scheen om de
				beschermelingen der bestuursmannen aan eene betrekking te helpen. De poort werd
				gesloten om 't openen noodig te maken. (340)
Die
				berusting blykt echter minder zonderling, als men opmerkt hoe ook thans nog
				genoegen wordt genomen met wanbestuur. Inwoners van Brussel zullen
				ter-nauwernood gelooven dat in Amsterdam door ratelwachts, en te
				's Hage door klepperlieden, nog steeds als in 1600, des-nachts -
				waarschynlyk om dieven en straatschenders te waarschuwen - de heele en halve
				uren worden uitgebulkt. Ik meen dat dit ook te Rotterdam nog altyd
				het geval is. Dat deze antiquiteit in de kleinere steden bewaard bleef, spreekt
				vanzelf. Er bestaat geen land, waar buiten de muzeën zooveel mummiën
				te zien zijn als in Nederland. (1872)

* Sedert lang had ik my voorgenomen, by de eerste
				gelegenheid dat ik 'n vers begin, de beschuldiging te behandelen, die door
				Vlaamsche letterkundigen tegen ons Hollanders is ingebracht, dat we geen
				verstand hebben van prosodie.
De noot die ik hiertoe gereed maakte, werd te
				uitvoerig, en daarom bepaal ik my tot 'n vriendschappelyken groet aan den
				flinken 
				Julius Vuylsteke, en de
				erkentenis dat inderdaad het woord hofbouwgrond geen dactylus is.
				Maar... is dit de eisch wel? Behoort er niet liever gevraagd te worden of wij,
				die nu eenmaal gewoon zijn onze verzen te doen afhangen van de
				hoeveelheid der sylben, en niet van de - zeer vaak conventioneele
				waarde - ons over spondoeën, dactylen, trochoeën,
				tribrachen, en hoe die dingen verder heeten mogen, moeten bekommeren? In
				zekeren zin hebben wy slechts met de harmonie tusschen klemtoon en verscadans
				te doen. Dat evenwel ons verwaarloozen van de uitspreekwaarde aanleiding geeft
				tot groote onwelluidendheid, stem ik toe. De eerste regel bijv. van 't zevende
				couplot in 't versje dat nu volgt, was ‘schandelyk’ onuitsprekelyk,
				maar dit vloeit niet voort uit prosodische oorzaken, doch uit de smakelooze
				opeenhooping van consonanten, ook in de sylben die, prosodisch-gesproken, 't
				recht hadden zich 'n beetje breed voortedoen. Ik verander daarom
				't schandlyk uit vorige editiën, in bitter, en meen hiermee
				iets verbeterd te hebben, schoon die woorden in de prosodie van gelyke waarde
				zyn. Of liever, hieruit blykt juist, dat we eigenlyk met die prosodie niet te
				maken hebben.
De stomme e in bitter zou immers altyd kort
				blyven, al werd ze - wat nu hier 't geval niet is - door een op dat woord
				volgende medeklinker, eene vocalis ante duo consonantes? Maar,
				beste Vuylsteke, is de sop de kool wel waard? (1872)

* De in 1866 verjaagde Keurvorst van Hessen is
				morganatisch gehuwd met de gewezen vrouw van een officier dien hy met een som
				gelds tot scheiding bewogen had. Zy heet Gertrude, en werd zoo wel door
				haar gemaal, als in de wandeling door 't Volk, Trüttchen genoemd.
				Zy en haar kinderen dragen de titels van Fürstinn en Prinsen van
				Hanau. De huiselyke geschiedenis der Hessen-Casselsche vorsten is, voor en na
				't koninkryk Westfalen, buitengewoon... zonderling. En ook de korte regeering
				van Jerôme past, wat Chronique scandaleuse aangaat, vry
				wel in 't lystje van het Casselsche hof.
Het verjagen der kleine vorsten is
				waarschynlyk een vooruitgang, doch men zou zich vergissen in de meening dat het
				veranderen van hofstaatjes in presidentschappen, onvoorwaardelyk gunstig werkt
				op de belangen des Volks. Er zyn maren by, als altoos. Er bestond zeer
				dikwyls tusschen die kleine potentaatjes en hunne onderdanen, iets hartelyks,
				dat thans in de uitbreiding der dorre ambtenary, geheel is ondergegaan. Ik hoop
				hierop eens terugtekomen. (1872)

* Brief aan den Heer Duymaer van Twist,
				oud-Gouverneur Generaal van N.I. Deze Memorie is herhaaldelyk gepubliceerd en
				o.a. opgenomen in de Verspreide Stukken, thans
				verkrygbaar by G.L. Funke te Amsterdam. (1872)

† De verzen in den Havelaar zyn
				niet allen éven slecht, doch dat ding uit Sjaalman's jeugd had
				wel ongedrukt mogen blyven. Het riekt naar de Muzen-almanakken van 't jaar '30.
				Heel lang na die periode is 't dan ook niet vervaardigd. Iets dergelyks heb ik
				van de Bruid daarboven te zeggen, schoon dat stuk toch
				altyd op z'n minst genomen zoo goed is, als de meeste andere voortbrengselen
				uit delarmoyante school, waartoe het, helaas, behoort. Men zal 't my
				toch niet euvel duiden, dat ik dertig jaren geleden, my nog niet had
				losgescheurd van alle litterarische tradities? Indien de Bruid daarboven
				verschenen en opgevoerd ware, terstond nadat ik dat stuk schreef, zou 't
				‘zeer mooi’ gevonden zyn. En dat is by velen wier smaak eenigszins
				nágaat, nog thans het geval. Ook is dat stuk, nu eenmaal 't vervelend
				genre aannemende, niet geheel onverdienstelyk. De dialoog byv. is goed,
				en dat is meer dan men zeggen kan van velen zyner tydgenooten en opvolgers. De
				hoofdfout blyft in myn oog: dat het tot eene school behoort, welke dan
				ook. Zulke dingen kunnen nooit andere waarde hebben, dan als bydragen tot de
				kermis van den ‘levensgang des auteurs’ om met Mr.  J.R.
				Thorbecke te spreken. (1872)
Onder de correctie. Na 't schryven
				dezer noot, is De Bruid daarboven op-nieuw herdrukt. Ik heb er een
				narede by geschreven, waarnaar ik verwys. (1872)

* De boekdrukkunst is niet uitgevonden. In 't
				begin der 15e eeuw begon zich de weetlust hier en daar te ontwikkelen in
				genoegzame mate, om 't versneld reproduceeren van geschriften tot een
				winstgevend beroep te maken. De stryd tusschen Maintz en 
				Haarlem is duitenplatery. De zoogenaamde geleerden die
				zich bezighielden met onderzoek naar persoon, plaats of natie, welke de
				kinderachtige eer zouden hebben, iets te hebben uitgevonden wat ieder wist,
				bedrogen 't volk dat hun geleerdheid betaalde. Maar opmerkelyk is 't, hoe dat
				volk bedrogen worden wil. Ieder heeft toch afdrukken gezien van
				romeinsche, grieksche, egyptische zegels? En zonder die zegels, ieder zal toch
				wel eens afdrukken van vuile handen of bemodderd schoeisel hebben waargenomen?
				Doch ook buiten dat alles... een beetje nadenken! Men schynt, om die belangryke
				kwestie uittemaken, gewacht te hebben op de komst van den man die niet geacht
				was, en geen witte haren had: ‘lieve menschen, de heilige 
				Dionyius werd noch
				te Haarlem geboren, noch te Mainz... hy was doodeenvoudig een
				overal opschietend voortbrengsel van de behoefte dier tyden.’
				(Vrye-Arbeid, blz. 96, uitgaaf 1866.) Wat al wysheid is
				er uitgekraamd over die nonsense-kwestie! (1865)

* Dit is onjuist. Das volle Menschenleben
				is oneindig, en levert den denker altyd overvloedig stof tot opmerkingen, ja
				zóóveel dat men daarby telkens herinnerd wordt aan het laatste
				vers van 't Evangelie van Johannes. 't Gebeurt echter
				vaak dat men zich niet uiten kan, òf omdat de aanwezige bouwstoffen niet
				behoorlyk zyn gerangschikt (464) òf om redenen
				van materiëelen aard; òf... uit moedeloosheid! Het leven van den
				artist beweegt zich in een cyclus van inspanning, overspanning en afmatting.
				Publiek moest hem z'n taak niet verzwaren door al de vischachtige
				domheid. Zie daar over III. blz. 99, (1872)

* Voor m'n Vlaamsche lezers hierover de volgende
				opmerkingen. De Opregte Haarlemsche Courant is een der oudste bladen van
				Europa en dus van de wereld, ja, ik meen: het oudste. Men voelt iets als
				eerbied, by de gedachte dat onze voorouders uit die courant de overwinningen
				van 
				De Ruyter vernamen. Hare
				oprichting dagteekent van 8 Januari 1656. Sedert tweehonderd en veertien
				jaren alzoo, houdt zy 't Nederlandsch Publiek op de hoogte of laagte der
				gebeurtenissen van den dag, en - dit vooral is eigenaardig - zy is niet meer
				met den tyd meêgegaan, dan volstrekt noodig was om hare populariteit te
				behouden. Ze polemiseert niet, en geeft slechts berichten waarvan de
				verantwoordelykheid op anderen valt. De thesis ware verdedigbaar, dat er in dat
				blad nooit eene onwaarheid geschreven is, tenzy men die zoeke in de
				advertenties. De Haarlemmer beweert niet, dat Parys in Frankryk ligt. Hoogstens
				zou de Courant mededeelen dat zoo'n meening door dezen of genen wordt
				verkondigd. Haar program is kleurloosheid, of om 't jargon van den dag
				te spreken: objectiviteit. Of ze hieraan stipt voldoet, mag betwyfeld
				worden, en misschien is dit onmogelyk. By beperkte ruimte immers, eene keuze
				moetende doen tusschen zeer veel berichten en redeneeringen van anderen,
				spreekt het vanzelf dat die keuze zich richt naar de meer of mindere sympathie
				met de zienswyze der schryvers van wien zy iets overneemt. In het overzicht der
				Pers van den dag, byv. wordt misschien eene onëvenredig groote plaats
				ingeruimd aan de orthodoxe stukken die de heer 
				Groen van Prinsterer ten-beste
				geeft, terwyl zy van publicatîen die eene andere richting volgen - van
				mynen arbeid byv. - geen melding maakt. Maar... dit laatste doen nu eenmaal de
				andere bladen ook niet, eene handelwyze die in de noot op 
				482 eenigszins wordt toegelicht.
Hoe
				dit zy, zelf redeneeren doet de Haarlemmer Courant niet. Ik erken dat
				myn oordeel over deze methode, sedert de laatste twintig jaren eenigszins
				gewyzigd is. Vroeger zou ik misschien een blad geminacht hebben, dat niet eens
				te beschikken had over den toch zoo goedkoopen pluralis majestatis, die
				in de hoofdartikelen der andere Couranten zoo'n belangwekkende rol
				speelt.
Na 't intiem kennis maken met al de wyen en onsjes
				die - sedert de afschaffing van 't zegel vooräl - gelyk paddestoelen
				opschieten, lees ik met zekere dankbaarheid de Courant die my eenvoudig vertelt
				wat er gebeurd is, en de toepassing of beoordeeling daarvan welwillend overlaat
				aan myzelf. (338)
De Haarlemsche Courant is
				voorts in goed Hollandsch geschreven, en gewoonlyk goed onderricht. In zeer
				veel kringen geniet zy eene populariteit waaruit de wyen en onzen
				haar niet kunnen verdringen. Voor duizende burgerlyk-deftige huisgezinnen is zy
				nog altyd, gelyk in de dagen van De Ruyter: de Krant. Men heeft
				kunnen opmerken dat ik haar by Pennewip's klassificatie-systeem, als
				onderscheidend kenteeken heb aangevoerd.
Dat ze, by en door dit alles, zich
				verheugt in een soort van monopolie voor advertenties, spreekt vanzelf. Een
				echte Hollander is niet ter-dege geboren, getrouwd of dood, voor hy als
				zoodanig vermeld staat in de Opregte Haarlemsche Courant.
			 	(1872)

* Volstrekt niet. De toestand van den Javaan is
				ellendiger dan ooit. Een valsch liberalisme heeft de plaats ingenomen van 't
				behoud. De fouten zyn bewaard, en we hebben de huichelary er by gekregen. Men
				duldt als minister een man, wiens eenige aanbeveling was, dat hy nog sneller
				dan anderen, ryk werd door Javanen-arbeid, en onlangs heeft die fortuinmaker
				‘ampel geconfereerd over het tegengaan van misbruiken’ met
				oud-raden van Indie, en oud-residenten! Juist dus met de soort lieden
				die door Havelaar in staat van beschuldiging zyn gesteld.
Dat de
				Nederlanders niet vatbaar zyn voor eenvoudige taal, is waar. Maar dat men ze
				tot iets goeds zoude kunnen bewegen door speculatie op hun wansmaak, is niet
				waar. Het nationaal geweten is geld, geld en geld. En toch is 't
				uurwerk van dat geweten in wanörde. Begrypt men niet, dat er schade zal
				voortvloeien uit het benoemen tot minister, van een man die zulke goede zaken
				deed? Het maakt den Javaan wakker, en geeft hem al te duidelyke inzage in de
				geld-moraal van Nederland. (1865)
 
Weder noteer ik hier,
				dat heden - 25 Augustus '72 - na eenige chassez-croisez vare
				‘liberaal’ en ‘behoudend’ dezelfde man voor den tweeden
				keer aan het hoofd staat van Koloniën. Aan hem draagt de Natie de
				taak op ‘misbruiken’ uitteroeien! Zal men dan nooit inzien dat er
				geen grooter misbruik kan bestaan dan zoo'n benoeming? Ook in de Kamer heeft de
				man zooveel kwaads gesticht, als eenigszins mogelyk was. In z'n herhaalde
				discussiën met den heer 
				Wintgens, pronkte hy met
				‘speciaalkennis van Indische zaken’ op eene wyze die duidelyk
				aantoont, hoe weinig de kamerleden - die 't zonder protest aanhoorden -
				geprofiteerd hebben van den hun in den Spectator gegeven wenk: dat er uit myne
				‘Duizend-en-een Hoofdstukken over
				  Specialiteiten’ voor hen iets te leeren viel. (1872)

* Voor de onïngewyden diene, dat
				‘pieterselie’ de benaming is, voor zekere soort van bloemsel op
				Chineesch porselein. ‘Langelyzen’ zijn de vaatjes en pulletjes
				waarop uitgerekte jufvrouwen staan. Ik was niet geleerd genoeg dit te weten,
				maar verneem het van myn hospita die een zoon in Indië, en dus grondig
				verstand heeft van oostersche zaken. (1860)

* Deze gevolgtrekking zou niets beteekenen, als
				de vertelling verzonnen was. Welnu, ze is wáár. Ook de historie
				der beide verzen is vry nauwkeurig gecopiëerd naar m'n doorgaand model: de
				werkelijkheid.
Schryverig gelogen is slechts 't verband tusschen die
				twee aventuurtjes. Ik had me van de naïve dames, die haar ouwelui
				‘godsdienstig’ en ‘grappig’ wilden verrassen, geene
				belooning bedongen, maar kocht heel eenvoudig de flakons by 'n uitdrager, en
				liet ze monteeren by 'n zilversmid in de Kalverstraat, die 't zich nog wel
				herinneren zal.
Het zou me veel waard zijn, lezers te hebben, die in-staat
				warende kiesche fynheid in 't briefje dier beide meisjes op te merken. Maar...
				als ik zùlke lezers had, zou er véél anders zyn. Dan ware
				ook byv. een 
				Fransen v.d. Putte geen
				minister van Koloniën!
Och, 't is zoo verdrietig, schryver te zyn in
				een land waar men niet lezen kan! (1872)

* Men heeft my op bespottelyke wys geprezen over
				't schryven van een boekje, doch mijne handelingen te Lebak worden niet
				aangeroerd. Al ligge de oorzaak hiervan duidelyk voor oogen, ik neem
				hiermeê geen genoegen, en schud het hoofd als Piet Hein. Dat
				men, om my recht te doen, vele anderen in staat van beschuldiging zou moeten
				stellen, is waar. Zoolang Regeering en Natie daartoe den moed niet hebben, blyf
				ik Mr. Publiek verachten - de mooivinders van den Havelaar 't
				meest! - en ik ben zoo vry te gelooven dat de nu in den tekst volgende parabel,
				myne stemming te-dien aanzien volkomen wettigt. (1872)

* In een der volksliederen van '30, eindigde elk
				couplet - nadat daarin met zekere minachting op antieke heldendaden gewezen was
				- met het refrein: 
				 
				  Van Speijk deed meer, hij offerde zijn leven,  
				  Hij stierf met roem voor Vorst en Vaderland!  
				
 't Spreekt vanzelf dat het gezongen werd op de wijs van
				te souviens-tu. Dit is voor zulke dingen de rigueur.
Myne
				geringschatting der verzemakery à la 
				Helmers, met het obligaat:
				‘Wat bralt ge o Romers’ enz. mag niet leiden tot de meening dat ik
				laag nederzie op daden als die van van Speyk. Juist in tegenstelling
				met al de hedendaagsche niet-overwinnaars en in-leven blyvers, hecht ik er aan,
				myn eerbied voor dien man openlyk te betuigen. De officieren der flotille op de
				Schelde hadden onderling hun woord van eer verpand, zich niet overtegeven. De
				edele jongen deed wat hy beloofd had. We moesten 't recht hebben dit zeer
				eenvoudig te vinden, maar... met het oog op den toestand onzer Maatschappy,
				hebben wy dit recht niet! Of Nederland zoo'n offer waard was, is 'n
				andere vraag. Men zie hierover: Een-en-ander over
				  Pruisen, enz. blz. 93. (1872)

† Zoo zei 't winkelmeisje. Straks meer
				daarvan. (1872)

* Een indische rykworder is minister van
				Koloniën. Schaamt u dan toch eens eindelyk, Nederlanders! (1872)

* Deze spyt is te grooter, omdat ik inzie hoe 't
				nageslacht zich vergissen zal in de beoordeeling van myn wrevel tegen dien man.
				Op meer gepasten afstand geplaatst dan de tydgenoot, zal het den toestand onzer
				Maatschappy beter dan deze overzien, en myne party kiezen in den ongelyken
				stryd dien ik daartegen voer. Doch juist de hoogere opvatting van myn streven,
				zal het gedurig aanvallen van een onbeduidend individu als van Twist,
				doen voorkomen als 'n kleingeestigheid. De heer Mr. Albertus Jacobus van
				Twist is inderdaad een al te onklassisch element in m'n werken, en hy
				verdient niet, naast Wouter, Havelaar of zelfs... naast
				Droogstoppel in leven te blyven.
Nageslacht, ik kòn niet
				anders! Ook de naam van 
				Verres is immers vereeuwigd? Ik
				spreek sans comparaison, want ik houd van Twist voor onschuldig
				aan uitzuigery voor eigen rekening. Zelfs hiertoe was de kleinburgerlyke man te
				ordinair, te traag, te schuw. Zyn oneerlykheid was van voorzichtiger aard. Hy
				zag 't oogluikend, gemakshalve aan, dat anderen zich waagden aan de mogelyke
				gevolgen van diefstal, en bepaalde zich heel veilig tot het wederrechtelyk
				achterhouden van een zeer groot deel der inkomsten, die den Onderkoning van
				Insulinde ter bestryding van representatiekosten zyn toegelegd. Met dien
				spaarpenning heeft-i zich 'n plaats in de Eerste-Kamer weten te verschaffen. En
				de natie vindt dat goed!
Wie later den toestand van ons arm Volk
				bestudeert, mag zich niet te hoog stellen, om aftedalen tot de oorzaken
				van onzen achteruitgang, die juist voor een groot deel aan 't dulden van
				personen als van Twist te wyten is. Eene aandachtige lezing van
				Bosscha'sBeschouwingen over onze binnen- en buitenlandsche
				verhoudingen, gaf my het Een-en-ander over Pr. en Ned. in
				de pen, waarin ik den noodlottigen invloed geschetst heb, van wezens als
				waartoe ook die van Twist behoort. Bovendien, hy is de persoon
				dieHavelaars pogingen verydelde. Hy vond het laaghartig
				zwygsysteem uit, waarmeê men my trachtte te smoren. Hy is - met
				z'n fatsoen, geloof, grondbezit, vry-arbeids-liberalismus en
				Eerste-Kamerlidmaatschap - de natuurlyke vertegenwoordiger van de verkeerdheden
				die ons ten-gronde richten. Die man is de ‘deftige man’
				by-uitnemendheid, en dit zy myne verontschuldiging voor de overigens
				zonderlinge verheffing van zyne Excellentie tot iets wezenlyks. (1872)

* Dit wachten op antwoord duurt thans ruim elf
				jaren! Dat die ellendeling zwygt, is natuurlyk. Hy durft niet spreken.
				Ik vraag echter, wat men te denken hebbe van eene Natie die met dat zwygen
				genoegen neemt? (1872)

† Brief aan den G.G. in ruste. (Zie:
				Verspreide Stukken).

§ Minnebrieven, 6e druk, blz.
				139.

* Den indruk dien nu - zeven jaren later
				alweer! - het nalezen myner werken, by de correctie voor de nieuwe uitgaaf, op
				my maakt, ga ik voorby. Het is al te bitter! (1872)

* Ter nadere verklaring van dit godsbegrip zonder
				god, lette men op de meermalen aangehaalde stukken in den IIIn bundel, over de
				Schepping, en de eeuwige waarheid van het zyn, die evenmin een
				begin kan gehad hebben, als ze afhankelyk wezen kon van de willekeur eens
				‘Scheppers.’ Zonderling blyft het, dat men tegenwoordig vry
				algemeen de onmogelijkheid der vernietiging van de stof begrypt, en toch
				vasthoudt aan 't even ongerymde ‘scheppen uit niets.’ Het spreekt
				overigens vanzelf, dat de hier-en-daar verspreide beschouwingen over dit
				onderwerp, in nauw verband met elkander staan. Zie byv. 
				164 en volgende nummers.
				(1872)

* Volgens 't postulaat, zyn de zyden onderling
				gelyk, en de hoeken recht. Dat de figuren A B en C D inderdaad vier zyden
				hebben, en niet meer, wordt hieruit bewezen, dat overäl de tegen die zyden
				aanliggende hoeken twee rechte uitmaken. (1865)

† De 47e Propositie van 
				Euclides, door
				J.J.I. Hofmann, hoogleeraar in de wiskunde te Aschaffenburg,
				vertaald door H. Strootman, lector in de wiskunde, aan de
				militaire akademie te Breda. (1865)

§ Niemand heeft my de prioriteit betwist.
				(1872)

* Ik heb me hier onjuist uitgedrukt. Een
				sexaëder zou de kubus zyn, daar dit lichaam binnen zes gelyke
				vlakken begrensd ligt. Gelyk uit het vervolg van den tekst blykt, had hier
				behooren te staan: elke bol zal streven naar den vorm van een lichaam
				dat door zeszydige vlakken begrensd is, zoodra hy rond-om gelyke drukking
				ondergaat van bollen die aan hem gelyk zyn.
Deze correctie is te-meer
				noodzakelyk, omdat het woord ‘streven’ hier niet kan gemist worden.
				Het spreekt vanzelf, dat de zyden der zeshoeken elkander nooit raken, en dat
				het materiaal voor de verbindingshoeken niet anders dan hol kan
				afgepleisterd zyn.
Wanneer men de klei waarmee de byen werken, wegdenkt, en
				tevens de noodzakelykheid om gangen open te houden, zouden we tot een geheel
				ander resultaat komen. Maar onze kleine werklui construeeren niet met opzet
				eene mathematische figuur. Ze laten hun arbeid afhangen van de gegevens, en
				doen wat ze kùnnen, d.i. moeten.
Het verschil byv. tusschen
				de twaalf regelmatige vyf hoeken die wy noodig hebben tot het
				construeeren van den dodekaëder, en de zeszydige vlakken
				waarmee de byen zich vergenoegen, ligt in de voor haar bestaande onmogelykheid
				om de stof wegtecyferen. De cellen worden door ribben en wanden
				begrensd en niet door denkbeeldige lynen.
Het spreekt van zelf, dat ik in
				deze geheele redeneering doel op den vorm van 't byenwerk. Er zyn korven
				waarin ze zoo dikwyls werden gestoord door bykomende omstandigheden, dat men
				soms moeite heeft, daarin het door de Natuur der zaak gevorderd streven
				optemerken. Hier, gelyk elders, bestaat de regel vaak in aanhoudende afwyking.
				Maar ook die afwyking heeft steeds een even logische reden van bestaan als de
				reden zelf. (1872)

* En op veel plaatsen meer! Naar aanleiding van
				dat alles, eene vraag: waarom geeft men zich zooveel moeite tot het verspreiden
				van godsdienst in verre landen, terwyl men myne beweringen onwederlegd laat?
				Myne werken worden veel gelezen, en zaaien ongeloof. Door my uit het
				veld te slaan, zou men het godsryk meer bevoordeelen, dan door het doopen van
				duizenden en duizenden Alfoeren. Het jonge geslacht heeft er recht op, dat z'n
				voorgangers bewys geven van de levenskracht hunner stellingen. Zien de heeren
				niet in, dat hun zwygen zeer compromettant is voor 't Geloof? (1872)

* Ik heb de my daarop gedane aanbieding tot
				plaatsing in West-Indie - ik meen als Gouverneur van St. Martin - van de hand
				gewezen. (1865)

* Over het geheel loop ik niet hoog met fransche
				publicisten. Hunne articles rieken gewoonlyk naar besteld werk, zyzelf
				die 't schryven tot 'n ambacht maakten, verstaan het métier niet
				goed genoeg om 't ambachtelyke daarvan te verbergen. Onze krantenschryvers -
				voor zooverre zy zich niet gemakshalve bezighouden met verminkend vertalen -
				gaan denzelfden weg op.
Ik laat nu in 't midden, of myn oordeel over de
				fransche dagbladmannen van volle toepassing kan geacht worden op Emile de
				Girardin. Zeker is het, dat deze publicist meermalen denkbeelden
				voor-den-dag brengt die aanbeveling verdienen. Ik ben byv. geheel van zyne
				meening, dat alle belemmering der vryheid van drukpers behoort te worden
				opgeheven. Elke preventieve of repressieve bepaling zet aan laakbare
				publicatiën een gewicht bij, dat ze niet zouden hebben zonder die
				bemoeienis van den Wetgever. Met zekere handigheid, welker maat of gehalte
				waarlyk niet uitstekend behoeft te wezen, sluipt thans het kwaadaardigst
				redacteurtje door de mazen van de Wet heen, en dan wordt hem die handigheid in
				zekere kringen nog aangerekend als talent! Niets werkt den laster zoo in de
				hand, als bepalingen tegen laster. Door 't afschaffen daarvan, wonnen wy
				bovendien de fatale pers-processen uit, die juist schandaal te-weegbrengen, dat
				zy heeten te bestryden. Het natuurlyk tegengif tegen 't misbruiken der pers,
				ligt in de pers zelf. Ook uit een staatkundig en dynastiek oogpunt, is
				volle vryheid van drukpers het beste middel om eene ondermynende
				oppositie te fnuiken. Men zoude daarby slechts ééne soort van
				lieden benadeelen, hen namelijk die thans de strafwet ontduiken. Het gaat
				hiermeê als met smokkelaars dien 't niet aangenaam wezen zou, de
				Inkomende-Rechten afgeschaft te zien. Wat overigens den laster aangaat, uit de
				opschriften der stukken in Sjaalmans pak is te zien, dat ik reeds zeer
				vele jaren geleden, over dit onderwerp dacht als heden. (1872)

* De gronden van mijn ongunstig oordeel over
				De bruid daarboven, worden vry uitvoerig behandeld in
				het Naschrift by de jongste uitgave van dat stuk. (Amst. by G.L. Funke.)
				Tusschen dit Naschrift en het drama zelf ligt... een dertigjarig drama,
				welks invloed op de zienswyze en levensopvatting van den auteur, niet te
				miskennen is, en gewis belangryk zou voorkomen aan een eenigszins ontwikkeld
				Publiek. Ter handleiding van physiologen die wellicht later komen
				zullen - na afloop namelyk der stupide periode van doodzwygen - meen ik de
				opmerking te moeten maken, dat het belangryker wezen zal, naar aanleiding dier
				twee producten, punten van overeenkomst dan van verschil te zoeken, in den
				‘levensgang’ van den auteur. Ondanks alle wederwaardigheden, en in
				weerwil der schoolsche nuchterheid myner zoogenaamd litterarische ontwikkeling
				in '42, zal men niet dikwijls iemand vinden die zoo gelyk bleef aan zichzelf,
				en zich zoo weinig liet afslyten door wryving.
Dit valt nog meer in het
				oog, wanneer men naast dat oude stuk, in-verband met het Naschrift, de
				dezer dagen verschenen Vorstenschool legt, een drama waarin, zonder 't
				minste ziekelyk element van overgevoel, en zonder de minste school
				vooral - er komt ternauwernood ‘liefde’ in, en niet het kleinste
				pistoolschotje! - hooger dramatische spanning bereikt wordt, dan gewoonlyk het
				geval is in stukken die den toeschouwer vyf bedryven laten wachten op 't
				huwelyk van Toni en Froni, of op den tooneeligen dood eener
				heldin.
In-weerwil nu van dit verschil, is de familie-gelykheid tusschen
				den sentimenteelen Holm en de flinke verstandig-gevoelige Louise, bewaard
				gebleven. Beiden streven, met ter-zydestelling van wat ook, naar 't goede. Dat
				Holm zich vergiste in den weg dien hy daartoe moest inslaan, mag hem niet zoo
				byzonder kwalyk genomen worden door de velen die geen aandrang voelen dien weg
				te zoeken.
En tusschen die beide stukken in, ligt Havelaar. Ik
				bedoel nu 't boek niet, dat ge ‘mooi’ vondt, lezer, ik
				bedoel Havelaar's handelingen te Lebak, die ge niet ‘mooi’
				schynt te vinden. Anders toch zoudt ge geen party hebben getrokken voor
				Slymering en Droogstoppel. Van dàt drama gesproken, ge weet toch wel,
				dat daarin de verradersrol word gespeeld door de Natie, waarvan gy lid zyt?
				(1872)

* Dat begrip van nationaliteit wordt in ons
				landje zonderling opgevat. Zeker tydschrift prees den heer van Hoëvell, omdat hy de duitsche vertaling
				van z'n 
				Slaven en Vryen, een woordje had
				meêgegeven, waarin hy verklaarde dat er sedert het schryven van dat boek
				zooveel verbeterd was. En... ‘dat had Multatuli ook moeten doen,
				by de Engelsche vertaling van den ‘Havelaar!’
Die eisch
				was zonderling. Er is hoegenaamd niets verbeterd. Er is op geen enkele grief
				achtgeslagen. Er is géén recht gedaan. Men heeft integendeel de
				kwaal waarover ik klaagde, bestendigd door tégen my, party te trekken
				voor 
				Duymaer van Twist die 't
				knevelen van den Javaan in bescherming nam. En dan zou ik, die nu sedert
				zooveel jaren te-vergeefs aandring op recht, den vreemdeling moeten
				vertellen dat er iets verbeterd was! Wàtis verbeterd? Wat kàner
				verbeterd zyn, na de wyze waarop myne pogingen door de laaghartigheid van 't
				Nederlandsche Volk verydeld werden? Meent men dat het onrecht in Indië
				Recht geworden is, omdat men in de Kamer zich heeft bezig gehouden
				met
Duitenplaatjes?
Vryen-Arbeid?
Consignatie?
Kadaster?
Agrarische
				Wet?
Hervorming van 't bestuur in de Preanger?
Zoolang men
				niet met oprechtheid den kanker die ons teistert, by den naam durft noemen, is
				er aan geen genezing te denken. Ik zou dus een leugenaar zyn, als ik verklaarde
			 	dat er iets verbeterd was. Wat de heer van Hoëvell aan het Duitsch
				Publiek heeft gelieven te vertellen, moge hyzelf verantwoorden. Is
				dit misschien de verbetering waarop hy doelt, dat hy Staatsraad
				geworden is? (1872)

* Ik kan me levendig voorstellen hoe de fransche
				verslaggever met zoo'n praatje van ‘overdryving’ is afgescheept.
				Dit is de gewone uitvlucht van menschen die, tot brutale ontkenning te
				beschroomd, niet genoeg eerlykheid bezitten om rondborstig toetestemmen.
				Datzelfde soort van volk heeft, blykens 'n paar der volgende regels, tegenover
				den vreemdeling nog gebluft op myn ‘genie’ en op de
				‘mooiheid’ van den Havelaar!
Ik heb nooit iets
				overdreven. Ik streef naar waarheid, en openbaar wat ik meen gevonden te
				hebben. Hieruit vloeit dan ook de onverbrekelyke harmonie voort, tusschen alles
				wat ik publiceer, en die ook by de behandeling der schynbaar meest
				uiteenloopende onderwerpen bewaard blyft. Voelt men niet, dat onwaarheid -
				overdryving is onwaarheid! - My m'n zoogenaamd talent kosten zou, dat
				alleen bestaat in een zeer zorgvuldig en vaak afmattend pogen om duidelyk
				voor testellen wat is, al geschiedt dit dan soms tot vervelens toe?
En
				ook zy die voor artistieke of aesthetische gronden niet vatbaar zyn, konden
				weten dat ik - naar myn beste weten altoos (18) - de
				waarheid zeg. Het getal dergenen die ik aantast, is legio. Zy allen
				hebben er belang by, mynen invloed te verlammen. En hoe zou dit beter kunnen
				geschieden - waarachtig, dat won de moeite van 't lasteren uit! - dan door my
				te overtuigen van leugen?
Dit nu is nooit geschied, en zelfs niet dan by
				uitzondering beproefd. Nooit is een door my als feit voorgestelde zaak
				onwaar gemaakt Wie anders meent, vertoone zich en spreke!
De
				‘Oud-officier van het Indische Leger’ die eenmaal in den N.
				Rotterdammer beweerd had, dat ik in m'n Nog-eens
				  Vrye-Arbeid op blz. 28, ten-onrechte van Twist
				beschuldigde, de infamie der werving voor 't Indisch Leger weder te hebben
				ingevoerd, zweeg en zwygt na m'n repliek, gelyk van Twist zelf, als 'n
				betrapte dief. De loyauteit had toch gevorderd, naar ik meen, dat die
				‘Oud-Officier’ na my openlyk eene onwaarheid te hebben ten-laste
				gelegd, vergiffenis had gevraagd voor z'n onbekookte beschuldiging, nadat ik my
				de moeite gaf aantetoonen dat hy zich vergiste.
Wat het werven van
				inlandsche soldaten aangaat, ik heb slechts een deel, en wel 'n zeer
				accessoir deel intetrekken van de tegen van Twist ingebrachte
				beschuldiging, namelyk: de hem al te goedig toegekende verlichtende
				omstandigheid van onkunde. Er blykt, juist uit het geschryf van den
				‘Oud-Officier’ dat de vrome Landvoogd wist dat de wyze van
				werving der inlandsche soldaten op Java ‘den toets der zedelykheid niet
				kon doorstaan.’ Dit zyn zyne woorden. In-weerwil daarvan heeft
				hyzelf die wyze van werving weder ingevoerd, en wel - zeer
				karakteristiek! - by geheim besluit, nadat hy in een publiek stuk
				met de deugdzaamdächtige afschaffing gepronkt had! Ik sommeer hem, dit te
				ontkennen.
Als 'n bydrage ter beoordeeling onzer Volksvertegenwoordiging,
				diene dat er noch in de Tweede-Kamer, noch in de Eerste, opheldering over dit
				onderwerp gevraagd is, waaruit men zou mogen besluiten dat die beide
				Collegiën - om met den braven van Twist te spreken - ‘den
				toets der zedelykheid niet kunnen doorstaan.’ (1872)

* Den dag voor de zitting van 't Congres, bracht
				de heer Rochussen my een bezoek, en by die gelegenheid werd er
				tusschen ons vastgesteld, welke punten we zouden behandelen. Ik zoude
				myne grieven van algemeenen aard aanroeren, waarby ik als punt van uitgang den
				Havelaar koos, en hy nam zich voor, een financiëel verslag
				te leveren, wat-i dan ook gedaan heeft. Er was dus geen kwestie van debat
				tusschen dien oud-Gouverneur-generaal, en my. Integendeel! Van alle
				hooggeplaatste personen, was de heer Rochussen de eenige, die
				inderdaad hart had voor de Havelaarszaak. Ware hy slechts een tiental jaren
				jonger geweest! Met tranen in de oogen heeft-i my meermalen gezegd:
				‘Och, als ik dat alles vroeger geweten had! Maar 'n
				gouverneur-generaal wordt altyd bedrogen!’ 
Dit is zeker, indien
				de Havelaars-geschiedenis onder hèm ware voorgevallen, in-plaats van
				onder den dorren ouwerwetschen styven van twist, die niets begreep dan
				wat-i gister en verleden week ook gezien had... waarlyk, er zou recht gedaan
				zyn, en de crisis die Indië dreigt, ware tydig afgewend!
De heer
				Rochussen had veel hart, en was inderdaad liberaal. Zelfs in
				z'n fouten lag soms iets beminnelyks, en menschelyk waren ze altyd. Dit
				is zeker meer, dan men zou mogen zeggen van den vromen van Twist, die
				heel in 't geheim, dezelfde zielverkoopery tot stelsel verhief, welke hy
				in 't openbaar ‘als strydig met de zedelykheid’ had
				afgeschaft. Toch is die man een steunpilaar van 't liberalismus, en de heer
				Rochussen moet voor 'n achterlyke behouder doorgaan! Waarlyk, dat
			 	party-geknoei maakt de lieden idioot! (1872)

* Ik had voorgesteld de ‘Koloniale’
				vraagpunten liever in de sectiën dan op de Algemeene Vergadering te
				behandelen. Ik had namelyk debat gewenscht, en geen
				redevoeringen. Maar dit was door Hollandschen invloed tegengewerkt.
				Bovendien, de enorme zaal in het Koninklyk Paleis te Amsterdam, vorderde een
				buitengewone inspanning om zich te doen verstaan. Tot overmaat van ongeluk was
				de tribune in het midden der lange zyde geplaatst. Men moest schreeuwen. De
				vreemdelingen klaagden er ook over. (1872)

† Sommigen beweren dat er tegenstrydigheid
				is, tusschen myn partytrekken voor het Kultuurstelsel, en het verwyt dat men de
				Staathuishoudkunde heeft uitgesloten van allen invloed op 't beheer van
				Insulinde. De Vry-arbeiders toch schermen met argumenten die aan de leer der
				Staats-économie ontleend... schynen. Welnu, het is juist op-grond van
				die wetenschap, dat ik den Vryen-Arbeid bestryd. Myne staathuishoudkundige
				begrippen schryven voor, te-rade te gaan met werkelyke gegevens, en
				daartoe behooren in dit geval hoofdzakelyk: 10 de aard des
				Volks. 20 De eigenaardigheid van 't Nederlandsch gezag in
				Indië. De Staathuishoudkundige die by 't beoordeelen van Indische
				zaken, deze beide factoren uit het oog verliest, mag waarlyk wel zwygen van z'n
				wetenschap. Gelukkig dat die wetenschap niet aansprakelyk is voor de
				fouten harer beoefenaars.
Al weder neem ik er acte van, dat m'n beide
				brochures over Vryen-arbeid niet zyn weerlegd. In een ingezonden stuk
				in de N.R. Cour. werd ik door een anoniemen Vry-arbeider zwartgemaakt. Dit was
				alles. (1872)

* De nederlandsche bezittingen in Indie zyn zeer
				uitgestrekt, en worden bewoond door een groot aantal volkeren die in zeden,
				taal, godsdienst en traditie, zeer veel van elkander verschillen. Uit een
				ethnologisch oogpunt, zyn de hoofdplaatsen van Java het minst belangryk, omdat
				het Europeesch element de eigenaardigheid van het indiïsmus, zoover men
				daarmee in aanraking kwam, geheel verdrongen heeft. De daar wonende Nederlander
				wordt dan ook overal elders als een ‘baar’ beschouwd, d.i. als een
				nieuweling of onwetende. Toch zyn het juist dezulken die - met fortuin! - in
				Nederland teruggekeerd, door de Natie worden aangenomen als voorlichters over
				indische toestanden.
Ik beweer hierom niet, dat allen die meer van Indie
				waarnamen, dan Batavia, Samarang of Soerabaia - den winkel of bureauman te zien
				geeft - vooral niet toeristen of kapellen-vangers - beter op de hoogte zyn. Tot
				bevoegdheid om te oordeelen, zyn àndere gegevens noodig. Het is met de
				waardeering onzer indische specialiteiten treurig gesteld. De meeste personen
				die thans als vraagbaak gebruikt, en zelfs aan het hoofd gesteld worden, zyn
				specialiteiten van onkunde, om nu niet te spreken van nog onteerender motieven
				ter wraking hunner autoriteit.
Wat positieve kennis van Indië
				aangaat, en afgezien van alle politische bevoegdheid, bezitten wy in
				Nederland een man die meer beduidt den alle specialiteiten te-zamen.
				Prof. Veth heeft dien-aangaande in zekeren zin de taak vervuld, die ik
				op blz. 124 myner Duizend-en-eenige Hoofdstukken, den
				fabriekheer aanwys. Met eerbiedwaardige vlyt wist hy zich meester te maken van
				de bouwstoffen die hem door de ambachtslieden van 't specialismus geleverd zyn.
				Hy gaat dus in wetenschap ieder hunner - my ook! - ver,
				zéér ver te-boven. Wie niet verbaasd staat over de kennis van
				Prof. 
				Veth, heeft geen verstand van
				kennis.
Dat deze geleerde, in-weerwil daarvan, een voorstander is van
				Vryen-Arbeid - d.i. van de vergunning aan alle fortuinzoekers, om den
				Javaan tot arbeid te dwingen door bemiddeling der kleinere hoofden - is eene
				fout op het gebied van politiek en staathuishoudkunde, die wellicht kan
				verklaard worden uit oorzaken als ik aanroerde op blz. 61 volgg. der genoemde
				brochure over ‘Specialiteiten.’ 
Men ziet hoe volmondig ik den
				heer Veth de eer geef die hem, naar myn inzien, als geleerde toekomt.
				Toch recuseer ik ten stelligste zyne bevoegdheid om 't vraagstuk over
				Vryen-arbeid te beoordeelen. Ambachtslieden kunnen onmogelyk het geheel
				overzien, maar de fabriekheer, hoe hoog ook staande in algemeen overzicht,
				schiet soms te-kort in handigheid, als hy den Arbeider 't gereedschap uit de
				hand neemt. De kwestie over Vryen-Arbeid is ten-deele eene zaak van praktyk,
				schoon ik blyf volhouden dat zy ook zuiver theoretisch kan behandeld en tot
				staat van wyzen gebracht worden... gelyk alle kwestiën. (500) Juist omdat prof. Veth zoo doorkneed is in
				indische toestanden, neem ik aan, hem te bekeeren, mits hy de goedheid hebbe
				myne vertoogen eenigszins waardiger te beantwoorden, dan... zekere
				correspondeerende recensenten in de N. Rott. Courant gewoon zijn, die dan ook
				daardoor bewys gaven dat zy de zaak zelf niet aandurfden.
Op de bevoegdheid
				tot het beoordeelen van indische zaken, hoop ik weldra uitvoerig terug te
				komen. Me dunkt dat ons arm landje nu lang genoeg gefopt werd door de
				specialiteiten uit de gesupprimeerde Duizend hoofdstukken, q.v.
				waarvan thans een pracht-exemplaar voor de tweede keer aan 't hoofd van
				Koloniën staat. (1872)

* Lees panguérang

* Lees: panguérang

* Lees: panguérang

† Lees:Menado

* De laaghartigheid waarmee men op dit
				oogenblik twist zoekt met het Ryk van Atjin, is nog erger. Ik zal
				daarop terugkomen in-verband met hetgeen hierover door myn vriend 
				Roorda reeds geschreven is.
				(Sneeker Courant, 24 Februari) Gedurende de onderhandelingen over den afstand
				der Kust van Guinea aan de Engelschen, hadden hy en ik ingezien dat onze
				regeering zich gereed maakte tot den roof van 't land, dat in den worstelstryd
				met Spanje, het eerst ons erkende als onafhankelyke staat.
Zeer veel
				scherpzinnigheid hadden we hiertoe niet noodig. De minister 
				van Bosse, een politicus van 't eerste
				water, schaamde zich niet het opzet openlyk te verkondigen. Hy scheen te weten
				dat-i zich niet te geneeren had voor Nederlandsch rechtsgevoel.
Eerstdaags
				zullen de dominees belast worden met de uitnoodiging aan ‘Neerlands
				God’ om medeplichtig te zyn aan die schelmery. Hy is er niet te goed
				toe.
Over dien voorgenomen roof van 't Ryk van Atjin, schryf ik
				heden (19 September) een brief aan den koning. Dat stuk zal by den uitgever
				dezer Ideen te verkrygen zyn. Men zal daaruit kunnen zien, dat
				Spiridio's ‘Kamerspeech’ in de Vorstenschool: 
				‘een speech vol lamme laffe lompe leugens’
				   geen charge is, maar allertreurigste waarheid!
				(1872).

† Lees: Alfour

* Onze koloniale staatkunde. Een beroep
				  op het Nederlandsche volk. 's Gravenhage, by Martinus
				Nyhoff.

