
  
    
      
        Jeruzalem verlost. Deel 1
        Torquato Tasso
        J.J.L. ten Kate
      
      
        
          Dit bestand biedt, behoudens een aantal hierna te noemen ingrepen, een diplomatische weergave van een onbekende druk van Jeruzalem verlost. Deel 1 van Torquato Tasso, in een vertaling van J.J.L. ten Kate uit 1856. De eerste druk dateert uit 1852. Het complete werk bestaat uit twee delen.
        
        
          
              p. 1: de kop ‘Voorzang’ is tussen vierkante haken toegevoegd.
          
        
      
      
      
        tass001jeru03_01
        DBNL-TEI 1
        
          2019 dbnl
        
      
      
        scans
      
      
        
          
          eigen exemplaar dbnl
        
        Torquato Tasso, Jeruzalem verlost. Deel 1 (vert. J.J.L. ten Kate). Kruseman, Haarlem 1856 (onbekende druk)
        
      
    
    
      
        Wijze van coderen: standaard
        
      
    
    
      
        Nederlands
      
    
    
      
        Jeruzalem verlost. Deel 1
        Torquato Tasso
        J.J.L. ten Kate
        
        
        
          
          
          
        
      
      
      
      
        
      
      
        
        
      
      
      
      
    
    
      
        Jeruzalem verlost. Deel 1
        Torquato Tasso
        J.J.L. ten Kate
        
        
        
          
          
          
        
      
      
      
      
        
      
      
        
        
      
      
      
      
    
    
      
        2019-11-01
        
          KE
        
        colofon toegevoegd
      
    
  
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Torquato Tasso, Jeruzalem verlost. Deel 1 (vert. J.J.L. ten Kate). Kruseman, Haarlem 1856 (onbekende druk)
 
Zie: https://www.dbnl.org/tekst/tass001jeru03_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

JERUZALEM VERLOST.

{==II==} {>>pagina-aanduiding<<}





{==t.o. II==} {>>pagina-aanduiding<<}
    

{==t.o. III==} {>>pagina-aanduiding<<}


{== afbeelding 
	
TORQUATO TASSO.


Uitgave A.C. Kruseman.
==} {>>afbeelding<<}
    



{==III==} {>>pagina-aanduiding<<}

JERUZALEM VERLOST.

HELDENDICHT IN TWINTIG ZANGEN,

van

TORQUATO TASSO.

door

JAN JAKOB LODEWIJK TEN KATE.

HAARLEM,
A.C. KRUSEMAN.
1856.

{==IV==} {>>pagina-aanduiding<<}


{==V==} {>>pagina-aanduiding<<}

JERUZALEM VERLOST.
HELDENDICHT
VAN
TORQUATO TASSO.
DOOR
JAN JAKOB LODEWIJK TEN KATE.
EERSTE DEEL.
HAARLEM,
A.C. KRUSEMAN.
1856.

{==VI==} {>>pagina-aanduiding<<}

GEDRUKT BIJ A.C. KRUSEMAN.


{==VII==} {>>pagina-aanduiding<<}

AAN ZIJNE MAJESTEIT


WILLEM III,


koning der nederlanden,


prins van oranje-nassau,


groot-hertog van luxemburg,


enz. enz. enz.

{==VIII==} {>>pagina-aanduiding<<}



{==1==} {>>pagina-aanduiding<<}

[Voorzang]
    
1.


Wien wil mijn hart de hulde doen ontfangen 
Van 't Lied, bekroond met zooveel lauwerblaân, 
Één van die vijf verkoren Heldenzangen 
Uit later' tijd, die met geen tijd vergaan, 
Die de eeuwen nog doen luistren met verlangen, 
Zelfs waar úw naklank ruischt, Meöonsche Zwaan! 
Wat Koning neemt, van geestdriftgloed aan 't branden, 
Het Lied eens Dichtrenkonings uit mijn handen? 





{==2==} {>>pagina-aanduiding<<}

2.


Wel kan mijn Noordsche harp, die ruwer klinkt, 
De stem niet dier Toskaansche luit hergeven, 
Wanneer ze in 't myrthenbosch, waar 't maanlicht blinkt, 
In klanken kweelt, uit malsch fluweel geweven: 
Maar als de toongalm stijgt, het staal rinkinkt, 
De heuvlen Sions in den krijgsstorm beven, 
Dan streeft geen taal Oud-Hollands taal ter zij': 
Dan zingt zij met des donders melody! 




3.


Mijn Koning! U de weêrgalm van die snaren, 
Die zingen van den glorievollen strijd 
En dien doorluchten gids der heldenscharen, 
Die 't heilig graf des Heeren heeft bevrijd! 

{==3==} {>>pagina-aanduiding<<}

Uw ziel heeft sympathie voor krijgsgevaren: 
Gij ook hebt U een heilgen kamp gewijd, 
Den kamp voor Recht en Waarheid, wier banieren, 
Door God verëend, eens heerlijk zegevieren! 




4.


Gij ook, Gij kweekt in 't fier Oranjehart 
De deugden aan, die Tassoos Held verrukten: 
Gij hebt der elementen krijg getart, 
Toen U de waatren-zelf den lauwer plukten. 
Wee, die Uw God, Uw Volk, Uw Scepter sart! 
Gij zijt dier Nassaus een, die nimmer bukten; 
Uw staf verbergt een zwaard van dubble sneê: 
Één wenk van God, en - 't bliksemt uit de scheê! 





{==4==} {>>pagina-aanduiding<<}

5.


Maar schenk' de Heer, uit Vaderlijk meêdoogen, 
Ons lang d'Olijf in schaduw van Uw Throon! 
Moge Eendracht steeds de macht Uws Rijks verhoogen, 
Zij Hollands bloei de parel Uwer Kroon! 
Waak! handhaaf! als Uw Voorzaat, onbewogen! 
's Volks liefde blijft der Vorsten heerlijkst loon: 
's Volks dankbre traan zegt meer dan Heldenzangen - 
Heil, Koning! heil! dat loon hebt Gij ontfangen! 


Middelburg,
30 November, 1855.
J.J.L. TEN KATE.




{==5==} {>>pagina-aanduiding<<}

Eerste zang.


{==6==} {>>pagina-aanduiding<<}

Korte inhoud.

Godfried van Buljon wordt door den Aartsengel Gabriël bezocht; door de Christen-Vorsten tot legerhoofd uitgeroepen; houdt grooten wapenschouw; en trekt met zijn heirmacht op naar Jeruzalem.



{==7==} {>>pagina-aanduiding<<}

Jeruzalem verlost.


Eerste zang.

1.


Ik zing den Held, die, onder 's hemels zegen, 
Het heilig graf van Christus heeft bevrijd: 
Veel wrocht zijn geest, en veel zijn heldendegen, 
Veel leed hij in den glorievollen strijd. 
Grimde Aziën met Libyën hem tegen, 
Barstte ook de Hel om zijnentwil van spijt, 
God was zijn hulp, die bij de heilbanieren 
't Hereenigd heir in 't eind deed zegevieren. 



2.


O Muze! Gij, die naar geen kransen vraagt, 
Zoo broos als die van Pindus' lauwerblaâren, 
Maar starrenglans op 't blinkend voorhoofd draagt, 
In 't zalig koor der Serafijnenscharen! 
Doorblake uw gloed de zangdrift die mij jaagt! 
Beziel mijn lied! en blijf me uw gunst bewaren, 
Als soms mijn hand de strenge waarheid hult 
In andren tooi dan uwe oprechtheid duldt! 





{==8==} {>>pagina-aanduiding<<}

3.


Gij weet toch wel, dat in de bloeiendste oorden 
Des Helikons de waereld samenvloeit, 
En dat, gekleed in zoete vaersakkoorden, 
De waarheid ook den stugste lokt en boeit. 
Zóó worden ook des bekers wrange boorden 
Den kranken knaap met honigzeem besproeid: 
Hij drinkt, misleid, de bittre balsemteugen, 
En mag zich straks in nieuwen bloei verheugen. 




4.


Alfonzo! Gij, mijn Redder! die d' orkaan 
Mijns tegenspoeds grootmoedig hielpt bedaren, 
Die mij bij tijds de haven in deedt gaan, 
Schipbreukling op de slingerende baren: 
Neem Gij mijn Lied met helder voorhoofd aan! 
'k Bestemde 't U te midden der gevaren. 
Wie weet, of daar geen profecy in klinkt 
Der Heldenlier die eens uw glorie zingt! 




5.


Als ooit Gods gunst den vrede zal herstellen, 
En 't Christenvolk, op 't schel trompetgeluid, 
Den klepper spoort, het blanke zeil doet zwellen, 
En 't Oosten dwingt te scheiden van zijn buit: 
Dan moge úw hand den Veldheerstaf omknellen, 
Dan waaie úw vlag de fiere vloot vooruit! 
Aanvaard dan 't lied, dat ik uw toekomst wijde, 
Gij Godfrieds Beeld! en - wapen u ten strijde! 




6.


Reeds had de zon haar zesden loop volbracht, 
Sints de aankomst van der Christnen duizendtallen: 
Nicea boog voor onweêrstaanbre kracht, 
Antiochiën was door list gevallen, 
Verdedigd en behouden, als de macht 
Des Perziaans een ring sloeg om heur wallen; 
Tortoze zwichtte: - en 't ongeduldig heir 
Zag werkloos uit naar lentes wederkeer. 





{==9==} {>>pagina-aanduiding<<}

7.


De regentijd, die 't verder triomfeeren 
Vertragen deed, was bijna weggevloôn, 
Toen, uit den schoot der ongeziene sfeeren, 
De Vader-zelf ter neêr zag van zijn Throon, 
- Zóó verre van des hemels starrenheiren 
Als dezen van het schaduwdal der doôn: - 
En met één blik, in de eigene sekonde, 
Deze aarde en al 't geschapene doorgrondde. 




8.


Hij overschouwt heel Syrië, en doorvorscht 
Het hart van hen die 't Christenleger leiden, 
Met oogen, die in 't heiligdom der borst 
De roersels aller daden onderscheiden. 
Hij ziet hoe Godfried van verlangen dorst 
Om Salems erf te ontworstlen aan den Heiden; 
En, van geloof en ijvervuur doorblaakt, 
Naar heerschappij noch boozen Mammon haakt. 




9.


Hij ziet hoe Boudewijn de vingren joken 
Naar oppermacht en 's waerelds blinkend slijk: 
Hoe Tankred, in verdwaasde min ontstoken, 
Het daglicht vloekt, zijn eigen schim gelijk. 
Hij ziet hoe Bohemont onafgebroken 
De zuilen van zijn Antiochiesch rijk 
Al hooger optrekt op de vastigheden 
Van Orde en Wet en Kunst en Christenzeden, 




10.


Maar zóó geheel zich aan dien arbeid wijdt, 
Dat hij vergeet naar eedler doel te streven. 
Hij ziet hoe Reinout hunkert naar den strijd, 
De ruste moê van 't droomend plantenleven: 
Hoe hij geen vorst zijn goud of kroon benijdt, 
Door heete zucht naar bloedige eer gedreven: 
Hij ziet de vlam, die hem van 't voorhoofd straalt, 
Als Welf den roem der heldeneeuw verhaalt. 





{==10==} {>>pagina-aanduiding<<}

11.


Naauw las de Heer dus aller zielsgedachten, 
Of zie! daar wenkt zijn koninklijke hand 
Uit de Engelen, die voor zijn drempel wachten, 
Den tweede in macht en majesteit en stand: 
't Is Gabriël, sints duizende geslachten 
Der vroome schaar een trouwe Heilgezant. 
Hij brengt haar Gods besluiten, en verzamelt 
Op gouden schaal de beden die zij stamelt. 




12.


Dus spreekt de Heer: ‘Zoek ijlings Godefried! 
Vraag in Mijn naam: Waartoe dat laf vertragen? 
Waarom herrijst de smeulende oorlog niet? 
Moet Salem van haar boeien niet ontslagen? 
Zijn Raad vergaâre! en wie hij weiflen ziet, 
Worde aangevuurd! Hij zal den heirstaf dragen: 
Ik koos hem uit. Men volge Mijn bevel, 
En eere een Krijgshoofd in den Krijgsgezel!’ - 




13.


God spreekt. En zie! naauw is zijn last gegeven, 
Of Gabriël staat tot zijn dienst gereed. 
Een menschenvorm, uit dunne lucht geweven, 
Omringt den geest, die van geen sterven weet: 
Toch speelt een gloed van 't zalig hemelleven 
De plooien door van 't aangenomen kleed. 
Hij bloost in 't waas der prilste jonglingsjaren, 
En stralend licht omkranst zijn blonde hairen. 




14.


Zijn schoudren siert een machtig vleuglenpaar, 
Zoo wit als sneeuw, gezoomd met gouden pluimen: 
Hij slaat het breed en blinkend uit elkaâr, 
En vliegt daarheen door alle sterrenruimen, 
Klieft wind en wolk gelijk een adelaar, 
Tot de Aarde blaauwt, haar oceanen schuimen, 
De Libanon uit d' ijlen nevel daagt, 
En hij een wijl den vleugelslag vertraagt. 





{==11==} {>>pagina-aanduiding<<}

15.


Nu scheemren hem Tortozaas velden tegen: 
Dáárheen! dáárheen, met onweêrhouden spoed! 
Half is de zon ten golven uitgestegen, 
Half is haar schijf verborgen in den vloed. 
Reeds heeft Buljon den God van allen zegen 
Naar vroom gebruik met de uchtendbeê begroet, 
Als, met de zon, maar rijker nog in luister, 
De Aartsengel Gods hem toestraalt uit het duister. 




16.


Hij spreekt: ‘Buljon! het gunstig jaargetij', 
't Saizoen des krijgs, is eindelijk verschenen! 
Wat mart gij dan met heel uw heldenrij? 
Moet Salem steeds in ketens blijven weenen? 
Beleg den Raad! en, Gunstling Gods, zoek gij 
De weifelaars tot d' arbeid te vereenen! 
Gij zijt bestemd tot Leidsman van dit heir: 
God wenkt, en elk buigt willig voor U neêr. 




17.


'k Ben Throonheraut van 's Heeren Alvermogen: 
'k Verkondig U wat Hij mij zelf gebood. 
O blijde maar'! hoe zal ze uw moed verhoogen, 
Gij zegepraalt: God is uw bondgenoot!’ - 
Hij zwijgt; en is ten hemel ingevlogen, 
Waar 't zilver smelt in 't klare morgenrood: 
Verbaasd, en door den lichtglans blind geschenen. 
Blijft Godfried staan, en staroogt voor zich henen. 




18.


De ontroering wijkt. Wat wondervolle last! 
Wat Afgezant! Wat Zender! Welk een eere! 
Zijn hart ontvlamt, en zijn besluit staat vast: 
Den krijg hervat! Gods glorie triomfeere! 
En heeft hem ook de hooge gunst verrast, 
Geen roemzucht smet zijn liefde tot den Heere: 
Gods wil ontsteekt zijn wil, gelijk de gloed 
Der outervlam de vonk ontspringen doet. 





{==12==} {>>pagina-aanduiding<<}

19.


Hij roept terstond zoovelen met hem streden 
Uit d' ommering op 't eigen punt bijéén, 
Geeft wijzen raad, plengt vurige gebeden, 
Zendt brief op brief en bode op bode heen. 
Al wat een hart verteedren kan en kneeden, 
Den moed herroept waar hij gestorven scheen, 
Hij voert het aan, zoo vurig, zoo welsprekend, 
Dat wie hem hoort Gods zaak de zijne rekent. 




20.


De drom groeit aan met elken dageraad: 
Slechts Bohemont laat vruchteloos zich wachten. 
De heldenstoet doorwoelt Tortoze, of slaat 
Zijn tenten neêr op 't bolwerk harer grachten. 
Daar klinkt het sein! Een plechtige Senaat 
Vergadert zich uit al die legermachten: 
En Godfried, in hun midden opgestaan 
Met fieren blik, vangt dus, welluidend, aan: 




21.


‘Gij Strijdren Gods! Gij uitverkoren scharen! 
Die inrukt op de razernij der hel: 
Wie God behield in 't barnen der gevaren, 
Ter zee, te land, in 't bloedig oorlogsspel, 
Zóó, dat gij reeds in weinig levensjaren 
De kniën boogt van menigen rebel, 
En overal in de overwonnen rijken, 
In Christus' naam, de Kruisbanier doet prijken! 




22.


Voorwaar, voorwaar! gij hebt uw heldenhart 
Niet losgescheurd van onvergeetbre panden, 
De grimmigheid der golven niet getart, 
Geen krijg gezocht aan afgelegen stranden, 
Opdat u hier een ijdle roem gewerd', 
Bij 't wuft bezit van deez' barbaarsche landen: 
Dit loon, dat ook de onedelste vergaârt, 
Is 't kostbaar bloed, dat gij vergoot, niet waard! 





{==13==} {>>pagina-aanduiding<<}

23.


Neen! hooger roeping woog ons op 't geweten: 
De Godsstad moest met heerlijkheid gekroond, 
Het Christenvolk ontslagen van een keten, 
Die hen te lang als slaven heeft gehoond! 
Een Koninkrijk zou Palestina heeten, 
Een Tempel, waar de Godsvrucht veilig woont; 
En niets zou meer den vroomen pelgrim weeren, 
Te aanbidden op het heilig graf des Heeren. 




24.


Veel arbeids en gevaren zijn doorstaan: 
Op 't pad der eere is schaars een bloem ontloken; 
Voor 't groote doel, o schande! is niets gedaan, 
't Zij 't leger toeve, of 't kamp worde opgebroken. 
Wat baat het, of, op 't wappren van haar vaan, 
Europaas macht heel Aziën doet rooken, 
Als de oorlogsploeg, die door de voren gaat, 
Geen rijken, maar ruïnen achterlaat? 




25.


Hij bouwt op zand, die heerschappij wil bouwen 
Op menschenkracht en waereldsche ijdelheid, 
In vreemde lucht, waar 't kuddeken getrouwen 
In d' overvloed der Heidnen is verspreid! 
Hij seint - maar hoe kan 't Westen hem aanschouwen? 
Zijn goede trouw wordt door den Griek misleid: 
Op eens, daar schokt zijn waereld uit haar naven, 
En de arme dwaas wordt onder 't puin begraven! 




26.


Turk, Perziaan, en Antiocher zonk: 
Driedubble krans vol glorierijke stralen! 
Maar ze is uit Hem, die, waar zijn donder klonk, 
Ons wondervol de zege deed behalen. 
Misbruiken wij de gaven, die Hij schonk, 
In laffe rust en ongehoorzaam dralen, 
Dan wijkt weldra der Legerscharen God, 
En maakt onze eer den Heidenen ten spot! 





{==14==} {>>pagina-aanduiding<<}

27.


Ach, niet alzoo den Hemel aangeschonnen! 
Gods kracht is groot: geen onzer smade ze ooit! 
Het goede werk, zoo heerlijk schoon begonnen, 
Worde evenzoo ten einde toe voltooid! 
De toegang aller wegen is herwonnen, 
De lente heeft het stramme bloed ontdooid: 
Waarom de Stad, het doelwit der viktorie, 
Niet aangetast? Wat kortwiekt onze glorie? 




28.


'k Bezweer het U, doorluchtig Heldental, 
Bij de Englen Gods, wier beuklaars ons bedekken, 
Bij 't Nageslacht, dat eens ons richten zal, 
De tijd is rijp om ijlings op te trekken! 
De kans staat schoon - maar 't uitstel voert ten val. 
Ontwaakt! ontwaakt! eer u de schrik zal wekken, 
Wanneer weldra, met uitgetogen zwaard, 
Egypten zich naast Palestina schaart!’ - 




29.


Hij zwijgt. Een zacht gemompel doet zich hooren; 
En Peter rijst, de heilige Eremiet: 
Hem was een plaats in d' achtbren Raad beschoren, 
Als die het eerst tot dezen Kruistocht ried: 
‘Dat klinke als een orakel in uwe ooren! 
Buljon sprak waar: de laatste twijfel vliedt, 
De juistheid van zijn roepstem is gebleken; 
Vergunt mij nog dit enkel woord te spreken: 




30.


Bedenk ik wel de tweedracht en den smaad, 
Die ge, als om strijd, gesticht hebt en gedragen, 
Uw onwil en verdeeldheid in den Raad, 
Die 't hart verkoelde en d' arbeid deed vertragen, 
'k Behoef dan naar 't beginsel van dien haat, 
Die wanorde en miskenning, niet te vragen: 
Zij wortelt in 't verbrokklen van 't gezag, 
Dat ieder voert en - elk verwerpen mag! 





{==15==} {>>pagina-aanduiding<<}

31.


Één enkle moet de heerschappij bekleeden, 
Die loont en straft, gevierd wordt en geloofd, 
Die 't werk verdeelt en rang en waardigheden: 
Zoo niet, de Staat is van zijn kracht beroofd! 
Welaan dan! sluit uw Broederlijke Leden 
Ten Lichaam saam', en kiest u zelf een Hoofd! 
Één onder U ontfange, als aller Koning, 
Zijn herdersstaf, zijn vrijmacht en zijn krooning!’ - 




32.


De grijzaard zweeg. Maar wie kan U weêrstaan, 
O Heilge Geest, als ge op uw duivenveedren 
Ons tegenwaait? - Gij bliest den Kluiznaar aan, 
Gij deedt zijn woord den Riddren 't hart verteedren. 
Macht, Vrijheid, Eer, elke' aangeboren waan, 
Verloochnen ze, in vrijwillig zelfverneedren; 
En Welf en Willem - de Oudsten - roepen luid 
En allereerst Buljon als Koning uit. 




33.


't Roept alles meê: ‘Dat onze Koning leve! 
Dat Hij ons rade, en vóórlichte, en regeer'! 
Dat Hij de wet den wingewesten geve! 
Den krijg verklare, aan wien ook, en wanneer! 
Wee, wie voortaan zijn meerderheid weêrstreve! 
Geen onzer nu is zijns gelijke meer!’ - 
Besloten is 't. De Faam, met duizend monden, 
Vliegt uit om de aard de heilmaar te verkonden. 




34.


En 't gantsche heir herhaalt de jubelklank, 
Eer nog Buljon het kamp is ingetreden: 
Hij komt, in 't oog een heilge vreugdesprank, 
Met kalm gelaat en statelijke schreden; 
En brengt alom zijn onweêrhouden dank 
Voor zooveel hulde en duurgezworen eeden, 
En dagvaart hen bij 't eerste morgengraauw 
In 't naaste veld ten grooten wapenschouw. 





{==16==} {>>pagina-aanduiding<<}

35.


Pas groet de zon de nederige dalen 
Met schooner licht dan ze immer heeft vergaârd, 
Of 't gantsche heir, weêrspieglende in haar stralen, 
Staat moedig bij zijn vendelen geschaard. 
Hoe wenscht elks hart den bijval te behalen 
Des vroomen Helds, die van den heuvel staart, 
En roerloos al die bonte legioenen 
Voorbij laat gaan, op 't schettren der klaroenen. 




36.


Herinnring, gij die 's levens balsem zijt, 
Verledens wichlaresse! breng me uw gaven! 
Scheur met uw staf den sluier van den tijd, 
Dat ik den roem vereeuwige dier braven! 
Noem ze allen op, den langen nacht ten spijt, 
Die in zijn schoot hun starren heeft begraven! 
Ontsluit me uw schat, en schenk mijn cithertoon 
Om hunnentwil de onsterflijkheid tot loon! 




37.


De spits bestaat uit Fransche heldentallen, 
In vroeger dag door Hugoos arm bestierd; 
Uit Isle-de-France verzaamden zij zich allen: 
Schoon Land, dat van vier stroomen wordt doorzwierd! 
Na Hugoos dood, te spoedig hun ontvallen, 
Volgt hun banier, met leliën versierd, 
Klotarius, een Vorst van hoogen moede, 
Doorluchten geest en koninklijken bloede. 




38.


't Zijn duizend man, in ijzren wapendosch 
Geharnast, en den stormhoed om de slapen. 
Hen volgt terstond, op vlammenbrieschend ros, 
Een duizendtal, van eigen leest en wapen. 
Robert gebiedt dien zwaren legertros 
Normandiërs, voor zijn bewind geschapen. 
En achter hem, in grijze stofkolom, 
Gaan Ademar en Willem met hun drom. 





{==17==} {>>pagina-aanduiding<<}

39.


Stond eens dit paar in 't miskleed bij de altaren, 
Het veldgeschrei verving hun tempellied; 
De helm bedekt hun ongeschoren hairen, 
En 't doodlijk staal schaamt zich hun vingren niet. 
Vier honderd man bracht Willem tot de scharen: 
De keurbloem van Oranjes rijksgebied. 
Gelijk getal bereiken de andren helden, 
Uit Puy vergaard, die Ademar verzelden. 




40.


't Is Boudewijn, die aanrukt met zijn stoet, 
Vermeerderd met zijns broeder Bolonezen, 
Als Godfried, om zijn vroomen heldenmoed, 
Tot aller Hoofden Hoofd werd uitgelezen. 
Hem volgt de Graaf van Chartres op den voet, 
Om strijd op 't Veld en in den Raad geprezen. 
Vier honderd zware ruiters telt zijn heir: 
Maar Boudewijn gebiedt er driemaal meer. 




41.


In 't naaste veld vereenigt Welf zijn vanen, 
Hij, groot door 't lot, maar grooter door waardij! 
Groende Estees stam, spijt eeuwen van orkanen, 
Hij, jongste loot, zet nieuwen glans hem bij, 
En hoogt meteen den luister der Germanen, 
Wier vorsten hem ontfingen in hun rij. 
Karinthië is tot erfdeel hem gegeven, 
Bij 't oud gebied van Rhetiërs en Zweven. 




42.


Met roemrijk zwaard heeft hij zijn moeders goed 
Steeds uitgebreid tot altijd wijder palen. 
Zijn bende rukt den doodschrik te gemoet, 
Waar ze aan de spits zijn arendsoog ziet stralen: 
Maar 's winters lokt de warme haardsteêgloed 
Hen dicht bij één, op 't klinken der pokalen. 
Vijf duizenden omringden eens den Held: 
Twee derden zijn door 't Perziesch staal geveld. 





{==18==} {>>pagina-aanduiding<<}

43.


Daar naadren ze ook, Civilis' blonde zonen, 
Wier blank gelaat van gulle oprechtheid bloeit, 
Die Rhijn en Maas met weeldrige akkers kroonen, 
Waar 't koren geelt en 't grazend rundvee loeit. 
Ze ontwoekren 't erf, waar ze achter dijken wonen, 
Aan d' oceaan, wiens branding hen besproeit: 
Aan d' oceaan, die, als zijn teugels braken, 
Hun steden zou verzwelgen in zijn kaken. 




44.


Een duizendtal bracht Neêrland bij elkaâr, 
Bereid heel de Aard met Robert te braveeren. 
Maar grooter nog is Englands legerschaar: 
't Zijn schuttren, die den taaien boog hanteeren, 
En, opgewiegd in alle krijgsgevaar, 
Huns Konings Zoon als Opperheirvoogd eeren. 
De grimmige Ieren, die hun makkers zijn, 
Verlieten 't woud, nabij de Poolwoestijn. 




45.


En Tankred volgt. Wat adel in zijn trekken! 
Slechts Reinouts oog heeft meerder fierheid in. 
Wat leest, geschikt om eerbied te verwekken! 
Wat teeder hart! wat hooge heldenzin! 
Ach, kan één smet dit heerlijk beeld bevlekken, 
De dwaasheid is 't van een vergeefsche min, 
Die, uit één blik, in 't krijgsrumoer geboren, 
Met smart gevoed, zijn zielrust dreigt te storen! 




46.


Toen 't laatst de Pers - zoo gaat de mare in 't rond - 
Bezweken was voor 't zwaard van Frankrijks braven, 
En Tankred, tot de neigende avondstond, 
Zijn snuivend ros de vluchters na deed draven, 
Zocht hij in 't eind, of hij geen plekjen vond, 
Waar 't bonzend hart zijn heete dorst kon laven, 
En wierp hij zich in 't lommrig oevergras 
Ter neder, bij een frisschen waterplasch. 





{==19==} {>>pagina-aanduiding<<}

47.


Daar staat op eens een Jonkvrouw voor zijn oogen: 
Een Perziane, in 't rammlend staal gekleed, 
Die, 't fier gelaat met blosjens overtogen, 
Vermoeid als hij, de bronwel nadertreedt. 
Hij ziet haar aan.... en, wonderbaar bewogen, 
Krimpt hij in één van heftig minneleed, 
Dat, op één wenk volwassen, hem betoovert, 
't Verstand bedwelmt, ontwapent en verovert. 




48.


Zij sluit den helm, en zwaait haar oorlogskling, 
Als plotsling hem de zijnen bijstand bieden. 
De fiere ontslaat haar overwonneling, 
Gedwongen om voor de overmacht te vlieden. 
Toch blijft haar beeld in zijn herinnering, 
En doet een vlam in al zijn aadren zieden: 
Haar englenblik, haar Amazonenleest, 
Het gantsch tooneel, speelt altijd voor zijn geest. 




49.


Wie ooit, als hij, de macht der liefde kende, 
Leest uit zijn blik wat felle pijl hem trof; 
Zijn boezem zwoegt van hopeloze ellende, 
Zijn kleur verschiet, zijn peinzend oog wordt dof. 
Acht honderd kloeke ruiters telt zijn bende, 
Verkozen in Kampanjes bloemenhof, 
Of aan den voet der groene heuvelklingen, 
Die de oevers der Toskaansche zee omringen. 




50.


Nu rukken, ziet! twee honderd Grieken aan, 
Maar zonder helm en prangend borstgesmijde. 
De boog danst op hun schoudren onder 't gaan, 
Het kromme zwaard hangt vonklende aan hun zijde; 
Hun rossen zijn snelvoetig als de orkaan, 
Welras gevoed, en onvermoeid ten strijde: 
Dit Volk valt uit, en wijkt dan, even vlug, 
Al vechtende en al vliedende terug. 





{==20==} {>>pagina-aanduiding<<}

51.


Hen leidt Tatijn. Geen ander der Helleenen, 
O zonde! o schand! neemt aan den Kruistocht deel. 
Hoe, Griekenland! waar 's hemels englen weenen, 
Daar juicht gij voort, bij dans en luitgekweel? 
De krijgsorkaan giert langs uw grenzen henen, 
Gij wacht het eind als bij een schouwtooneel? 
Gij vielt - voorwaar, de Almachtige is rechtvaardig: 
(Beklaag u niet!) Gij zijt uw boeien waardig. 




52.


Zietdaar in 't eind den allerlaatsten drom, 
De bende der Avonturiers! een wonder 
Van dapperheid; op 't slagveld de eerste alom, 
De schrik van 't Oost, en Mavors' oorlogsdonder! 
Hier staat de faam der Argonauten stom, 
Hier duikt de zon der Tafelridders onder! 
Hier ligt de krans der Halve Goôn ontblaârd.... 
Wat heldenhoofd is zulk een leger waard? 




53.


Vorst Dudo is 't. Schoon even onverschrokken 
Op 't veld van eer en even hoog van bloed, 
Zij hebben hem uit allen voorgetrokken, 
Als d' eêlste en wijsste uit hun doorluchten stoet. 
Hij draagt, bij 't grijs der zilverwitte lokken, 
Den frisschen blos van mannelijken moed: 
Hij draagt zijn lof op 't aangezicht geschreven, 
In nerf bij nerf, welsprekend nagebleven! 




54.


Hem volgt Eustaats, wiens hooge heldenkroon 
Haar glans ontleent van Godfrieds eerlauwrieren; 
Dan naakt Gernant, de Noorsche Koningszoon, 
Wien menig staf en vorstentitel sieren. 
Ook Barnewiel, het strijdperk vroeg gewoon, 
En Engerran, doen hier den helmpluim zwieren, 
Door Reinebout, den fiere' Oranjeheld, 
Gentone, en twee Gerardoos, vergezeld. 





{==21==} {>>pagina-aanduiding<<}

55.


Gegroet, Ubout! ik zie uw rusting blinken. 
Heil, Rosmont, die eens Hertogs rang bekleedt! 
Obitzo van Toskane! uw faam zal klinken, 
Zoolang deze aard haar Eedlen niet vergeet. 
En, Broedertrits! uw star zal nimmer zinken, 
Straalt voort, o Sfors, Achil, en Palameed! 
En Otto, gij! die 't kopren schild doet blaken. 
Waar 't naakte kind zich wringt uit de addrenkaken. 




56.


Ook Gasko en Rudolfo noemt mijn lied, 
Bij 't tweetal Gwys, die voor de glorie branden! 
Neem, Eberhard, den lauwer dien ik bied! 
Ontfang, Gernier, den palmtak uit mijn handen! 
Schoon tellens moê, U toch vergeet ik niet, 
Gildippe en Odoardo! Door de banden 
Van d' echt vereend, blijft ge in den krijg een paar: 
Zoo scheide U ook de dood niet van elkaâr! 




57.


Wat leert men niet in de oefenschool der Minne! 
Dáár kiest de vrouw het ruwe Mansgewaad, 
Dáár werd Gildippe een vurige heldinne, 
Die nimmermeer haar bruidegom verlaat. 
Wat noodlot ook hun levenswebben spinne, 
Zij zijn voortaan geweven uit één draad: 
Wordt zij geveld, dan moet hij d' adem derven, 
Of treft men hem, zijn wonde doet haar sterven. 




58.


Toch moeten beide, en moeten allen hier, 
Voor Reinout, voor een teedren Jongling, wijken: 
Wèl doet zijn blik, zoo vriendlijk en zoo fier, 
De majesteit van Koningen bezwijken! 
Den stoutsten droom beschaamde zijn rapier: 
Zijn lente mag met najaarsvruchten prijken. 
't Is Mars, wanneer hij inrukt op den dood, 
't Is Amor zelf, als hij 't gelaat ontbloot! 





{==22==} {>>pagina-aanduiding<<}

59.


Waar de Etsch zich haast naar de open zee te spoeden. 
Is Bertholds zoon het daglicht opgegaan. 
Maar eer hij nog zijn vader kon vermoeden, 
Daar nam Mathilde als eigen kind hem aan, 
En deed zijn jeugd met alle kennis voeden, 
Die waardig maakt om naar een kroon te staan: 
Tot de oorlogstromp, in 't heilig Oost gestoken, 
Den leeuwenwulp het jeugdig bloed deed koken! 




60.


Daar vliedt hij voort, naauw vijftien zomers oud, 
En snelt, alléén, langs onbekende wegen, 
Klieft onverschrikt het Middellandsche zout, 
IJlt Hellas door, de Christen-heirmacht tegen. 
O eedle vlucht! Wat naneef is zoo stout, 
En volgt haar na, met uitgetogen degen? .... 
- Hij heeft drie jaar in 't krijgsrumoer geleefd, 
Schoon 't eerste dons zijn blonde kin omgeeft. 




61.


De Ruiterij verdween. Het voetvolk nadert. 
't Eerst voert Reimont vier duizend strijders aan, 
Toulouzers, aan Garonnes zoom vergaderd, 
Bij 't Pyreneesch gebergte en d' oceaan. 
Hun heldenborst, van bruisend bloed dooraderd, 
Is lang gehard op de ijzren oorlogsbaan. 
Een wakker heir! maar zeker ook geen fierder, 
Geen sterker, geen krijgskundiger bestierder! 




62.


D' Amboise leidt vijf duizend lieden voort, 
Uit Blois en Tours. Al tintelen hun reien 
Van 't prachtig staal, dat onheilspellend gloort, 
Zij zijn te zwak om muren te rammeien. 
Hun vaderland, een wellustaâmend oord, 
Voedt zonen op, zoo week als zijn valleien. 
Onstuimig is hun aanval, maar al ras 
Zijn ze uitgeput, en sterft hun vuur in de asch. 





{==23==} {>>pagina-aanduiding<<}

63.


Hen volgt Alkast met dreigende gebaren, 
Gelijk voor Thebè eens Kapaneus verscheen. 
Hij daalde, met zes uitgelezen scharen 
Van duizend man, uit de Alpen naar beneên. 
Zij haastten zich, vermeetlen die zij waren! 
Hun sikkelen tot zwaarden om te smeên; 
En dreigen nu de Koningen der aarde 
Met de eigen hand, die 't logge vee bewaarde. 




64.


En eindlijk, ziet! een zevenduizendtal, 
Met Petrus' kroon en sleutels in zijn vanen! 
Wel past het staal hun ranke heldenstal. 
Kamillus - zelf zal hun triomfpad banen: 
Hij vloog ten strijde op 't eerst trompetgeschal, 
En zal den roem der vaadren niet doen tanen, 
Maar de aard doen zien, dat, schoon zijn krijgstucht week, 
De aâloude moed des Romers niet bezweek! 




65.


Zoo trekt dan nu de laatste legerstander 
Buljon voorbij. Die aanblik doet hem wèl: 
Hij roept verrukt de Vorsten bij elkander, 
En geeft hun, kort en bondig, zijn bevel: 
‘Eer straks de nacht in nieuwen dag verander', 
‘Beginne 't heir den stormmarsch, licht en snel, 
‘Zoodat wij voor de heilge muren komen, 
‘Eer 's vijands rot van ons besluit kan droomen! 




66.


‘Welaan dan, gij die Christenhelden heet, 
‘Bereidt u thands tot strijden en verwinnen! .... 
Zoo klinkt zijn woord, dat wondre werking deed, 
Want nieuwe moed stroomde aller boezem binnen: 
En 't gantsche heir stond tot den tocht gereed, 
Eer 't morgenrood nog flikkerde aan de tinnen. 
Buljon - alléén, schoon hij omzichtig zwijgt, 
Gevoelt een zorg, die altijd hooger stijgt. 





{==24==} {>>pagina-aanduiding<<}

67.


Een droeve maar heeft hem in 't oor gezongen, 
Dat uit Egypte een dreigend leger toog: 
De Koning is tot Gaza doorgedrongen, 
En houdt de grens van Syriën in 't oog. 
Men kent zijn aart, die altijd onbedwongen 
En onvermoeid het doelwit tegenvloog: 
Buljon beseft de macht dier weêrpartijders, 
En wenkt een bode uit zijn getrouwste strijders: 




68.


‘Beklim een schip, en, met gewiekten spoed,’ 
(Zoo luidt zijn last) ‘naar Griekenland gevlogen! 
Daar toeft - gelijk een hand mij weten doet, 
Die nimmer mijn vertrouwen heeft bedrogen - 
Een jonge Prins van ongetemden moed, 
Die ons ter hulp het zwaard heeft uitgetogen: 
De fiere Deen rukte uit het verre Noord 
Aan 't voorhoofd van een talrijk Leger voort! 




69.


Maar 'k vrees, dat licht, door vleitaal en gebeden, 
Der Grieken Vorst, met de oude arglistigheid 
Hem overhaal' te keeren op zijn schreden, 
Of, vér van ons, hem op een dwaalweg leid'! 
Ga dan, mijn Boô! Zoek gij hem te overreden! 
Zeg, dat bij ons de glorie hem verbeidt! 
Dat hij zich haaste, omdat elk schandlijk toeven 
De schimmen zijner vaadren zou bedroeven! 




70.


Trek niet met hem: maar spoor den Koning aan, 
Om eindlijk ons die trouwe hulp te leenen, 
Ons bij verdrag zoo plechtig toegestaan, 
Zoo vaak beloofd, en echter nooit verschenen!’ - 
Hij spreekt, en geeft, op pergamenten blaân. 
't Bevelschrift meê. Reeds is de boô verdwenen; 
En Godfried, in den boezem van zijn heir 
Teruggekeerd, vindt al zijn kalmte weêr. 





{==25==} {>>pagina-aanduiding<<}

71.


Pas zwenkt de dag op chryzolieten wagen 
Uit de Oosterpoort, of schel trompetgeschal 
En 't rammelen van kopren trommelslagen, 
Schept leven en beweging overal. 
Zoo lieflijk klinkt, op heete zomerdagen, 
Geen donderwolk die regen brengen zal, 
Als de eerste stem der wilde krijgsfanfaren 
In de ooren dreunt der koene legerscharen. 




72.


De geestdriftgloed, de vreugde, is algemeen. 
Terstond heeft elk zijn rusting aangeschoten; 
Terstond is heel de heirmacht op de been, 
Elks post bezet, en elk gelid gesloten. 
Een vendel wijst voor iedre bende heen 
Het eerespoor aan land- en strijdgenoten; 
En bovenuit en triomfeerend zwiert 
De Koningsvaan, door 't heilig kruis versierd. 




73.


De morgenzon, heur renbaan opgestegen, 
Klimt meer en meer, en spiegelt in den gloed 
Van helm en schild en borstkuras en degen 
Een lichtstroom af, die de oogen scheemren doet. 
Een vuurzee golft en bliksemt allerwegen, 
Een brand gelijk, die onuitbluschbaar woedt; 
En 't staalgeklank, 't gekletter der cymbalen 
En 't rosgehinnik, davert door de dalen. 




74.


De Veldheer, die een onverhoedsch gevaar 
Voorzichtig van de zijnen af wil wenden, 
Zond ijlings uit de lichte ruiterschaar 
Verspieders rond, die heel de streek verkenden. 
Vooruit gaan al de delvers bij elkaâr, 
Die 't effen pad bereiden voor de benden: 
De hoogte valt, de diepte vult zich aan, 
De slagboom wijkt, en - open ligt de baan. 





{==26==} {>>pagina-aanduiding<<}

75.


Geen Heiden, op wiens tegenstand zij botsen, 
Geen forteres, met dubble gracht omringd, 
Geen vloed, geen woud, geen hemelhooge rotsen, 
Niets, dat de vaart der Christenen bedwingt. 
Zóó zwalpt somtijds, met oorverdoovend klotsen, 
De stroommonarch, die uit zijn bedding springt, 
Van gramschap zwelt, en, dam en dijk verbrekend, 
Zijn dwarrelwegen met verwoesting teekent! 




76.


Alleen de Vorst van Tripoli misschien 
Heeft macht genoeg en schatten en soldaten, 
Om Godfrieds leger onder 't oog te zien; 
Maar - heeft de moed zijn laffe ziel verlaten? - 
Hij aarzelt niet, geschenken aan te biên, 
Hij geeft terstond een vrijpas door zijn staten, 
En welk een eisch hem de overwinnaar doe, 
Hij hoort het aan en stemt in alles toe. 




77.


Van Seïrs top, die al de praalgebouwen 
Der Godsstad uit het blaauwend Oost begroet, 
Snelt, ondermengd met kinderen en vrouwen, 
Een Christenschaar het leger te gemoet. 
Zij zijn verrukt des Heeren held te aanschouwen: 
Zij strooien hem hun gaven voor den voet, 
Bewonderen den wapentooi, en vleien 
Het voorrecht af, den heirtros te geleîen. 




78.


De Veldheer leidt zóó dicht nabij de kust 
Het leger voort, dat hij 't welluidend ruischen 
Der zee verneemt, zich-zelven wel bewust, 
Dat daar alom bevriende schepen kruissen, 
Met overvloed van leeftocht toegerust. 
De Kreetsche druif zal in de bekers bruisen, 
En de Archipel voert van zijn tarwegraan 
Uit volle schuur de rijpste garven aan. 





{==27==} {>>pagina-aanduiding<<}

79.


't Gewicht der kielen doet de golven stenen, 
Die wemelen van zeilen zonder tal, 
Zoodat niet licht een boeg der Saraceenen 
Hier over 't zout een cirkel trekken zal, 
Waar Frankrijk en Brittanje zich vereenen, 
Sint-Markus' leeuw zich spiegelt in 't kristal, 
Siciliën zijn oorlogsvloot doet spelen, 
Naast Genuaas en Hollands zeekasteelen. 




80.


Die allen, door denzelfden vredeband 
Te saam' gesnoerd tot éénheid van gedachten, 
Voorzagen zich aan menig vruchtbaar strand 
Van al waar ooit een leger naar kan smachten. 
Dat leger-zelf vond aan 't vijandlijk land 
Een open grens, waar geen bestrijders wachtten; 
En 't stormde nu met snelgewiekten voet 
Den bodem op, waar Christus heeft gebloed. 




81.


De Faam, gewoon 't verspreide saam' te groepen. 
Terwijl ze schijn en waarheid rondtrompet, 
Had reeds de komst van 't leger uitgeroepen, 
Dat in zijn vaart wat weêrstand biedt verplet. 
Zij noemt getal en eigenschap der troepen, 
Prijst naam en daad der stoutsten, en ontzet 
Door dreigend oog en opgeheven vinger 
- Een Wraakgodes! - Jeruzalems Bedwinger. 




82.


Het kwade-zelf is nimmer zoo geducht 
Als vrees voor 't kwaad. Hoe hangen ieders ooren 
Met schuwen blik aan 't allerminst gerucht 
Van faablen, uit de onzekerheid geboren! 
Daar fluistren duizend stemmen in de lucht: 
De ontroerde Stad geeft alle hoop verloren. 
Maar schoon 't gevaar gedurig nader spoedt, 
't Zijn gruwlen, waar de grijze Vorst op broedt. 





{==28==} {>>pagina-aanduiding<<}

83.


't Is Aladijn. Geholpen door verraadren, 
Heeft hij sints kort den koningsstaf geroofd. 
De tyrannij, eens vlammende in zijn aadren, 
Is door den tijd getemperd, niet gedoofd. 
En nu hij weet wat straffende englen naadren, 
Is 't of de kroon hem wankelt op het hoofd: 
Hij voelt het hart van d' ouden wrok verslinden, 
En vreest de hand van vijanden en vrinden. 




84.


Gescheiden door de Godsdienst die 't beleed, 
Werd in de Stad een dubbeld volk gevonden: 
Het grootste deel boog voor den Waanprofeet, 
De kleiner helft had zich den Heer verbonden. 
Maar toen de Dwingland Salem zwichten deed, 
En daar voor goed zijn zetel zocht te gronden, 
Beschermde hij den Moslem, en de last 
Werd plettrend zwaar den Christen opgetast. 




85.


Dit scherpt zijn angst, en wekt zijn wilden toren, 
Die, lang betemd, toch niet heeft uitgewoed. 
Het oude vuur doet weêr die oogen gloren, 
En meer dan ooit smacht nu die borst naar bloed! 
Zoo zwelt de slang, in kille sneeuw bevroren, 
Op nieuw van gif bij d' eersten zonnegloed; 
Zoo breekt de leeuw, in plotseling ontwaken, 
Zijn tralies door met opgesparde kaken. 




86.


‘'k Zie 't!’ roept hij uit, ‘dat ongeloovig rot 
Verlustigt zich in onze aanstaande plagen! 
Als ieder lijdt, versmelt het van genot, 
En 't schaterlacht, wanneer al de andren klagen! 
Het broedt verraad met heimelijken spot, 
Het loert er op, me een dolk in 't hart te jagen. 
't Ontsluit misschien mijn vijanden de poort, 
En geeft het sein tot d' algemeenen moord! 





{==29==} {>>pagina-aanduiding<<}

87.


Maar niet alzoo! 'k Zal, éér de draden groeien, 
Hun spinneweb verscheuren met het zwaard! 
Hun eerloos bloed zal langs de straten vloeien, 
Geen kind worde op den moederschoot gespaard! 
De rosse vlam moet op hun daken gloeien: 
Hun lijkgebeent' is zulk een mutsert waard! 
Ik-zelf, ik zal hun priesters, waar ze knielen 
Op 't heilig graf, met eigen hand vernielen!’ - 




88.


Dus peinst de Wreede in sombre mijmerij: 
Toch laat hij weêr zijn zwarte plannen varen. 
Lafhartigheid, geen edel medelij', 
Beweegt hem om de onnozelheid te sparen. 
Porde eerst de vrees tot blinde razernij, 
Straks raadt ze, in schijn de kalmte te bewaren: 
Dan wierp althands, bij 's vijands zegepraal, 
De hoop op vrede een laatste reddingstraal. 




89.


Zoo legt hij dan zijn grimmigheid aan banden - 
Neen, elders woedt ze, onmenschlijk evenzeer! 
Hij jaagt de vlam door de omgelegen landen, 
Zengt de akkers plat, en stoot de hutten neêr. 
Geen korrel graan, geen tweetal schaamle wanden, 
Lave, uren ver, het naadrend Christenheir! 
De beeken zelfs, die door de dalen hupplen, 
Vergiftigt hij met doodelijke drupplen. 




90.


Zoo sluw als wreed, doorvorscht hij overal 
Het bolwerk van Jeruzalem. Haar muren 
Staan dreigend in drie hemelstreken pal; 
Maar 't Noorderpunt kan noode een storm verduren. 
Hij ziet, en wenkt: daar rijzen wal bij wal, 
En groeien en verdubblen zich bij de uren; 
Terwijl, naast eigen legermacht, de Stad 
Een mengeldrom van huurlingen bevat. 



{==30==} {>>pagina-aanduiding<<}





{==31==} {>>pagina-aanduiding<<}

Tweede zang.


{==32==} {>>pagina-aanduiding<<}

Korte inhoud.

Inwendige toestand van Jeruzalem, en tyrannij van Aladijn. Epizode van Olinde en Sofronia. Gezantschap van Aleet en Argant naar 't Christen-Leger. Oorlog met Egypten.



{==33==} {>>pagina-aanduiding<<}

Tweede zang.

1.


Dus zat de Vorst in oorlogszorg gedompeld, 
Als hem Ismeen in de eenzaamheid begroet; 
Ismeen, die 't rijk der Dooden overrompelt, 
En de asch bezielt met nieuwen levensgloed, 
Die, als hij 's nachts zijn tooverzangen mompelt, 
Den Satan op zijn throon verbleeken doet, 
De Geesten dwingt, naar zijn gebod te luistren, 
Hen bindende, of ontslaande van hun kluistren. 



2.


Hij, Christen eens, nu snoode Renegaat, 
Ontheiligt thands, in lastrende gebeden, 
Twee eerediensten, die hij slecht verstaat, 
Te saam' belijdt en samen heeft vertreden. 
En zoo hij nu zijn rotsspelonk verlaat, 
Getuige van zijn gruwbre plechtigheden, 
't Is om zijn heer in 't algemeen gevaar 
Zijn raad te biên - twee demons bij elkaâr! 




3.


‘Heer!’ vangt hij aan, ‘ik zie de zwaarden lichten, 
Ik riek den strijd: het Leger is nabij. 
Maar laat niet af! Alleen de bloodaarts zwichten: 
Den Held staan Aarde en Hemelen ter zij'! 
Als Veldheer en als Koning hebt ge uw plichten 
Vervuld; gij waakt, en alles regelt gij. 
Mocht ieder uw doorluchtig voorbeeld volgen, 
De vijand wierd aan onzen voet verzwolgen. 





{==34==} {>>pagina-aanduiding<<}

4.


En mij aangaande, ik wil in elk gevaar, 
In nood en dood, tot helper U verstrekken, 
De vruchten U van menig levensjaar, 
Van al mijn kunst en wetenschap doen trekken. 
Ik wil, dat zelfs de machtige Englenschaar 
Die God verwierp, U met haar schild zal dekken. 
Maar eer ik mijn bezweeringen begin, 
Verneem mijn plan, en sla mijn wegen in! 




5.


Daar staat in een der onderaardsche gangen 
Een beeld der Vrouw, die 't vuige Christenrot 
Een altaar rookt en hulde doet ontfangen 
Als Moedermaagd van een gekruisten God. 
Een sluier is rondom het beeld gehangen, 
Een eeuwge lamp verlicht de tempelgrot; 
En 't Bijgeloof heeft overal de wanden 
Beladen met afgodische offeranden. 




6.


Dat beeld, o Vorst! zult gij met eigen hand 
Ontrooven aan der Christenen vereering! 
Het moet in 't hart van uw moskee geplant, 
En worde daar, uit kracht van mijn bezweering, 
Beschermgodes van 't dierbaar Vaderland, 
Geweldiger dan alle vestingweering. 
Bewaar haar wel! de wondre Talisman, 
Die Salems poort onneembaar maken kan!’ - 




7.


Hoe 't schuldig plan den Dwingland tegenlachte! 
Hij vindt Gods Huis, verdrijft de Priesterschaar 
En rukt, in spijt van smeekgebed en klachte, 
Het kuische beeld verwaten van 't altaar. 
Hij draagt het naar dien Tempel, waar de Almachte 
Beleedigd wordt door heidensch plechtgebaar, 
Waar straks Ismeen, in Godvergeten woede 
De kracht beproeft der helsche wichelroede. 





{==35==} {>>pagina-aanduiding<<}

8.


Maar naauwlijks daagt de nieuwe morgengloor, 
Daar is op eens de kostbre buit gevlogen. 
De wachter zoekt d' onreinen tempel door, 
Maar telkens in zijn bange hoop bedrogen. 
Hoe snerpt die maar den dwingeland in 't oor! 
Hoe beeft de slaaf voor d' opslag zijner oogen! 
Hoe brult zijn wraak in woeste grimmigheid: 
‘Een Christenhond is dader van het feit!’.... 




9.


Had inderdaad een Christen 't onderwonden? 
Of zag misschien de hooge hemel neêr 
Op 't heilig beeld, zoo gruwelijk geschonden, 
De Moeder Gods herstellende in haar eer? 
Tot heden werd het andwoord niet gevonden, 
Wie 't wonder werkte, een stervling of de Heer. 
De vroome, die geen zondig schepsel huldigt. 
Acht al den lof den Heer-alleen verschuldigd. 




10.


De Vorst beveelt een naarstig onderzoek: 
De huizen weemlen van zijn soudenieren. 
Den heeler en den steeler dreigt zijn vloek. 
Wie beide noemt, zal 't Vorstlijk eerkleed sieren. 
Ismeen, verdiept in 't haatlijk tooverboek, 
Herhaalt vergeefs zijn ijdle formulieren: 
Want wie dan ook de dader zij geweest, 
't Is Gods geheim, waarin geen stervling leest. 




11.


En 't is nog pas den dwingeland gebleken, 
Dat hij vergeefs 't verborgene doorvorscht, 
Of razernij en doodsche haat ontsteken 
Een wilde vlam, die klatert in zijn borst. 
Alle' eerbied schudt hij uit: hij wil zich wreken, 
Niets is te duur tot lessching zijner dorst: 
‘Sterv',’ roept hij uit, ‘heel 't broeinest dier verraders, 
'k Tref dan gewis het schennig hoofd des daders! 





{==36==} {>>pagina-aanduiding<<}

12.


Al valle ook de rechtvaardige aan zijn zij', 
De booswicht sneev'! ... Wat spreek ik van rechtvaardig! 
Geen hunner is 't. Zij allen haten mij. 
Zij spannen saam', oproerig en boosaardig! 
Al zijn ze ook van den nieuwen gruwel vrij, 
Om de oude schuld zijn zij de doodstraf waardig. 
Mijn braven, op! volvoert uws meesters woord! 
Grijpt toorts en zwaard! en blakert en vermoordt!’ - 




13.


Zoo spreekt hij, en de schrikmaar, voortgedragen 
Op d' aâm des winds, bereikt der Christnen schaar. 
Zij staan verstijfd, met stommen schrik geslagen, 
Zoo plotseling verrast hen 't doodsgevaar. 
Wie zal hier bede of tegenwerping wagen? 
Wie vlucht hier, of ontworstelt den Barbaar? 
Toch zou de hulp zich op doen voor de vroomen, 
En - op een wijz', die niemant durfde droomen. 




14.


Een Jonkvrouw rijpte in 't midden van hun kring, 
Zoo fier, dat geen vorstin haar evenaarde: 
Ze is hemelsch schoon, maar schat haar schoon gering, 
Als had door 't Schoon de Deugd geen dubble waarde. 
Ze is 't lieflijkst door de zelfverloochening, 
Die zooveel liefs verborgen houdt voor de aarde, 
Den lof ontvlucht der dartelende jeugd, 
En eenzaam leeft in Godgewijde vreugd. 




15.


Maar bleef wel ooit wat minlijk is en teeder, 
Geheel verhuld? - Gij, Liefde, duldt het niet! 
Gij trekt alras den dichten sluier neder, 
En - 't Meesterstuk der Schepping wordt bespied. 
Gij doekt het oog, en straks ontbloot gij 't weder, 
Gij, Blinde, die met Argus-oogen ziet! 
Hoe wel bewaard de kuische Jonkvrouw wone, 
Één jongling zag en - gloeide voor de Schoone! 





{==37==} {>>pagina-aanduiding<<}

16.


Hij heet Olinde, en zij - Sofronia. 
Één stad en één geloof vereenigt beiden. 
Hij slaat haar steeds met stille smarte gâ: 
Veel wenscht hij, weinig hoopt hij, en bescheiden 
Gelijk zij schoon is, durft hij 't zalig Ja 
Niet vragen, maar - blijft lijden en verbeiden. 
Zóó heeft reeds lang de droeve om haar gesmacht, 
Die hem niet ziet, niet kent, - misschien veracht! 




17.


De faam terwijl verkondigt aller wegen 
Wat dreigend lot der Christnen doodsklok luidt. 
De Jonkvrouw, zoo manhaftig als verlegen, 
Ziet biddend naar een reddingsmiddel uit. 
Haar spoort de moed, haar houdt de schaamte tegen, 
Bij 't vormen van haar schitterend besluit, 
Tot schaamte en moed, versmolten in elkandren, 
't Vermetel Kind in schuchtren Held verandren. 




18.


Daar dringt ze alléén de bonte scharen door! 
Ze onthult noch bergt haar rijke aanvalligheden. 
Een sluier dekt den zoeten starrengloor 
Der oogen; vast en zedig zijn haar schreden. 
Zat zorg of toeval bij de keuze voor 
Van 't rein gewaad, dat kronkelt om haar leden? 
Natuur en Liefde en zelfs de Hemel plooit 
Het kuische floers, dat zooveel schoonheid tooit. 




19.


Een fluistren der bewondring doet zich hooren, 
Zij spoedt zich voort, den dwingland in 't gezicht. 
Ze ontzet niet, als zijn blikken haar doorboren: 
Al fronst de Hel, geen hemelsche Engel zwicht. 
‘'k Breng,’ - spreekt ze - ‘O Heer! (en ach, bedwing uw toren, 
En schors zoolang uw dreigend strafgericht!) 
'k Breng wapenloos den schuldige in uw handen, 
Die, al te stout, uw grimmigheid doet branden!’ - 





{==38==} {>>pagina-aanduiding<<}

20.


Die blik, zoo rein; die leest, zoo vorstlijk hoog; 
Die taal, door zulk een rozenmond gesproken, 
Verrast den Vorst. Zijn zwarte wenkbraauwboog 
Klaart op. De kracht zijns torens is gebroken. 
Was niet zijn hart, of niet haar heilig oog 
Zóó koud geweest, hij ware in liefde ontstoken. 
Een stugge pracht verwint geen stug gemoed: 
Voorkomendheid-alléén blaast de assche in gloed! 




21.


Toch luwt het zacht door 't hart des dwinglands henen, 
Zoo al geen min zijn laag gemoed ontbrandt. 
‘Spreek!’ zegt hij: ‘Spreek! en 't zwaard der Saraceenen 
Keert in de scheê: 'k geef U mijn woord tot pand!’ - 
En zij: ‘Zie hier de schuldige verschenen! 
De diefstal is gepleegd door déze hand! 
Ik roofde 't beeld; en wilt ge U wraak verschaffen, 
Mij zoekt ge: mij, o Koning, moet ge straffen!’ - 




22.


Zoo laadt dan nu de moedige Christin 
Al 't wee op zich, om voor haar volk te sneven! 
O grootsch bedrog, vol reinen heldenzin! 
Wie durft der waarheid hier de voorkeur geven? 
Nog toomt de Vorst zijn felle gramschap in, 
Als wierd hij ('t eerst!) door deernis aangedreven: 
‘Wie,’ luidt zijn vraag, ‘wie ried U 't waagstuk aan? 
Verleide, biecht! wie heeft U bijgestaan?’ - 




23.


‘Heer!’ roept zij uit, ‘ik deel met niemant anders 
Een gloriekroon, die ik alleen begeer! 
Mijn hoofd, mijn hart, ziedaar mijn medestanders! 
Ik vormde 't plan, 'k volvoerde 't evenzeer!’ - 
Nu vlamt zijn oog van 't vuur des salamanders: 
‘Zoo vall' mijn wraak verplettrend op u neêr!’ - 
‘Geen vonnis,’ zegt ze, ‘is billijker geslagen: 
Die de eere droeg, moet ook de straffe dragen!’ 





{==39==} {>>pagina-aanduiding<<}

24.


Zijn gramschap klimt: de woestaart knersentandt: 
En buldert voort: ‘Waar hebt gij 't beeld begraven?’ - 
- ‘'t Is niet begraven, Koning! 't is verbrand: 
't Zijn Englen Gods die 't mij in 't harte gaven. 
't Is nu althands beveiligd voor de schand', 
Beveiligd voor de laagheid uwer slaven! 
Gij zoekt den roover, of zijn buit - welaan, 
De buit verdween, den roover ziet gij staan! 




25.


Maar 't is geen buit! en 'k wil geen roover heeten. 
'k Nam rechtens weêr wat ons het onrecht nam! ....’ - 
De dwingland beeft van woede: doffe kreten 
Ontsnappen hem - hij staat in laaie vlam. 
Neen, hoop hier geen vergeven en vergeten, 
Verheven ziel, kuisch hart, onschuldig lam! 
De schoonheid zelfs, waarmeê de liefde U wapent, 
Dempt d' afgrond niet, reeds aan uw voeten gapend! 




26.


De Vorst gebiedt: - ‘De vuurdood zij haar straf!’ 
Daar naadren reeds de onreine henkershanden, 
En rukken haar den maagdensluier af, 
En slaan verwoed haar poezlige' arm in banden! 
Zij zwijgt: - ze is kalm, ook in 't gezicht van 't graf, 
Ze is vrij, alsof geen ketens haar omspanden. 
En deinst de blos, die straks naar 't voorhoofd rees, 
't Is 't leliewit der schaamte - niet der vrees. 




27.


De maar vliegt rond. Verbaasde aanschouwers vloeien 
Bijéén. - Olinde is onder hen. Ook hij 
Vernam het feit. Zijn bleeke slapen gloeien, 
Zijn jagend hart voorspelt hem: ‘Dat is zij!’ 
En naauwlijks komt de Jonkvrouw in haar boeien, 
Beschuldigd en gevonnisd, naderbij, 
Naauw ziet hij, hoe de beulen zich vergaâren 
Voor 't gruwelampt - daar stort hij door de scharen. 





{==40==} {>>pagina-aanduiding<<}

28.


‘Niet zij! niet zij heeft ooit den roof begaan! 
Dat heeft ze in haar krankzinnigheid gelogen! 
Wat vrouw alléén kan zulk een stuk bestaan? 
Hoe zou zij 't ooit òf durven òf vermogen? 
Wat vinger wees het heilig Beeld haar aan? 
En door wat list heeft zij de wachts bedrogen? 
Zij zegge 't ons, indien zij 't zeggen kan! .... 
Neen, Koning! ik, Olinde, ik ben de man!’ - 




29.


Zoo mint hij de onbeminnende beminde! 
‘Ik klom des nachts’ (zoo gaat hij haastig voort) 
‘'t Moskeedak op, en ranker dan de hinde 
Doorworstelde ik de naauwe vensterpoort. 
Al de eer is mij! - dat mij uw wraak verslinde: 
Onthoud mij niet wat wettig mij behoort! .... 
Die boeien zijn de mijne, en deze uw beulen 
Doen mij ter eer de hooge houtmijt smeulen!’ - 




30.


Sofronia houdt d' engelreinen blik 
Meêlijdend op den Jongeling geslagen: 
‘Rampzalige! wat werpt ge U in den strik? 
Wat spoort U aan, zoo dwazen stap te wagen? 
Of meent ge dan, dat ik te zwak ben, ik! 
Om gantsch-alléén eens menschen wraak te dragen? 
'k Heb ook een hart, dat, voor geen dood vertsaagd, 
Verlaten sterft maar geen geleide vraagt!’.... 




31.


Zij pleit vergeefs! hier baat geen tegenstreven! 
De Minnaar wijkt der Martlares' geen voet. 
O schouwtooneel, zoo roerend als verheven, 
Die worstelstrijd van Liefde en Heldenmoed, 
Daar wie verwint moet sterven, en waar 't leven 
De ellende wordt van hem die onderdoet! ... 
Hoe meer die twee elkander schuldig heeten, 
Te feller wordt de Dwingeland verbeten. 





{==41==} {>>pagina-aanduiding<<}

32.


Hun koene taal beleedigt hem: hij meent 
Zich-zelv' veracht waar zij den dood verachten: 
‘Zoo zij 't geloof aan beide dan verleend! 
Bereidt de palm, waar beide zoo naar smachten! 
't Kamplustig paar blijve in triomf vereend!’ - 
De Jongling wordt gekluisterd door de wachten; 
Zij binden 't paar aan de eigen staak, maar ach! 
Alzóó, dat de een den andere niet zag. 




33.


De mutsert walmt en rosse vonken jagen 
Reeds knettrende op, waar de ijzren blaasbalg gaat: 
Daar barst hij los in hartverscheurend klagen, 
En spreekt haar aan, die zoo nabij hem staat: 
‘Zoo is dan dit de band, die onze dagen 
Verbinden zou in liefdes dageraad? 
Zoo is dan dit de vuurgloed, die ons beide 
Doorblaken moest, gelijk mijn hoop voorzeide? 




34.


Ik droomde van een vriendlijker altaar 
En blijder knoop dan 't lot ons deed verwerven! 
Te lang scheidde ons het leven van elkaâr, 
Te wreed, helaas! vereenigt ons het sterven! 
Toch deel ik gaarne uw mijte als Martelaar, 
Zoo ik uw sponde als Bruidegom moest derven! 
Uw droevig lot verwekt mijn medelij'; 
Het mijne niet: ik sneuvel aan uw zij'! 




35.


O blijde dood, mij gunstiger dan 't leven! 
O zoete pijn, nooit duur genoeg gekocht! 
Zoo maar mijn borst op uwen boezem kleven, 
Mijn veege mond uw lippen kussen mocht! 
Zoo beider ziel klapwiekende op mocht zweven, 
Zich menglende in den laatsten ademtocht!’.... 
Zoo klaagt hij, met een stillen traan in de oogen, 
En zij - herneemt, tot teêrheid toe bewogen: 





{==42==} {>>pagina-aanduiding<<}

36.


‘Een àndre smart, mijn vriend! een àndre klacht 
Eischt de ernst van 't uur, bij heiliger gebeden! 
Waarom nu niet uw zondeschuld herdacht, 
En 't zalig loon van die den Heer beleden? 
Gij sterft voor Hem: dat maakt de foltring zacht. 
Blik juichende op naar 's Hemels heerlijkheden! 
Aanschouw die zon, hoe blinkt zij aan den boog! 
Zij lacht ons toe, zij lokt ons naar omhoog!’ 




37.


De Heidnen zelfs staan diep geroerd en treuren: 
De Christen treurt, maar zoo luidruchtig niet. 
Den Vorst gebeurt wat nooit hem mocht gebeuren: 
Zijn hart wordt week bij wat hij hoort en ziet. 
Hij merkt het naauw, of schaamte en gramschap kleuren 
Zijn voorhoofd: hij wendt de oogen af, en - vliedt. 
Sofronia! aandoenlijkste uit die reien! 
Slechts gij schreit niet, waar ze allen U beschreien! 




38.


't Gevaar neemt toe. - Daar snelt door poort en straat 
Een ruiter aan. Gelaat en houding spreken 
Van fieren moed; en 't vreemde krijgsgewaad 
Verraadt een tocht uit afgelegen streken. 
De tijgerwulp, zijn kopren helmsieraad, 
Trekt aller oog. Ontzachlijk oorlogsteeken, 
Waarmeê Klorinde elk slagveld binnen rent! .... 
Men gist haar naam, men raadt, zij is herkend. 




39.


Sints de eerste jeugd heeft zij de zachter zeden 
Van 't Schoon Geslacht voor weeklijkheid geteld: 
Geen vlasdraad ooit is door haar hand gegleden, 
Die nimmer naalde of schietspoel heeft omkneld. 
Ze ontvlood de weelde en werkloosheid der steden, 
Want eer en tucht woont ook op 't vrije veld. 
Haar dreigend oog stond streng en trotsch te gloeien, 
Maar trotsch en streng, 't kan toch de harten boeien. 





{==43==} {>>pagina-aanduiding<<}

40.


Als kind alreeds vermocht ze een hollend ros 
Te mennen met een greep der kleene vingren, 
En reed ze en streed in zwaren wapendosch, 
En wist ze zwaard en heldenlans te slingren. 
Sints volgde zij, in bergspelonk en bosch, 
Den wilden trein der woudgediert-bedwingren: 
Zoo scheen ze alom, bij jacht- en krijgsmuzijk, 
Den leeuw een man, den man een leeuw gelijk. 




41.


Verliet ze nu de Perzen, honderdmalen 
Heeft ze elders op de Christenen gewoed, 
Hun lijkgebeent' doen bleeken in de dalen, 
Den blanken stroom gepurperd met hun bloed. 
Zij komt, en ziet de doodelijke stralen 
Rondspatten uit den wilden mutsertgloed: 
Zij wenscht iets meer van 't schuldig paar te hooren; 
En zet zich schrap, en geeft het paard de sporen. 




42.


Zij dringt door 't volk, dat rond de houtmijt zwermt: 
Ze ontwaart het paar, ter vuurdood uitgelezen. 
De Jonkvrouw zwijgt; de Jongling schreit en kermt: 
De sterkste schijnt de zwakkere te wezen. 
Toch is 't om haar, die, teêr en onbeschermd, 
Zijn noodlot deelt, dat 's Jonglings klachten rezen. 
Haar oog blikt op naar 's hemels hoogen throon: 
Reeds vóór haar dood is zij aan 't stof ontvloôn. 




43.


Klorinde ook treft wat aller hart verscheurde: 
Een groote traan vloeit langs heur wangen heen. 
Zij treurt het meest om de eene die niet treurde, 
En 't zwijgen roert haar dieper dan 't geween. 
Daar wenkt ze een grijz', dien ze aan heur zij' bespeurde, 
En buigt het hoofd meêwarig naar beneên: 
‘Wie zijn die twee? Wat schuld is hier bedreven? 
Of wel, wat lot staat de Onschuld dus naar 't leven?’ 





{==44==} {>>pagina-aanduiding<<}

44.


Zoo vraagt zij; en de grijzaard neemt het woord: 
Hij deelt haar kort maar trouw 't gebeurde mede. 
Zij staat verbaasd, daar alles wat zij hoort 
Van de onschuld dezer twee haar overreedde. 
Neen, nooit alzoo! zij zal den dubblen moord 
Voorkomen, door 't geweld van zwaard of - bede! 
Zij wenkt - men bluscht de laaie mutserthel, 
En dus weêrklinkt haar vorstelijk bevel: 




45.


‘Geen sprankel word' door iemant meer ontstoken! 
Men schors' dit werk van blinde razernij 
Zoo lang - tot ik den Koning heb gesproken: 
Ik neem de schuld van 't oponthoud op mij!’ - 
Haar Vorstenblik heeft d' overmoed gebroken, 
De beulenstoet wijkt sidderend op zij'. 
Nu rent zij naar den Koning - die heur wegen 
Verkort; want zie! reeds snelde hij haar tegen. 




46.


‘Ik ben Klorinde,’ spreekt ze: ‘ook Gij wellicht, 
O Aladijn, hebt soms dien naam vernomen. 
'k Heb mij op nieuw ten oorlog afgericht, 
'k Wil strijden in het leger uwer vroomen. 
Beschik! bepaal! Ik zal geen kleine plicht 
Versmaden, en geen groote doet mij schroomen. 
Betrouwt gij 't Bolwerk aan mijn waakzaamheid, 
Of eischt ge in 't Veld mijn krachten, - 'k ben bereid!’ 




47.


De Vorst herneemt: ‘Waar schemert een landouwe, 
Aan 't uiterst eind van deze waereldsfeer, 
Waar schuilt de plek, roemruchtige Jonkvrouwe, 
Waar de eeuwge faam niet klapwiekt tot uw eer? 
Nu 'k aan mijn zijde uw machtig zwaard aanschouwe, 
Ben ik getroost en ken geen vreeze meer. 
Ware uit den grond een leger opgerezen 
Ter mijner hulp, ik zou niet blijder wezen! 





{==45==} {>>pagina-aanduiding<<}

48.


Mijn ongeduld ziet smachtend naar de vaan 
Der Christnen uit. Gij wilt mij trouwe zweeren, 
'k Aanvaard dien eed; maar geen gewone daân, 
Het groote-alleen kan ik van U begeeren! 
Ik bied U dus den Veldheerscepter aan, 
Uw wil is wet, en ieder zal haar eeren!’ - 
Zoo spreekt de Vorst. Met eedle kortezij 
Brengt zij heur dank, en dringend voegt ze er bij: 




49.


- ‘'t Schijne ongehoord het loon te durven vragen, 
Mijn Konig! éér de plichten zijn vervuld, 
Uw goedheid toch doet mij de bede wagen: 
Bevrijd dit paar, dat gij - mij geven zult! 
Schenk mij hun levens! .... 't Vonnis wierd geslagen 
Maar 't is te hard voor onbewezen schuld.... 
Maar 'k zwijg daarvan, en zwijg van zooveel teeknen, 
Die zonneklaar hunne onschuld doen bereeknen. 




50.


'k Zeg dit alléén: de gissing heerscht alom, 
Dat Christenen den stouten roof begingen - 
Een dwaling is 't! en mijn gedachte klom 
Naar hooger hand dan die van stervelingen. 
Ismeen, o Vorst, ontwijdde 't Heiligdom 
Door d'ijdlen raad dien hij U op dorst dringen: 
Geen beeld behoort in Mohammeths moskee, 
En 't minst een beeld uit vreemde gruwelsteê! 




51.


Ik koester dus 't onwankelbaar vermoeden, 
Dat Mohammeth dit wonder heeft gewrocht, 
Om de eere van den tempel te behoeden, 
Waar Allahs volk geen afgod dulden mocht. 
Ismeen moge op zijn tooverrijmen broeden, 
- De wapens waar zijn lafheid heil in zocht! - 
't Voegt Riddren, op den vijand in te houwen: 
De krijgskunst is de Kunst waar wij op bouwen! ....’ 





{==46==} {>>pagina-aanduiding<<}

52.


Zij zwijgt; en hij, ofschoon zijn stug gemoed 
Zich noode buigt tot sparen of vergeven, 
Neigt willig 't oor, en keurt haar gronden goed, 
Door eigenbaat tot zachtheid aangedreven. 
‘Zoo stel' men dan die Twee op vrijen voet! 
Gij bidt voor hen - wie kan uw beê weêrstreven? 
Genade of recht, ik vraag niet wat het zij, 
'k Laat de Onschuld los, of - spreek de Misdaad vrij!’ - 




53.


De keten valt. O heuchlijk eind! te blijder 
Na 't droef begin! O welbenijdbre Olind! 
Zoo kroont in 't eind de trouw den trouwen strijder, 
Zoo leert ze hem hoe liefde liefde wint. 
De houtmijt wordt een echtaltaar, de lijder 
Een bruidegom, beminnende en bemind! 
't Verlies werd winst - Hij wilde met haar sneven: 
God wilde 't niet - nu zal zij met hem leven! 




54.


Toch wrokt hij voort, de argwanende Tyran: 
Hij kan naast zooveel deugd niet ademhalen! 
Hij doet het paar wreedaartig in den ban, 
En jaagt hen ver van Palestinaas palen. 
Ook doemt zijn wraak, die nimmer rusten kan, 
Heel 't Christenvolk voortvluchtig rond te dwalen. 
O hart van steen! O onverbidlijkheid! 
Die, huis aan huis, de teêrste harten scheidt! 




55.


Hoe haast hij zich om alles uittedrijven 
Wat mannenkracht en heldenmoed verraadt! 
De moeders met haar kindren doet hij blijven, 
- Onweêrbre schaar, die hij in gijzling slaat! 
Doet de angst het bloed van honderde verstijven, 
Bij honderde ook ontbrandt het bloed in haat: 
Deze ijlen voort om Godefried te ontmoeten, 
Wiens vendels juist den rook van Emmaus groeten. 





{==47==} {>>pagina-aanduiding<<}

56.


Van wijngaardgroen en menig rozenknop 
Omgeurd, is 't vlek nabij de Stad gelegen. 
Des morgens maakt de wandelaar zich op, 
En 's middags reeds lacht Salems poort hem tegen. 
Hoe voert die maar' der Franken vreugd ten top! 
Hoe smachten zij naar d' eindpaal hunner wegen! 
Maar nu de zon weldra heur ronde sluit, 
Bereidt men 't kamp, en 't hijgend heir rust uit. 




57.


Alomme staan de tenten opgeslagen; 
In 't Westen smelt de laatste zonnepracht: - 
Daar naakt op eens, door 't snuivend ros gedragen, 
Een Ruitrenpaar, in onbekende dracht. 
Wat doet hen dus op snelle vleuglen jagen? 
Hun komst spelt vreê; ook werd ze lang gewacht: 
't Zijn boden uit Egypten; Rijkssatrapen, 
Met heel een sleep van blinkende edelknapen. 




58.


Aleet is de een: hoe laag ook van geboort, 
Toch wist hij zich in 's Konings gunst te dringen. 
Welsprekend, sluw, geveinsd in blik en woord, 
Een slang, die zich in elke bocht kan wringen, 
Zoo schuifelt hij met valschen glimlach voort, 
En treft zijn doel na duizend kronkelingen. 
Zijn lastertong is zóó door list verfijnd, 
Dat hij verklaagt als hij te prijzen schijnt. 




59.


De tweede, Argant, Cirkassiën ontweken, 
Heeft Mitzraïm zijn ijzren arm gewijd. 
Schoon vreemdeling, hij draagt het veldheersteeken, 
Door heel Egypte ontzachlijk en - benijd. 
Wreed, driftig, ras geneigd om zich te wreken, 
Ontembaar, onvermoeibaar in den strijd, 
Heeft hij 't geloof aan God en Plicht vertreden, 
En geldt hem 't zwaard voor alle wet en reden. 





{==48==} {>>pagina-aanduiding<<}

60.


Deez' vragen nu bij Godefried gehoor; 
En - worden tot zijn bijzijn toegelaten. 
Zij vonden hem, maar zonder glans of gloor, 
Omgeven van zijn edelste soldaten. 
De Deugd behoeft geen throonstoel van ivoor: 
Haar licht blinkt meer dan paarlen en granaten.... 
Koel groet Argant, met onverholen trots, 
Den Krijgsheld in zijn nederigen dosch. 




61.


Niet dus Aleet: hij slaat den blik ter aarde, 
De hand op 't hart, zich buigend tot den voet, 
Als trad hij, diep doordrongen van zijn waarde, 
Een Koning op zijn zetel te gemoet. 
Geen honigzeem uit Hyblaas rozengaarde 
Is zoeter dan zijn malsche woordenvloed. 
Het Syriesch is niet vreemd aan Frankische ooren, 
Hij weet het; en aldus laat hij zich hooren: 




62.


‘Doorluchtig Held, wien éénig en alléén 
De hulde past van zooveel heldenscharen, 
Die, onverwrikt U volgende op uw schreên, 
Steeds nieuwe buit en nieuwe lauwren gaâren! 
Uw glorie drong door Herkles' zuilen heen', 
En zweefde tot ons over op de baren. 
Zoo ver de Nijl zijn blaauwe golven kruit, 
Roept hij uw naam bij elken golfslag uit. 




63.


Alom weêrklinkt, op bergen en in dalen, 
't Gerucht van uw triomfen door de lucht. 
Mijn Koning-zelf vernam ze duizendmalen, 
Steeds weêr verbaasd en met vernieuwd genucht. 
Het is zijn lust ze daaglijks te herhalen, 
Hij mint in U wat elk benijdt en ducht: 
Hij mint den moed; en zoo gij in 't geloove 
Verschillen moogt, zijn eerbied dempt die klove. 





{==49==} {>>pagina-aanduiding<<}

64.


Gedreven door zoo edele begeert', 
Verstout hij zich, uw vriendschap af te smeeken: 
Want schoon ge uw God op andre wijz' vereert, 
Waar Deugd vereent, kan de Eendrachtsband niet breken. 
En daar gij nu zijn halsvriend overheert, 
Daar ge Aladijn naar staf en kroon wilt steken, 
Vóórkomt hij gaarne een grooter krijgsellend, 
En maakt door ons zijn meening U bekend! 




65.


Die meening luidt: als ge U wilt vergenoegen 
Met al wat gij tot heden overwont, 
Als ge U weêrhoudt Judea krank te ploegen, 
En 't al ontziet wat zich met ons verbond, 
Dan zal de Vorst zich aan uw zijde voegen, 
Uw Rijk ten steun, dat naauwlijks is gegrond! 
Wat zou, wanneer ge op zulk een hulp mocht bogen 
't Vereend geweld van Turk en Pers vermogen? 




66.


In dagen hebt gij wonderen gedaan, 
Waar eeuwen lang de volkren van gewagen. 
Gij braakt U zelf een nooit betreden baan, 
Wierpt steden om, hebt koningen verslagen! 
Gij rende alom gelijk een donder aan, 
En alles viel verpletterd voor uw wagen! 
Wel kan uw zwaard zich eenig nieuw gebied 
Veroveren - maar nieuwe lauwren niet! 




67.


Uw glorie is ten hoogsten top gestegen: 
Vermijd dan nu de wisslende oorlogskans! 
Als ge overwint - wat oogst uw heldendegen? 
Een grooter Rijk; geen grooter eerekrans! 
Bezwijkt ge - uw macht, met zooveel bloeds verkregen, 
Verzinkt in puin, uw naam verliest zijn glans. 
Hazardspel is 't, en naar een schaduw jagen, 
Voor kleine hoop een groot bezit te wagen. 





{==50==} {>>pagina-aanduiding<<}

68.


Wee 't slanggefleem der bleeke Jaloezij, 
Die al te gaarne U de eerkroon af zag rukken! 
En - schoon zij 't merk van groote zielen zij - 
Wee de Eerzucht, die, wijl ze alles zag gelukken, 
Steeds voorwaards wil, de starren-zelfs voorbij, 
Om alles aan haar voeten te doen bukken! 
Wee d' Overmoed, die 't engelengelaat 
Des Vredes meer dan d' Oorlogsduivel haat! 




69.


Licht prikklen ze U, de renbaan op te streven, 
Die 't Noodlot U zoo blinkende open sloot; 
Licht sporen ze U, dat zwaard geen rust te geven, 
Zeeghaftig steeds, waar ook zijn bliksem schoot, 
Eer Mohammeth zijn Priesters ziet verdreven, 
En Azië een vallei wordt van den dood. 
O zoete waan, te gretig ingezogen, 
Wat hebt gij vaak den Machtigste bedrogen! 




70.


Maar zoo de drift uw rede niet verblindt, 
Zoo U geen wolk voor de oogen is gerezen, 
Zoo merk het op, de krijg, dien gij begint, 
Brengt U geen enkle hoop, maar duizend vreezen! 
Hoe bont fortuin heur zijden draden spint, 
Zij blijven rag - de ontrouwheid is haar wezen. 
Die 't allerhoogst ter neêrziet uit zijn sfeer, 
Stort allerdiepst in d' open afgrond neêr. 




71.


Spreek! als Egypte, onzachlijk door zijn schatten 
En krijgsbeleid, als vijand U begroet, 
Als Turk en Pers de aâloude wapens vatten, 
Als Kassans teelt belust wordt op uw bloed, 
Spreek! zal uw macht dan niet als schuim verspatten? 
Of hebt ge ook dan een schild dat U behoedt? 
Zal dan de Griek misschien zijn eed gedenken? 
De valsche Griek, zal hij U redding schenken? 





{==51==} {>>pagina-aanduiding<<}

72.


Helleenen.... wie gelooft hun huicheltaal? 
Mocht één bedrog al 't andere U doen kennen! 
Dat schraapziek ras heeft zeker duizendmaal 
't Verderf bereid, opdat ge er in zoudt rennen! 
Eerst weerden ze U den doortocht: zal hun staal 
U dienen? Leent dan de egel ooit zijn pennen? 
En zal de man die voor des wandlaars voet 
Zijn huisdeur sloot, hem helpen met zijn bloed? 




73.


Maar mooglijk, waar deez' scharen U omringen, 
Wordt door hun arm uw kranke hoop gestut? 
De volken, die ge afzonderlijk kost dwingen, 
Waant ge, ook vereend, gemaklijk uitgeschud? 
Ofschoon de krijg, na zooveel worstelingen, 
De kracht uws volks ter helft heeft uitgeput, 
Ofschoon U ook een nieuwe vijand nadert, 
Als Mitzraïm zich tegen U vergadert! 




74.


De zegepraal blijve aan uw zwaard verknocht, 
De hemel-zelf hebbe uw partij genomen, 
Geen leger dat uw leger overmocht', 
Noch nu noch ooit! Ik deel uw gouden droomen: - 
Maar zoo 't gebrek U aangrimt uit zijn krocht, 
Hoe zult gij dan zijn scherpen tand ontkomen? 
Op! trek uw zwaard! doorslinger met uw speer 
Den hongersnood; en kunt gij 't - triomfeer! 




75.


Geen akkerveld, van d' avond tot den morgen, 
Dat 's landmans hand niet dorgeblakerd heeft: 
Het rijpe graan werd in de vest geborgen, 
Lang éér dit heir naar 't Oosten is gestreefd. 
Hoe hoopt gij ros en ruiter te verzorgen, 
Die ge onbesuisd naar Salems wallen dreeft? .... 
Maar, zegt ge, uw Vloot zal 't noodige U doen vinden! 
Zoo hangt ge uw lot aan vleugelen der winden? 





{==52==} {>>pagina-aanduiding<<}

76.


Gebiedt gij ook de winden door uw kracht? 
Kunt gij hun vlucht verbreeden of bedaren? 
Schikt dan de zee, die spot met bede en klacht, 
Naar uw bevel den maatslag van heur baren? 
Als Turk en Pers hun trotsche watermacht 
Volijvrig aan Egyptens kielen paren, 
Is dan die vloot misschien niet sterk genoeg 
Om U te slaan, tot op den laatsten boeg? 




77.


De zegepraal moet twéémaal U bestralen, 
Als ge uw triomf volkomen smaken wilt. 
Toch moet gij 't met uw ondergang betalen, 
Zoo ge ééns vergeefs uw krachten hebt verspild! 
Wanneer uw vloot het hoofd moet onderhalen, 
Hoe dan in 't kamp den hongersnood gestild? 
En werd uw heir verslagen, wat zou 't baten, 
Al zaagt ge uw vloot het pekelveld gelaten? 




78.


Zoo ge evenwel 't begeerlijk Vreêverbond 
Eens konings smaadt, wiens boden tot U kwamen, 
Dan (Heer, vergeef een al te vrijen mond!) 
Dan zou uw moed uw wijsheid ver beschamen! 
Och, of ge in tijds des hemels wenk verstondt! 
Hij-zelf leere U een beter plan beramen! 
Dat eindlijk 't Oost ontworstel' aan de roê, 
En U de vreê haar vruchten smaken doe! 




79.


En gij, zijn trouwe en onverwonnen braven! 
Bij wel en wee medeërven zijner eer! 
Bewaart wat U de Lukgodinnen gaven, 
Maar o, ontboeit den dollen krijg niet weêr! 
De zeeman zoekt een vriendelijke haven, 
Waar 't schip ontsnapt aan de ongenâ van 't meir: 
Gij, doet als hij! reeft de opgezwollen zeilen! 
En schuwt een zee, die nimmer is te peilen!’ - 





{==53==} {>>pagina-aanduiding<<}

80.


Hier zweeg Aleet. Een dof gemompel ging 
De reien door, die zachtkens zich bewogen; 
Een onweêrswolk van eedle gramschap hing 
Zwart als de nacht op aller wenkbraauwboogen. 
De Veldheer blikt d' ontzachelijken kring 
Drie, viermaal langs, en leest hun ziel in de oogen. 
Tot d' Afgezant, die roereloos bleef staan, 
Wendt hij zich nu, en dus spreekt hij hem aan: 




81.


‘Gij hebt, Heraut! U van uw last gekweten, 
Met lof en blaam uw reden geschakeerd! 
Ik bied uw Vorst, zoo hij mijn vriend wil heeten, 
Mijn vriendschap aan, en eere die mij eert. 
En wat betreft die onverzoenbre veeten 
Der Heidenen, die gij mij profeteert, 
'k Wil gaarne, en mede uit naam van mijn getrouwen, 
Kort, als ik pleeg, mijn denkbeeld U ontvouwen. 




82.


Zoo weet dan dit: wat ons ter zee, te land, 
Bij dag, bij nacht, dus lijden leerde en strijden, 
Is 't vast besluit, door God ons ingeplant, 
Onze' arm ten dienst der Heilge Stad te wijden. 
Wij willen haar, door Zijne almachte hand 
En tot Zijne eer, van 't slavenjuk bevrijden: 
Wij hebben tot verwerving van dat heil 
Al 's waerelds goed, en bloed, en leven, veil! 




83.


Want, driemaal neen! geen Roemzucht doet ons knielen, 
Geen booze Mammon heeft ons aangespoord! 
Beware ons God, dat we ooit zoo diep vervielen! 
Zoo snoode pest worde in de kiem gesmoord! 
Geen druppel zelfs bezoedele onze zielen 
Van 't zoet vergif, dat al te zeker moordt! 
Ons leidt Gods Geest, die 't zelfgevoel vernedert, 
De baatzucht doodt, en 't hard gemoed verteedert. 





{==54==} {>>pagina-aanduiding<<}

84.


Gods Geest heeft ons bij allen tegenspoed 
En elk gevaar in vleuglenschaaûw genomen. 
Hij smelt het ijs, Hij koelt den zonnegloed, 
Hij maakt gebergten vlak, en droogt de stroomen, 
Hij temt de zee, hoe fel de branding woed', 
Hij ment d' orkaan aan diamanten toomen, 
Breekt muren door, vaagt steden weg van de aard, 
En doet millioenen vallen onder 't zwaard. 




85.


Uit Hem de moed, die vonkelt in onze aâren! 
Op Hem de hoop! Onze arm is zwak en teêr: 
Wat baat een vloot? wat baten alle scharen 
Van Griekenland, en heel Europaas heir? 
Maar wil Zijn kracht voor wanklen ons bewaren, 
Dan heeft ons hart geen enklen kommer meer. 
Wie ook maar ééns Gods vaderhulp mocht smaken, 
Zal nimmermeer naar andren bijstand haken! 




86.


Maar als Zijn gunst ons onverwachts verliet, 
Zijn wil is wijs, wij zijn bereid te sneven, 
Als de aarde ons maar een laatste woning biedt, 
Waar ze eens den Heer een schuilplaats heeft gegeven. 
Wij sterven, ja! maar ongewroken niet! 
Wij sterven: maar benijd door al die leven! 
Het Oosten zal niet juichen om een val, 
Die geen van ons een weeklacht kosten zal! 




87.


Waan niet, dat wij de vreê verroekeloozen! 
Wij schuwen liefst de bloedige oorlogsbaan. 
Een wreedaart moog' van valsche schaamte blozen, 
Ik wenschte als vriend uw heer ter zij' te staan. 
Maar heeft Judea hem tot voogd gekozen? 
Wat gaat dan 't Rijk eens anderen hem aan? 
Hij trachte ons niet van vreemden grond te weeren, 
En moge in rust zijn eigen staat regeeren!’ - 





{==55==} {>>pagina-aanduiding<<}

88.


Zóó spreekt Buljon. Een donkre gloed verraadt 
Van welk een vlijm Argant zich voelt doorstoken. 
Hij rijst, hij beeft van gramschap waar hij staat, 
En roept, terwijl zijn ingewanden koken: 
‘Hij hebbe krijg, die dus de vrede smaadt! 
't Heeft nooit aan stof voor 't oorlogsvuur ontbroken. 
Wij zien te wel, hoe gij de vrede schat, 
Daar gij onze' eisch met trotschen voet vertradt!’ - 




89.


Hij grijpt op eens zijn mantel bij de slippen, 
En vouwt die in twee plooien, diep en groot; 
Terwijl hij, met een hoonlach op de lippen, 
Aldus zijn stem uit schorren gorgel stoot: 
‘Gij stoute Held, die graan verwacht van klippen! 
Ik breng U Vrede of Oorlog in mijn schoot. 
Daar is ook geen sekonde te verliezen, 
Gij moogt dus vrij, maar - zonder uitstel kiezen!’ - 




90.


En: ‘Oorlog!’ is de donderende kreet, 
Dien de Eedlen op dat honend woord doen schallen, 
Eer 't Legerhoofd zijn wil vernemen deed. 
Nu laat Argant den mantel grimmig vallen, 
En spreidt hem uit, terwijl hij voorwaards treedt. 
‘'t Zij!’ roept hij, ‘Krijg ten doode, met U allen!’ 
En plotsling is 't, als sprongen op dat woord 
De grendels los van Janus' Tempelpoort. 




91.


De dolle Woede en ruwe Tweedracht vlogen 
Op vleêrmuisvlerken uit zijn mantelvouw: 
De fakkel der Harpijen stak zijn oogen 
In vlammen; zijn gebronsde kaak werd graauw. 
Zóó stond de Reus, die tot aan 's hemels boogen 
De toren der verwarring staaplen zou! 
Zoo zag hem Babylon de starrenheiren 
Bedreigen en Gods bliksemen trotseeren! 





{==56==} {>>pagina-aanduiding<<}

92.


En Godfried sprak met kalme majesteit: 
‘Gij kent nu onze eenstemmige gedachten: 
Uw Meester koom'! En zoo hij lang verbeidt, 
Dan mag hij op zijn Nijlstroom ons verwachten!’ - 
Nu reikt hij hun, terwijl hij ze uitgeleidt, 
Geschenken, die geen koning zou verachten: 
Hij kiest Aleet een rijken krijgshelm uit, 
Het pronkstuk van Niceaas oorlogsbuit. 




93.


Argant ontfangt een kostlijk zwaard, met kralen 
Van eêlgesteent aan 't zuiver-gouden heft: 
Zóó schoon bewerkt, dat de arbeid duizendmalen 
De waarde der juweelen overtreft. 
De woeste vreugd, waarvan zijn blikken stralen, 
Toont dat Argant de prijs der gift beseft. 
Hij grijnst: ‘Heb dank! ik zal U spoedig toonen, 
Hoe zulk geschenk den gever weet te loonen!’ - 




94.


Nu wendt hij fluks zich tot zijn medgezel: 
‘Keer naar Egypte op 't eerste morgengloren, 
Daar ik te nacht naar Salems wallen snel. 
Een brief van mij waar' moeite en tijd verloren: 
Waar gij verschijnt, ben ik onnut: Vaarwel! 
Gij zult den Vorst Buljons besluit doen hooren: 
Gij past aan 't Hof. Mij lokt het krijgsgewoel 
Naar ruimer veld, waar ik mij thuis gevoel!’ - 




95.


Zoo wordt de Bode een Vijand! .... Vredetolken, 
Duldt dát de Wet, die U de menschheid gaf? 
Of schendt men dus 't aâloude recht der volken? .... 
Hij vraagt het niet; hij wacht geen andwoord af. 
Bij 't starrenlicht, dat flikkert uit de wolken, 
Rent hij daarheen in teugellozen draf. 
Ook hij die bleef, voelt zich den boezem knellen 
Van ongeduld om 't haatlijk kamp te ontsnellen. 





{==57==} {>>pagina-aanduiding<<}

96.


Nu heerscht de nacht: geen windtjen fladdert meer 
Geen golfjen doet het spieglend stroomvlak hijgen. 
't Vermoeide wild keert tot zijn holen weêr. 
Gebergte en woud, al 's waerelds stemmen zwijgen. 
't Gehorend vee, het schubbig waterheir, 
De bonte gast der lommerige twijgen, 
Wat adem heeft, vergeet zijn vreugde en smart 
In diepen slaap, die balsem stort in 't hart. 




97.


Maar noch Buljon noch zijn getrouwen zwichten 
Voor 't zoet der rust, zoo vuurt de wensch hen aan, 
Of eindlijk voor hun smachtende aangezichten 
De dageraad ten hemel op mocht gaan, 
Die met zijn toorts hen vriendlijk vóór zou lichten 
Naar d' eindpaal van hun lange wandelbaan. 
Zij heffen 't oog gedurig op, en staren 
Of nog geen straal het Oosten op doet klaren. 



{==58==} {>>pagina-aanduiding<<}





{==59==} {>>pagina-aanduiding<<}

Derde zang.


{==60==} {>>pagina-aanduiding<<}

Korte inhoud.

Het leger van Buljon bereikt Jeruzalem. Herminia wijst koning Aladijn de voornaamste Christenhelden aan. Eerste krijgsschermutseling. Dudoos dood en uitvaart. Toebereidselen tot het beleg.



{==61==} {>>pagina-aanduiding<<}

Derde zang.

1.


De dagkim blaauwt, met goudglans overgoten; 
De zefiers gaan op 't groenend loof ten rei: 
Met rozen, in het Paradijs ontsproten, 
Verschijnt Aurore aan d' Oosterslaghamei. 
Heel 't Leger heeft de wapens aangeschoten, 
En murmelt reeds een vrolijk veldgeschrei, 
Eer, op 't geklank van trommels en trompetten, 
Zijn duizenden zich in beweging zetten. 



2.


De Veldheer leidt, aan schier onmerkbren toom, 
Een geestdrift, die hij niet meer kan bedwingen: 
Eer zou zijn hand Charybdis' wervelstroom 
Een breidel in de dolle kaken wringen, 
Of 't grimmig Noord, dat op den steenrotszoom 
Het schip verplet, en heuvlen op doet springen. 
Hij regelt en bestuurt het heir: 't rukt voort, 
Maar zóó, dat niets den vasten maatgang stoort. 




3.


Zij voelen niet, hoe snel zij zich bewegen, 
Zóó jaagt hun hart den vogelvluggen voet. 
Maar als de zon van 's hemels steilste boogen 
Een straalgloed schiet, die de aarde splijten doet, 
Daar zien ze op eens Jeruzalem voor oogen! 
Daar wuift elks hand Jeruzalem heur groet! 
En jubelend doen honderdduizend lippen 
Den blijden naam: ‘Jeruzalem!’ ontglippen. 





{==62==} {>>pagina-aanduiding<<}

4.


Zoo dobbert vaak, door golfslag en orkaan 
Ten hemel op-, ter helle neêrgesmeten, 
Het scheepsvolk rond op vreemden oceaan, 
En ziet den dood vast loeren door de reeten. 
Maar naauwlijks lacht de verre kust hen aan, 
Of alles juicht met schelle vreugdekreeten, 
Vergeet op eens alle arbeid en verdriet, 
En wijst om strijd naar 't blaauwende verschiet. 




5.


De groote vreugd, die aller borst doet jagen, 
Smelt weldra weg in eerbiedvolle smart. 
Zij voelen zich door schuldbesef verslagen, 
Met schaamte en dank in 't heilbegeerig hart. 
Zij durven naauw de ontroerde blikken wagen 
Aan 't heilig oord, dat hun een Bethel werd, 
Waar Jezus eens geleefd heeft en geleden, 
Den dood verwon en 't graf is uitgetreden. 




6.


Een dof geklag, een half gesmoord gezucht, 
Door vreugde en rouw ten boezem uitgedreven, 
Een zacht gesnik, gaat murmlend door de lucht, 
Om smeekend tot den Heiland op te zweven. 
Zoo ruischt het woud, als 't windtjen in zijn vlucht 
De takken schudt en ieder blad doet beven: 
Zoo kermt de zee, wanneer haar bruisend nat 
De klippen kust, of tegen 't strand verspat. 




7.


Op 't voorbeeld van hun vroomen Leidsman, treden 
Ze ontschoeid daarheen, in worstelend gebed: 
Zij scheuren zich de pronksels van de leden, 
Zij rukken zich de pluimen van 't helmet, 
Zij zuivren 't hart van 's waerelds ijdelheden, 
Terwijl een traan hun bleeke wangen net, 
Èn schoon dus elk zijn Heiland schreiend huldigt, 
Geen die zich niet van ongevoel beschuldigt: 





{==63==} {>>pagina-aanduiding<<}

8.


‘Waar Gij, o Heer! Uw heilig offerbloed 
Op aarde plengde uit doodelijke wonden, 
Daar smelt ik niet, met overkropt gemoed, 
In tranen weg bij d' aanblik mijner zonden? 
Mijn koude ziel! stroomt ge in geen dubblen vloed 
Ten oogen uit, in 't brandend vocht verslonden? 
Mijn harde ziel! vergaat ge niet van pijn? 
Wie thands niet weent, zijn wee zal eeuwig zijn! ....’ 




9.


Intusschen zag bij 't helder zonnegloren 
De Muzulman, die wacht hield over 't oord, 
Het walmend stof, dat van zijn hooge toren 
Een wolk geleek, die 't kalme landschap stoort: 
Zij scheen van vuur en flikkergloed te gloren, 
Als rolde zij den zwangren donder voort. 
Tot hij weldra 't metalen krijgsgereide 
Eens heirs, en ros en ruiter onderscheidde. 




10.


Nu roept hij uit: ‘Hoe dwarrelt over 't dal 
Een zee van stof, uit gloed en rook geschapen! 
Op, burgers! Op! Te wapen! Naar den wal! 
De vijand komt, den stormhoed om de slapen!’ - 
En luider nog: ‘Vergadert U, staat pal! 
De tijd is kort. Te wapen, op! Te wapen! 
Daar is hij reeds! Ziet welk een wapenglans! 
Wat neveldamp, die opwaait naar den trans!’ - 




11.


De kinderkens, en de ouderen van dagen, 
De vrouwenschaar, verbleekende onder 't wee, 
Wat slaan kan noch beschermen tegen slagen, 
Schuilt biddend saam' in koepel en moskee. 
Maar al wie maar een wapentuig kan dragen, 
Rukt onverwijld het slagzwaard uit de scheê, 
De een snelt ter poort; een ander naar de wallen - 
De Vorst gaat rond, en zorgt voor elk en allen. 





{==64==} {>>pagina-aanduiding<<}

12.


Hij zoekt in 't eind een torengaanderij 
In 't midden van twee hooge poortgebouwen: 
Zoo is hij steeds in elk gevaar nabij, 
Zoo kan hij vlakte en bergtop overschouwen. 
Herminia staat aan zijn rechterzij', 
De schoone Maagd, die bij zijn Hofjonkvrouwen 
Een schuilplaats vond, sints de Antioochsche slag 
Haar uitgeschud, verweesd en vluchtling zag. 




13.


Klorinde rukt het Frankiesch leger tegen, 
Aan 't hoofd der schaar, die nastormt in haar schreên; 
Terwijl Argant, in hinderpaal gelegen, 
Heur uitval dekt. Zij vlamoogt om zich heen, 
En spoort den moed der haren allerwegen, 
Door woord en wenk, ja door haar blik alleen: 
‘Heel Aziën verwacht van ons, getrouwen! 
Dat wij der hoop een vasten grondslag bouwen!’ - 




14.


Terwijl ze spreekt, daar dreunt in 't naaste veld 
De hoefslag van een Christen ruiterbende, 
Die, tuk op buit, het heir vooruitgesneld, 
De weiden stroopte, en juist den teugel wendde. 
Fluks ijlt zij toe, ontfangen door den Held, 
Die aan de spits de vijandin herkende. 
't Is Gardo, de eer der Roomsche ruiterij, 
Maar al te zwak voor zulk een weêrpartij. 




15.


Een eerste stoot doet hem ter aarde zinken. 
Zijn neêrlaag voert der Heidnen vreugd ten top. 
Hoort, hoe reeds nu hun zegekreeten klinken, 
Of 't lente heet om éénen bloesemknop! 
Intusschen doet Klorinde 't zwaard rinkinken: 
Haar arm alleen weegt tegen honderde op. 
Zij baant den weg voor die zich na haar wagen 
Door schok op schok, en vaagt hem schoon door slagen. 





{==65==} {>>pagina-aanduiding<<}

16.


De plonderaars berooft zij van hun buit. 
Zij wijken - tot ze een heuvelkruin beklimmen. 
Daar staan zij pal, want tusschen 't heidekruid 
Zien ze overal bevriende wapens glimmen. 
En nu! geen rukvlaag schiet zoo woedend uit, 
Geen solferstraal doorbliksemt zoo de kimmen, 
Als Tankred daar, met aangelegde speer, 
Op Godsfrieds wenk ter neêr stort met zijn heir. 




17.


Zóó vlug en forsch drilt hij de lans ten strijde, 
Zijn blonde jeugd vergt zóóveel diep ontzag, 
Dat Aladijn hem al zijn aandacht wijdde, 
Hem, in zijn oog der helden flonkerbag! 
Hij wendt zich tot de Jonkvrouw aan zijn zijde, 
Wie 't harte klopt met ongewonen slag: 
‘Mij dunkt, gij kent, al zijn ze in 't staal gesloten, 
Wel één voor één die Christen Strijdgenooten? 




18.


Zoo zeg mij dan, wie is die worstelaar, 
Die zóó joesteert, dat alle hoofden bukken?’ - 
Zij andwoordt niet, maar 't vriendlijk oogenpaar 
Bewolkt - zij poogt een zuchtjen te onderdrukken. 
Haar boezem zwoegt gelijk de ontroerde baar; 
En ziet ze in 't eind heur zelfbedwang gelukken, 
Toch niet alzoo of 't sneeuwwit ooglid gloeit 
Als purper, en een enkle traandrop vloeit. 




19.


Nu spreekt ze, en hangt een teêrder zielsgevoelen 
Behendig 't kleed van ruwe wraakzucht om: 
‘Wel ken ik hem, en midden onder 't woelen 
Van duizenden herkende ik hem alom! 
'k Heb hem zijn wrok aan 't bloed mijns volks zien koelen, 
Dat schuimend door de diepe grachten zwom! 
Wel treft hij wreed! Wel slaat hij gruwbre wonden, 
Waarvoor geen baat, geen heilkruid wordt gevonden! 





{==66==} {>>pagina-aanduiding<<}

20.


't Is Tankred! Och, of ik hem aan mijn voet 
Gevangen zag! Niet door den dood gebroken, 
Maar levende en vol frisschen levensgloed: 
Hoe zoet werd dan mijn lange smart gewroken! ....’ 
Zoo spreekt zij, maar geen Aladijn vermoedt 
Wat meening ze in die weeklacht heeft verstoken, 
Die, ondermengd met menig droeve zucht, 
En brandend, haar geknelde borst ontvlucht. 




21.


Maar ziet! Klorinde ijlt Tankred woedend tegen: 
Daar treffen zij elkander in 't vizier! 
Daar spatten, in een dichten splinterregen, 
Hun lansen stuk! .... Maar 't stalen hoofdscharnier 
Der Jonkvrouw breekt - de helm ligt neêrgezegen, 
En plotsling golft, met onweêrhouden zwier, 
Een lokkenpracht, die 't licht als goud doet blaken, 
Om 't rozenrood van maagdelijke kaken. 




22.


Haar toornig oog blijft zacht, schoon 't bliksems schiet: 
O, wat zou 't zijn bij teedre minneweelde! 
Hoe peinst gij dus, gij Tankred? Is dat niet 
Het lief gelaat, dat door uw droomen speelde? 
Ja, ze is het wel, die in uw hart gebiedt, 
Waar Liefde-zelf heur gloeiend beeld penseelde! 
De Krijgeres, die zich in 't eikendal 
Verfrisschen kwam aan 't levend bronkristal. 




23.


Hij had gelet op helmsieraad noch wapen: 
Nu - kent hij haar.... betooverd blijft hij staan. 
Zij dekt op nieuw, zoo goed zij kan, de slapen, 
En tart hem uit. Hij poogt den strijd te ontgaan, 
Vliegt elders toe, en doet er wonden gapen, 
Maar kan zich van haar bijzijn niet ontslaan. 
‘Keer om!’ roept ze uit, terwijl ze 't zwaard blijft heffen, 
En dreigt, hem met een dubblen dood te treffen. 





{==67==} {>>pagina-aanduiding<<}

24.


Zij valt hem aan, in klimmend vuur ontbrand: 
Hij weert zich niet - hij blikt steeds in die oogen, 
Waar 't Minnewicht zijn vreeslijk krijgstuig spant, 
In schaduw der fluweelen wenkbraauwboogen. 
‘Ach!’ fluistert hij, ‘hoe dikwijls mist die hand, 
Schoon overal met dekkend staal omtogen! 
Daar elke blik van dat ontbloot gelaat 
Zijn doel bereikt en dwars door 't harte gaat!’ 




25.


Toch wil hij niet in sprakeloos verlangen 
Vergaan - al hoopt hij op geen medelij'! 
Zij wete 't dan, dat hij, sints lang, gevangen 
En weêrloos boog voor Liefdes heerschappij! 
‘Gij,’ roept hij uit, ‘die onder zooveel rangen 
Van vijanden, geen vijand ziet dan mij, 
Kom, volg mij, waar geen strijdende ons beletten, 
Ten einde toe den tweekamp voort te zetten! 




26.


Zóó blijke 't, wie voortaan de sterkste heet'!’ - 
Zij wenkt - en rent met zóóveel drift ten strijde, 
Dat zij 't gemis van 't krijgskasket vergeet. 
Hij volgt, maar traag, als een ter dood gewijde. 
Reeds houdt zij zich ter worsteling gereed, 
Reeds rukt ze 't zwaard weêrlichtend van haar zijde, 
Daar roept hij uit: ‘Één oogenblik! Bepaal 
Vooraf met mij den prijs der zegepraal!’ - 




27.


Zij hoort: en nu - de wanhoop geeft hem krachten: 
‘Neem,’ trilt zijn stem, ‘den prijs waarnaar gij streeft! 
Sints gij vergeefs naar vrede mij doet smachten, 
Aanvaard dit hart, dat in mijn boezem beeft! 
't Is 't mijne niet, en zoo gij 't blijft verachten, 
Het sterft met vreugd, het heeft genoeg geleefd. 
't Is 't uwe, en lang! .... Gij moogt uw wensch bevredigen, 
Ontscheur het mij: ik zal het niet verdedigen!’ 





{==68==} {>>pagina-aanduiding<<}

28.


‘Zie, 'k heb 't rapier doen vallen. 'k Biê de borst 
U weêrloos aan: gij moogt haar vrij doorstoten. 
Verlangt gij meer? 'k Zal 't pantser, dat me omschorst, 
Ontgespen, 'k zal mijn brekend hart ontblooten!’... 
Wie weet hoe lang zijn sombre minnedorst 
Heur tranen en heur klachten hadd' vergoten, 
Waar' daar op eens, ontijdig, ongevraagd, 
Geen bonte zwerm van strijders opgedaagd. 




29.


't Zij vreeze of list, de Saracenen vlieden 
Uit alle macht de Christen legerschaar: 
Een Frank, de schand van Gardoos oorlogslieden, 
Ontwaart van ver Klorindes golvend hair, 
En slingert, eer zij wederstand kan bieden, 
Van achtren 't zwaard.... lafhartige barbaar! 
Maar met een kreet is Tankred toegesprongen, 
En weert den slag en, - heeft den dood bedwongen. 




30.


Toch heeft de houw het leliewit fluweel 
Der hals gekwetst. Maar schoon de wond moog' schrijnen, 
Ze is licht, en doet door 't vonklend zonnegeel 
Der lokken, hier en daar een bloeddrop schijnen. 
Zóó tintlen op des konstenaars paneel 
Door 't levend goud de gloeiende robijnen. 
Maar half ontzind van gramschap ijlt de Prins 
Den wreedaart na op vleugelen des winds. 




31.


De vluchteling en zijn vervolger schoten 
Als pijlen door den damp der worstelbaan. 
Klorinde staart, verbaasd en onbesloten, 
Het tweetal na, tot zij 't gezicht ontgaan. 
Nu deinst zij met haar wakkre bondgenooten, 
Maar eensklaps weêr tast zij de Franken aan: 
Zij vliedt, keert om, en draaft en jaagt in 't ronde, 
Zóó dat men 't vlucht noch aanval noemen konde. 





{==69==} {>>pagina-aanduiding<<}

32.


Dus wijken, als de stier de hoornen drilt, 
De honden die door 't wijde perk krioelen; 
Maar rent hij voort, dan doen zij even wild 
De tanden in zijn ruige zijden woelen. 
Klorinde dekt, in 't vlieden, met haar schild 
Van achtren 't hoofd, waarop de flitsen doelen: 
Geen ranke Moor ontwijkt zóó vliegenssnel 
De slagen bij 't krijgshaftig kogelspel. 




33.


De wilde jagers en gejaagden renden 
Tot bij den voet van Salems muurgevaart; 
Als, met een kreet, de Heidenen zich wenden 
En, links en rechts, in breeden boog geschaard, 
't Vijandig heir aangrijpen in de lenden, 
Met al de kracht van 't onbarmhartig zwaard; 
Terwijl Argant, die plotsling 't sein doet schallen, 
De Christenen in 't front komt overvallen. 




34.


De reuzige Cirkasser draaft verwoed 
Vooruit, berg af, waar 't oorlogsonweêr suizelt. 
En de eerste Frank, dien hij omlaag ontmoet, 
Ploft van zijn ros, dat naast hem nederduizelt. 
Zijn krijgslans druipt van rookend Christenbloed, 
Eer ze eindlijk in zijn vingren wordt vergruizeld: 
Nu zwaait hij 't staal, dat onheilspellend gloort, 
Waar 't rondbijt, wondt; en waar het wondt, vermoordt. 




35.


Klorinde slechts kampt wilder nog en wreeder: 
Ardelio, een grijsgelokte held, 
Maar jong van hart, valt voor haar slagen neder. 
Van 't tweetal zoons, dat moedig hem verzelt, 
Lag de oudste alreeds - O schouwspel, droef als teeder! - 
Met brekend oog aan 's vaders zij' geveld. 
De jongste, alléén en hooploos nagebleven, 
Slaat woedend rond, en redt met moeite 't leven. 





{==70==} {>>pagina-aanduiding<<}

36.


Maar Tankred, die, de beide teugels los, 
Vergeefs den sneller vluchtling achterjaagde, 
Blikt om, en ziet nu dat zijn legertros 
Zich veel te ver in 't nest des vijands waagde. 
Hij zwenkt terstond, en spoort zijn snuivend ros 
Naar 't Heidenrot, dat door zijn drommen vaagde. 
En met hem toog een uitgelezen schaar, 
De trouwste altijd in 't barnen van 't gevaar. 




37.


De Avonturiers van Dudoos Keurtroep waren 't! 
De kern van 't heir! .... Ziet, blonde Reinout ment 
- Als schoonste en fierste alom bewondring barend - 
Vóóraan zijn hengst, die als een bliksem rent. 
Herminia heeft reeds den zilvren arend, 
Zijn wapen, op 't lazuren veld herkend. 
Zij haast zich, hem den koning aan te wijzen: 
‘Dat is de Held, wien alle helden prijzen! 




38.


Schoon 't blosjen op zijn donzen kaken prijk', 
Geen kampioen kan met dit kind zich meten! 
Ja, waren hem in 't leger zes gelijk, 
Heel Syriën boog krimpende in zijn keten, 
Geen Morgenland, geen deinzend Avondrijk, 
Dat niet de prooi der Christenen zou heeten! 
De Nijlbron zelfs, door niemant ooit gezien, 
Zou vruchteloos het slavenjuk ontvliên. 




39.


Geen oorlogsram beukt zóó de vestingmuren 
Als Reinout met zijn vuisten van metaal! 
Maar nu, zie ginds dien Held zijn ros besturen, 
In groen gedoscht en gouden harnaspraal: 
't Is Dudo met zijn vrije wapenturen, 
Die, bandloos, zich geneeren van hun staal. 
Van edel bloed, in de oorlogskunst ervaren, 
Is hij in niets de tweede, en de eerste in jaren. 





{==71==} {>>pagina-aanduiding<<}

40.


Die Ridder in zijn bruinen krijgsdosch, noemt 
Noorwegens Vorst zijn broeder. Nooit droeg de aarde 
Een trotscher Man: zijn daden zijn beroemd, 
Maar derven door zijn hoogmoed half heur waarde. 
Aanschouwt gij daar, zoo wit als 't lentgebloemt', 
Dat Tweetal, dat, zoo trouw als teêr, zich paarde? 
Dat zijn Gildippe en Odoardo, één 
Door keuze en lot en zielsvoortreflijkheên!’ - 




41.


Terwijl zij spreekt, verheft zich rond den Heiden 
't Getij des strijds, en steigert zijn gevaar, 
Want Tankred en de ontembre Reinout scheiden 
Den cirkel der belagers van elkaâr. 
Ook Dudo komt, en schrik en dood verspreiden 
Zich wederzijds van zijn geduchte schaar; 
Ja, zelfs Argant, door Reinouts lans getroffen, 
Voelt plotseling zich uit den zadel ploffen. 




42.


Nooit, nooit misschien waar' hij meer opgestaan, 
Maar Reinout ook stort met zijn klepper neder; 
Hij poogt den voet van 's beugels boei te ontslaan, 
Herrijst, maar ziet zijn kampioen niet weder. 
Heel 't Heidensch rot ontwijkt de worstelbaan, 
En wemelt stadwaards als op arendsveder. 
Klorinde-alléén weêrhoudt een wijl den vloed 
Der Franken, die hen op de hielen spoedt. 




43.


Schoon ook de nood ten toppunt is geklommen, 
Zij wijkt het laatst - zij dekt den legerstaart 
Der vliedende, en verdeelt des vijands drommen, 
Die, stap voor stap, hen stremden in hun vaart. 
Maar Dudo jaagt, in felle drift ontglommen, 
De vluchters na, dreigt Tigran met het zwaard, 
En klooft hem met één slag van 't vlijmend wapen 
Het voorhoofd door tot aan de beide slapen. 





{==72==} {>>pagina-aanduiding<<}

44.


Geen halsberg biedt Algatzar baat, en geen 
Gesmeede helm kan Korbans leven koopen: 
D' één' gaat het zwaard door nek en schoudren heen', 
Den tweede scheurt het wang en borstbeen open. 
't Slaat Amurat en Mehmet, één voor één, 
Het bliksemt, nog van 't heete bloed bedropen, 
Almanzor neêr, en dreigt nu, purperrood, 
Den reuzigen Cirkasser met den dood. 




45.


Balsturig wijkt Argant verscheiden malen, 
Komt weêr, en deinst, en strijdt en wijkt weêrom. 
Maar eensklaps doet hij 't vliegend lemmer dalen, 
En keert het woest in Dudoos lendnen om. 
De levensstroom ontvloeit in heete stralen 
Den Christenheld; hij valt - zijn mond is stom, 
Stuiptrekkend nog fronst hij de wenkbraauwboogen, 
En ijzren nacht daalt neder op zijn oogen. 




46.


Tot driewerf sluit hij ze open, om het licht 
Der lieve zon nog eens te zien: driewerven 
Rijst hij omhoog, maar zijgt in één, en zwicht. 
Het doodfloers doet hem kracht en zintuig derven: 
Een ijskoud zweet bedekt zijn aangezicht, 
Een laatste snik - daar buigt hij 't hoofd tot sterven. 
Verwoede Argant houdt zich bij 't lijk niet op, 
Maar vlucht weêr voort, in daavrenden galop. 




47.


Toch wendt hij 't hoofd, en roept in schorre klanken 
Den Christnen toe: ‘Wat dunkt U van mijn kling? 
Dat is dezelfde, o vriendelijke Franken, 
Dien 'k gistren uit uws meesters hand ontfing. 
Gaat uit mijn naam den milden gever danken! 
En zoo alreeds hem 't lachen niet verging, 
Dan moog' hij zich verheugen, dat de waarde 
Van 't staal de pracht van 't handvat evenaarde! 





{==73==} {>>pagina-aanduiding<<}

48.


Zegt, dat hem straks in 't krimpend ingewand 
Nog beter blijk dier waarheid zal verblijden! 
En zoo hij mart, zal deez' mijn rechterhand 
In eigen tent zijn levensdraad doorsnijden!’ - 
Dat hoort de Christenschaar, en knersentandt, 
Wedijvrend om den snoever te kastijden. 
Vergeefs! hij jaagt met al de zijnen voort, 
Bereikt de stad, en - staat reeds bij de poort. 




49.


Van 't bolwerk stort een hageljacht van steenen 
En rotsgevaarten op de Franken neêr: 
De pijlen gonzen langs hun slapen henen, 
Zoo dicht als 't zand aan d' oeverzoom van 't meir. 
Zij aarzelen - Reeds is hun prooi verdwenen: 
Naar binnen rukt het Saracenenheir. 
Maar Reinout, zijn gestruikeld ros ontkomen, 
Rent plotsling aan, met fladderende toomen. 




50.


Hij komt, de sterke! om grijzen Dudoos moord 
Te wreken op de trouwloze barbaren. 
Hij groet zijn heir met dit heldhaftig woord: 
‘Wat staat ge? Wat belet U voort te varen? 
Onze Overste ligt in zijn bloed gesmoord, 
En zou de wraak niet koken in onze aâren? 
Hoe zouden wij in dit beslissend uur 
Wegdeinzen voor een waggelenden muur? 




51.


Neen! waar' die wal uit ijzer opgetrokken, 
Waar' hij gewrocht uit eeuwig diamant, 
Wij zullen hem tot op den grondslag schokken! 
Geen schuilhoek redt d' arglistigen Argant! 
Ten aanval, op!’ - Hij spreekt, en onverschrokken 
Bestormt hij 't eerst den hoogen vestingwand, 
Den zeekren helm verheffende in den regen 
Van schicht en steen, al ruischend neêrgezegen. 





{==74==} {>>pagina-aanduiding<<}

52.


Hij beurt zoo fier den stuggen nek omhoog, 
En schudt het hoofd, en blikt zoo woest naar boven, 
Dat zij, wie nooit de bleeke schrik bewoog, 
Zich op hun bolwerk reeds verrast gelooven. 
Terwijl hij spoort en dreigt met hand en oog, 
Daar komt een boô zijn brandende' ijver dooven, 
Sigier is daar, en wenkt om stil te staan, 
En kondigt hun den wil des Veldheers aan. 




53.


In Godfrieds naam eischt hij, den storm te staken: 
‘Keert!’ roept hij uit, ‘en, helden die gij zijt, 
Verwint u-zelf! Rechtmatig is uw blaken, 
Maar ook de moed vergete plaats noch tijd! 
U wacht Buljon!’ - Met vuurgloed op de kaken, 
Laat Reinout af en al wie met hem strijdt, 
Ofschoon hij beeft van opgekropten toren, 
En binnen 's monds een dof gebrul doet hooren. 




54.


Zij nemen fluks naar 't legerkamp de wijk: 
Geen vijand durft hun vredige' aftocht storen. 
Zij wisschen Dudoos kil gelaat van 't slijk, 
En zorgen dat al de eer hem zij beschoren 
Die helden past. Zij dragen 't dierbaar lijk, 
Dat al te ras aan 't graf zal toebehooren.... 
Buljon terwijl, in 't blaauwend vergezicht, 
Bespiedt de Vest, die aan zijn voeten ligt. 




55.


De Stad rust op twee heuvlen, onderscheiden 
In groote en form, en uitziende op elkaâr; 
Een dal ligt in de diepte tusschenbeiden, 
Verdeelt de stad, en splitst het heuvlenpaar. 
Terwijl drie kanten tot geen toegang leiden, 
Vertoont de vierde een zachte helling; maar 
Die Noorderzij' is afgezet met muren, 
Zóó hoog en dik, dat ze elk beleg verduren. 





{==75==} {>>pagina-aanduiding<<}

56.


In 't hart der stad valt elke regenstraal 
In bakken neêr, en frissche beekjens vloeien 
De vijvers door - maar 't veld rondom is schraal: 
Daar wil geen bron den harden grond besproeien. 
Daar geurt geen bloem, daar biedt geen looverzaal, 
Geen struikjen schaâuw, bij 't middagzonnegloeien. 
Alleen zes mijlen verder rijst een woud, 
Vol giftgeboomt', afschuwlijk woest en koud. 




57.


Ter zijde waar Auroor' de blonde hairen 
Doet stralen, loopt de vorstlijke Jordaan: 
Ten Westen doen de Middellandsche baren 
De witte branding tegen d' oever slaan: 
Ten Noorden schemert Bethel, dat de altaren 
Van 't Gulden Kalf zag rijzen en vergaan: 
En waar in 't Zuid de regenwolken gloren, 
Schuilt Bethlêm, waar de Heiland is geboren. 




58.


Terwijl Buljon dus Stad en Land bespiedt, 
Peinst hij wáár 't best het kamp wierde opgeslagen, 
En van wat zij' 't vijandlijk grondgebied 
Het allerminst den aanval zou verdragen. 
Herminia ontwaart hem in 't verschiet, 
En haast zich tot zijn glorie te gewagen: 
‘Dat is Buljon, die daar in 't purper praalt: 
Wat grootheid, waar geen koningsglans bij haalt! 




59.


Ja, wel is hij geschapen tot regeeren, 
Hij, meester in de kunst der heerschappij! 
Met dubble krans moet hem de waereld eeren: 
Als Ridder en als Veldheer schittert hij. 
Hem streeft niet één uit zooveel heldenheiren 
In mannenmoed en krijgsgenie voorbij. 
Zoo in den Raad slechts Reimont hem niet wijke, 
Op 't Veld is enkel Reinout zijns gelijke!’ - 





{==76==} {>>pagina-aanduiding<<}

60.


De Koning sprak: ‘Hij trok mijn aandacht reeds 
Toen 'k als Gezant aan 't Frankiesch Hof vertoefde. 
Nog heugt het mij hoe elk om strijd hem prees, 
Zoo vaak zijn ros het stuivend krijt doorgroefde. 
Geen donsjen op zijn teedre kaken wees 
Den Jongling aan; maar al wat hij beproefde, 
Zijn houding, zijn gelaat, zijn arm, zijn stem, 
't Wekte al te saam' de stoutste hoop van hem! 




61.


Ze is wèl vervuld: méér dan men durfde droomen!’ 
Verzucht hij, en breekt somber af. - Nochtans 
Herneemt hij straks: ‘Wie heeft daar plaats genomen 
Aan Godfrieds zij'? Hem ook tooit purperglans: 
Schoon kleiner van gestalte, 't is volkomen 
Het evenbeeld des grooten Oorlogsmans!’ - 
En 't andwoord luidt: ‘'t Is Boudewijn, wiens daden, 
Meer dan zijn leest, 't verwante bloed verraden. 




62.


Maar ziet gij naast het luistrend Broederpaar 
Geen derde, die zoo ernstig schijnt te spreken? 
't Is Reimont-zelf: hem siert bij 't zilvren hair 
Een fijn verstand, dat muren weet te breken. 
In heel de Roomsche en Fransche legerschaar 
Niet één zoo rijk in listige oorlogs-treken! 
Wat verder op, prijkt Willem, die een kroon 
Zal erven, als Brittanjes Koningszoon! 




63.


Naast hem staat Welf, de spruit van roemrijke ouders, 
Van edel bloed, vol heete gloriedorst. 
'k Herken hem aan die breedgebouwde schouders, 
Die kloeke stal, die hooggewelfde borst. 
Maar onder al die oorlogsteugelhouders 
Mis ik er één.... ik mis Tarantoos Vorst, 
'k Mis Rozemond, verafschuwde en verachte! 
Verwoester van mijn koninklijk geslachte! ....’ 





{==77==} {>>pagina-aanduiding<<}

64.


Zoo sprekend vaart de schoone Jonkvrouw voort. 
Buljon terwijl keert tot zijn leger weder. 
Hij acht de Stad onneembaar in dit oord, 
Maar weet één punt, waar de oorlogsram gereeder 
Een doortocht baant: dies slaat men bij de poort 
In 't Noorderdal zijn lichte veldtent neder. 
Van hier tot aan de verre Hoekpoort strekt 
Zijn kamp zich uit, dat ijlings derwaards trekt. 




65.


De tenten, in een boog geschaard, omringen 
Een derde deel der welversterkte Stad. 
Ondoenlijk is 't, de Vest gehéél te omringen, 
Zoo machtig is de ruimte die ze omvat. 
Maar Godfried snijdt met dreigende oorlogsklingen 
Den toegang af tot elk naburig pad, 
En haast zich, elken bergpas, die naar buiten 
Of binnen voert, op de eigen wijz' te sluiten. 




66.


Nu veiligt hij voor elken overval 
Der Heidenen het kamp van zijn Getrouwen; 
Hij laat rondom langs menig diepen wal 
Borstweeringen en hooge schansen bouwen: 
Men graaft en slaaft en arbeidt overal. - 
Hij wenscht nog eens held Dudoos lijk te aanschouwen, 
En nadert tot de sombre doodenbaar, 
Omgeven van een jammerende schaar. 




67.


Met stille pracht versieren Dudoos vrinden 
Zijn katafalk en vorstlijk lijkgewaad: 
Hun tranen om 't verlies des welbeminden 
Verdubblen nog, als Godfried vóór hen staat. 
Maar deze weet zijn droefheid in te binden, 
En toont een bleek maar onbewolkt gelaat. 
Hij staart een wijl, in diep gepeins verloren, 
Den doode in 't oog, en laat zich eindlijk hooren: 





{==78==} {>>pagina-aanduiding<<}

68.


‘Neen! U geen klacht, geen bittre weemoedstraan! 
Al mist gij de aard, gij zult den hemel erven. 
Al moet uw lijk in 't dompig stof vergaan, 
Uw glorie zal de onsterflijkheid verwerven. 
Als Christenheld voleindet gij uw baan: 
Uw leven werd bezegeld door uw sterven. 
Stijg op tot God, en jubel voor Zijn throon! 
U wacht de palm, U siert de martelkroon! 




69.


Neen! niet úw lot, maar 't ónze doet ons schreien: 
Gezaligd blikt gij neder op uw graf; 
Wij voelen 't diep, dat met uw vroom verscheîen 
Ons 't edelst deel van onze kracht begaf. 
Maar nam de Boô der sombre Doodsvalleien 
In U, o Held! een Aardsche hulp ons af, 
Nu zijt ge ons tot een Hemelhulp geworden, 
Gij, ingelijfde in 's hemels Englenorden! 




70.


Het was uw lust op dees verganklijke aard, 
't Verganklijk staal aan 's Heeren dienst te wijden: 
Nu zult ge - O vreugd! - met vlammend Cherubzwaard, 
Een donder Gods, aan onze heirspits strijden! 
Beziel ons hart, en maak ons uwer waard! 
Geef dat we ons in de zegepraal verblijden! 
Dan zien we U eens in 't eeuwig Heiligdom, 
Verhoogd als gij, en jubelend, weêrom!’ - 




71.


Hij sprak: - de nacht is middlerwijl gevallen; 
De sluimring spreidt haar sluier over 't dal, 
En drupt in 't hart dier honderdduizendtallen 
Heur heulsap neêr, en sust het rouwgeschal. 
Maar Godfried vreest, dat hij des vijands wallen 
Slechts door geweld van krijgstuig winnen zal, 
En peinst waaruit en hoe hij 't saam zal stellen, 
En voelt den slaap zijn harde sponde ontsnellen. 





{==79==} {>>pagina-aanduiding<<}

72.


Hij is gereed, zoodra de morgen graauwt, 
Om Dudo naar zijn rustplaats te geleîen: 
Men had den Held uit frisch cypressenhout 
Een graf gesticht nabij de tentenreien: 
't Stond aan den voet eens heuvels, overschaâuwd 
Door struikgewas en breede palmenmeien: 
Dáár wordt het lijk plechtstatig bijgezet, 
Bij uitvaartslied en priesterlijk gebed. 




73.


En 't windtjen schudt met vrolijk vleugelklappren 
De krijgshuit, door d' ontslapene eens bewaard, 
Maar die men nu aan tak en twijg ziet wappren, 
Door vriendenzorg ten eertrofee vergaârd. 
De stam wordt met den wapenpraal des dappren 
Omhangen; en de spitse van een zwaard 
Schrijft in de schors: ‘Hier ligt een Held begraven: 
Treedt zacht, en huldigt Dudoos asch, gij Braven!’ 




74.


Naauw heeft Buljon aan Vriendschaps eisch voldaan, 
Of hij beveelt een deel van zijn soldaten, 
Den bijlemans in 't mastbosch vóór te gaan, 
Die blank houweel noch vlijmende akst vergaten. 
Een Syriër wees 't eenzaam woud hun aan, 
In 't diepe dal 't gedierte prijs gelaten: 
Dáár groeide 't hout in weeldrige' overvloed, 
Dat, wèl bewerkt, de Vesting oopnen moet. 




75.


Niets doet de schare in 't moeizaam werk vertragen: 
Het scherpe staal maakt rustloos bres bij bres 
In 't maagdlijk woud; daar vallen voor de slagen 
De heilge palm, de droeve lijkcypres, 
De pijn en de els, die zware takken dragen, 
De ranke den, de beuk, de sierlijke esch, 
En de olmboom, rond wiens gladden stam de wingert 
Tot boven toe verliefde ranken slingert. 





{==80==} {>>pagina-aanduiding<<}

76.


De taxis zwicht, en de eik ploft krakend neêr, 
Die duizendmaal met nieuw geblaârt herleefde, 
En duizendmaal het woedend stormenheir 
Heeft uitgetart, dat door zijn toppen zweefde. 
De wagen zwenkt, al-knarsend, heen en weêr, 
Met ceedren, bij wier val de bodem beefde; 
En 't daveren van bijl en hamerklop 
Verjaagt het wild en schrikt de vooglen op. 






{==81==} {>>pagina-aanduiding<<}

Vierde zang.


{==82==} {>>pagina-aanduiding<<}

Korte inhoud.

Vergadering van den Helschen Raad. De booze Geesten verlaten den afgrond, om de heilige onderneming te verstoren. Schoonheid, welsprekendheid en kunstenarijen van Armida.



{==83==} {>>pagina-aanduiding<<}

Vierde zang.

1.


Terwijl zij dus de krijgsgevaarten bouwen, 
Voor wier geweld de Vesting vallen moet, 
Werpt Satan op het leger der getrouwen 
Een scheelen blik vol doodelijken gloed. 
Hij knersentandt op dat gehaat aanschouwen, 
Hij bijt vergramd de lippen zich aan bloed; 
En als een stier, die zich in 't krimpend harte 
Getroffen voelt, zóó brult hij 't uit van smarte. 



2.


Op d'ondergang der Christenen bedacht, 
Spitst hij 't vernuft om middlen te beramen: 
Hij roept terstond zijn Helsche Legermacht 
- Afgrijsbre Raad! - in zijn paleis te samen. 
De dwaas! alsof Gods koninklijke macht 
Niet op één wenk zijn listen kan beschamen! 
De dwaas! die met den Heer in 't strijdperk treedt, 
En 't branden van Zijn donderpijl vergeet! 




3.


Nu daagt de klank der schelle krijgscymbalen 
De burgers van den Tartarus bijéén, 
En davert door de zwarte jammerdalen 
En schrikspelonken van den afgrond heen: 
Zoo klettrend giert, bij 's hemels bliksemstralen, 
Nooit hagelwolk of windhoos naar beneên; 
Zoo trillen nooit de sidderende stranden, 
Als de aardschok woelt in 's waerelds ingewanden. 





{==84==} {>>pagina-aanduiding<<}

4.


Daar stijgen ze uit de diepste Helleslond', 
De Goôn der Nacht! .... Hoe vreeslijk! hoe wanschapen! 
Zij slaan verwoed de moordzieke oogen rond, 
Die bloedig in de diepe kassen gapen. 
Zij haken met hun klaauwen in den grond: 
Een addrennest woelt wriemlende om hun slapen, 
En zweepend sliert een kronkelende staart 
Hun lendnen rond, met rossig dons behaird. 




5.


Centauren, Sfynxen, duizende Gorgonen 
En Vloekharpijen kruipen uit hun kuil; 
De Hydra sist bij 't sijfflen der Pythonen, 
De Scylla bast met hongerig gehuil. 
Hoe weemlen Polyfemen, Gerionen, 
Chimeeren, vlammen spuwende uit den muil: 
Een dwarrelklomp afgrijsbre monsterdieren, 
Die vreemd en grillig door elkander zwieren! 




6.


Zij scharen zich ter slinke en rechter kant 
Aan Plutoos zij', met raauwe gruwelkreeten. 
De vorst der Hel, den scepter in de hand, 
Is op zijn throon in 't middenpunt gezeten. 
Geen rots in zee, geen steigrende Alpenwand, 
Geen Atlas is met dezen reus te meten, 
Die ze al te saam' als heuvlen overtreft, 
Zoo vaak hij 't breed, gehorend hoofd verheft. 




7.


De majesteit der woeste wenkbraauwboogen 
Verhoogt zijn trots en baart den bleeken schrik: 
Daar springt vergif uit d' opslag zijner oogen; 
Als 't vonklen van een dwaalster gloeit zijn blik. 
Zijn baard, met elken dwarrelwind bewogen, 
Valt op zijn borst in vlokken ruig en dik: 
Zijn kaken, van geronnen bloed bedropen, 
Staan dreigend als een grondloze afgrond open. 





{==85==} {>>pagina-aanduiding<<}

8.


Gelijk de rook, de smook, de donderklank, 
Die de Etna uit zijn vlammenkolk doet stijgen: 
Dus de ademtocht, de gloed, de zwavelstank, 
Die ratelend uit Plutoos gorgel hijgen. 
Uit vreeze smoort de Helhond zijn gejank 
Zoolang hij spreekt. Schrik doet de Hydra zwijgen. 
Heel de afgrond beeft, de Helrivier staat stil, 
En door de diepte dondert Plutoos wil: 




9.


‘Gij, Goden, die ver boven 't zonnegloren 
Moest schittren op den gouden heerschersstoel! 
Gij, die met mij uit 's hemels blijde kooren 
Geslingerd werdt in dezen gruwelpoel! 
Gij kent te wel Gods ingeroesten toren, 
Zijn tyrannij en ons verheven doel! 
Hij dwingt de starren die Zijn throon omringen, 
En vonnisde ons als schendige Oproerlingen! 




10.


Ver van de zon, ver van der sterren pracht, 
- Ons lichtgebied, dat Cherubs ons benijdden, - 
Verstiet Hij ons in eeuwgen middernacht, 
Waar de oude glans ons nooit meer zal verblijden! 
En voorts - ai mij, met wat ontzetbre kracht 
Verdubbelt dit de foltring van mijn lijden! - 
Hij schenkt den mensch zijn zalig Hemelrijk, 
Den mensch, een worm, gekropen uit het slijk! 




11.


't Is niet genoeg: Hij wilde ons gantsch doen bukken! 
Zijn eigen Zoon moest sterven, en verscheen 
In 't Schimmenrijk, en hieuw de poort in stukken, 
En waagde 't voor ons aangezicht te treên, 
En durfde een oogst van zielen ons ontrukken 
En droeg zijn buit ten hoogen hemel heen': 
Daar roemen nu onze overwonnen vendlen 
De macht des Helds, die d' Orkus wist te ontgrendlen! 





{==86==} {>>pagina-aanduiding<<}

12.


Maar, waartoe toch vernieuw ik ons verdriet! 
Wie onzer kan vergeten wat wij leden? 
Wannéér en wáár zoekt ons de Vijand niet 
Nog feller op 't gebroken hart te treden? 
Doch zingen wij geen klaaglijk jammerlied 
Op 't Gistren! Neen: bepalen we ons bij 't Heden! 
Ha! merkt gij niet, hoe Hij het gansch Heelal 
Dus doende tot Zijn eerdienst dwingen zal? 




13.


En zouden wij lafhartig blijven siddren, 
In koude rust tot wreken onbereid? 
Moet heel Judea voor een handvol riddren 
Bezwijken, tot Zijn grooter heerlijkheid? 
Moet door heel 't Oost, ter prooi aan Zijn aanbiddren, 
Zijn naam, Zijn woord, verkondigd en verbreid, 
Op nieuwe wijze in nieuwe tongen leven, 
Uit erts gesmeed, in 't marmer uitgedreven? 




14.


Moet ons altaar alom verlaten staan, 
Ons standbeeld van zijn voetstuk afgestoten? 
Hem biedt men goud en myrrhe en wierook aan? 
Hem wordt gebed en lofgezang vergoten? 
Hem zullen al de tempels opengaan? 
Ons worden zij hoonlachend toegesloten? 
Zijn sterke hand zal Plutoos rijksgebied 
Zoolang berooven tot Hij 't ledig ziet? 




15.


Ha, nimmermeer! .... Hij is op nieuw ontglommen, 
De moed, die in onze aadren heeft gebruist, 
Toen wij verwoed de hemelburcht beklommen, 
Met dreigend staal en vlammen in de vuist. 
De neêrlaag, ja, verpletterde onze drommen, 
Maar 't doel bleef grootsch, de stoutheid onvergruisd! 
Hem schonk het lot een roemloze viktorie, 
Ons, helden! ons, onbuigbren! bleef de glorie! 





{==87==} {>>pagina-aanduiding<<}

16.


Waartoe gemard? .... O gij, mijn lust en macht! 
Mijn vrienden, mijn getrouwe bondgenooten! 
Gaat! ijlt! vernielt, vóór 't rijpen hunner kracht, 
Die schuldigen, die op ons erfdeel stoten! 
Vertrapt de vonk, die op één windvlaag wacht, 
En 't Oost ziet haar in vlammen uitgeschoten! 
Neemt tot verderf van 't haatlijk Christenzaad 
Al uw geweld, bedrog, en list te baat! 




17.


Dit zij hun lot: een deel gerake aan 't dwalen, 
Van 't kamp gelokt - een deel bezwijk' voor 't zwaard! 
Een deel, verblind door Liefdes tooverstralen, 
Achte éénen kus meer dan Gods hemel waard! 
't Verdeelde heir verbrijzele alle palen 
Van orde en tucht! Geen veldheer zij gespaard! 
Zoo moog' van al die trotsche heldenscharen 
De laatste man ter helle nedervaren! ....’ 




18.


En naauwlijks wacht het grimmig Duivlenrot 
Tot hun Monarch geheel heeft uitgesproken: 
't Vliegt op, en heeft, met daverenden spot, 
De vleêrmuisvlerk in de open lucht ontploken, 
Als stormen, die, uit de onderaardsche grot 
Weêrspannig en vernielend losgebroken, 
Den klaren trans bewolken met hun vlucht, 
In dollen krijg met aarde en zee en lucht. 




19.


De Démons vliên naar alle hemelstreken, 
Op 't vlak verspreid des wijden waereldronds, 
En vlechten 't web van hun gevloekte treken 
In hut en hof aan stroo en vorstlijk dons. 
Hoe is weldra hun Christenhaat gebleken, 
En wáár het eerst? Gij, Muze, zeg het ons! 
Gij weet het, Gij! Maar voor des menschen ooren 
Ging de echo van zoo grijs verleên verloren! 





{==88==} {>>pagina-aanduiding<<}

20.


Een groot en machtig Toovraar, Hidraoot, 
Was koning van Damaskus. Lange jaren 
Vergingen sints hij 't schaduwrijk ontsloot 
Der Geesten, die zijn sombre dienaars waren. 
Onnutte kunst! die zelfs geen middel bood 
Om d' uitslag van den oorlog te openbaren, 
Die bij den glans van nachttoorts en planeet 
De waarheid zoekt, en - nooit te ontdekken weet! 




21.


Hij meende 't aan den starrenboog te lezen, 
- O Menschentrots, hoe ijdel is uw waan! - 
Dat heel dit heir, zoo dreigend opgerezen, 
Straks door de wraak des hemels moest vergaan. 
Egypten zou verwinnaresse wezen: 
Reeds groenden haar de frissche lauwerblaân. 
Zijn eigen volk - hoe kan hem 't uitzicht streelen! - 
Zal meê de buit, zal meê de glorie deelen! 




22.


Maar 't Christenzwaard, op elken strijd gespitst, 
Kan fel genoeg rondbijten in de zijnen: 
Zoo peinst hij dan, door wat geheime list 
Hij 's vijands kracht vooruit kan ondermijnen: 
Dan is zijn kans te schittrender beslist, 
Wanneer hij naast Egypten zal verschijnen. 
Een Helsche Geest, die fluistrend naast hem staat, 
Vuurt staag hem aan, en geeft hem boozen raad. 




23.


Hij haast zich, hem het middel aan te toonen, 
Dat hij den weg ter overwinning acht. 
Aan 's Konings Nicht, wordt, onder duizend Schoonen, 
Heel 't Oosten door, de zegepalm gebracht. 
Wat listen ooit in vrouwenboezem wonen, 
De Tooveres heeft ze allen in haar macht. 
Haar roept de Vorst verlangende aan zijn zijde, 
Opdat zij meê zich de onderneming wijde. 





{==89==} {>>pagina-aanduiding<<}

24.


‘Gij!’ vleit hij, ‘wie, bij 't vriendelijkst gelaat, 
De blondste lok, en oogen die verrukken, 
Een geest verlicht, een hart daar binnen slaat, 
Waarvoor ik-zelf het grijze hoofd moet bukken! 
Hoor, van wat plan mijn boezem zwanger gaat! 
Zoo gij mij helpt, moet alles ons gelukken! 
Verwerklijk gij mijn sluw ontwerp, en weef 
De draden saam', die ik U overgeef! 




25.


Ga heen, en proef in 's vijands heir uw krachten! 
Treed als vervolgde schoonheid ten tooneel! 
Ontpers uw borst de aandoenelijkste klachten! 
Versmelt uw stem tot zuchtjens van fluweel! 
Schrei tranen, die het stugst gemoed verzachten! 
En slinger zóó de helden in 't gareel! 
Bedek uw vurig hart met kuische rozen, 
En doe 't Bedrog van 't rood der Onschuld blozen! 




26.


Zoo 't wezen kan, laat uwer oogen gloed 
En fulpen tong zelfs Godfried overheeren! 
Doe hem uw liefde als 't allerhoogste goed 
Voor alle roem en oorlogsbuit begeeren! 
Mislukt het - buig dan de edelste aan uw voet, 
En voer hen weg om nooit terug te keeren! ....’ 
Zoo gaat hij voort, en dringend eindigt hij: 
‘Voor God en 't Vaderland staat alles vrij!’ - 




27.


De schoone Armide, op haar aanvalligheden, 
Haar jeugd en rang en geestesgaven trotsch, 
Beklimt, als de avondschaduwen verbreeden, 
In stilte en onverzeld het wachtend ros. 
Gelederen, die zich in 't ijzer kleeden, 
Wil zij verslaan in teedren vrouwendosch, 
Een valsch gerucht, behendig rondgedragen, 
Misleidt het volk bij onbescheiden vragen. 





{==90==} {>>pagina-aanduiding<<}

28.


De Jonkvrouw ziet weldra de tenten staan, 
En groet het kamp bij 't wijkend morgenduister: 
Elk blikt verbaasd de vreemde schoonheid aan, 
En volgt haar schreên met vleiend lofgefluister, 
Als rees er aan de azuren hemelbaan 
Een nieuwe star met nooitgezienen luister. 
Men komt, men vraagt, met vreugdevonklend oog, 
‘Wie toch die schoone pelgrim wezen moog'?’ 




29.


Geen Cyprus, en geen Delos aan zijn zoomen, 
Heeft schooner vorm in rijker tooi aanschouwd. 
Heur lokken, waar zij 't nijdig gaas ontstroomen, 
Weêrschitteren als fijn gesponnen goud. 
Dus straalt de zon, zeeghaftig opgekomen, 
Door 't wolkjen heen, dat half heur licht weêrhoudt; 
Maar 't wolkjen wijkt, en de opgeklaarde transen 
Ontfangen heel de volheid harer glansen. 




30.


In golfjens krult het Zuiderwindgekoos 
De kronkels, die om 't voorhoofd zich verdeelen: 
Met schuchtren blik, stil en aansprakeloos, 
Zoekt ze aan 't gezicht heur lieflijkheid te ontstelen. 
Op 't rein gelaat ziet gij den blos der roos 
Zachtsmeltend door het wit der lette spelen; 
Maar op heur lippen bloeit de roos-alleen, 
En 't koeltjen speelt er dartelend om heen. 




31.


Blank als de sneeuw der blanke heuveltoppen, 
Weêrblinkt die hals van levendig ivoor: 
Het kleed omfloerst de purpren tweelingknoppen 
Van 't boezemdons, en stelt het oog te loor: 
't Verlangen, dat d' aanschouwer 't hart doet kloppen, 
Dringt niettemin het teêr omhulsel door, 
En zoekt er, met het zichtbre niet tevreden, 
De weelde der bedekte aanvalligheden. 





{==91==} {>>pagina-aanduiding<<}

32.


Gelijk de straal kristal noch water scheidt, 
En toch een weg door beide weet te vinden: 
Zóó glipt de vuurblik der begeerlijkheid 
De sluiers in, die 't heimlijk schoon omwinden, 
Terwijl hij in den lusthof zich vermeit 
Van wondren, die vervoeren en verblinden; 
Tot straks - de borst verteerd wordt door een gloed, 
Die rustloos met de fantazy zich voedt. 




33.


Armide zweeft door haar bewonderaren, 
En merkt wat drift in aller aadren zwelt, 
Maar wacht zich, haar gedachte te openbaren, 
Die juichend haar een rijke buit voorspelt. 
Een oogwenk toeft ze, en vraagt, ‘Wie uit de scharen 
Hulpvaardig haar naar Godfrieds tent verzelt?’ 
En haastig en eer de andren zich bewegen, 
IJlt haar Eustaats, des Veldheers broeder, tegen. 




34.


Gelijk het licht de dagkapel, zóó trekt 
Haar glans hem aan. Wat heil, zich in die oogen 
Te spieglen! Maar de zedige bedekt 
Hun hemel met de wimperen. Toch zogen 
Zijn blikken reeds een gloed, die brandt verwekt, 
Als drooge mosch, op eens in vlam gevlogen.... 
Hij spreekt haar toe, en beide Jeugd en Min, 
Stort, daar hij spreekt, hem dubble stoutheid in: 




35.


‘O Jonkvrouw.... zoo ik U dien naam mag geven, 
U, die aan méér dan de Aarde toebehoort! 
Wat Evaaskind werd uit dat licht geweven, 
Dat hemelsch licht, dat uw gestalte omgloort? .... 
Van wáár? en wat heeft U naar hier gedreven? 
Voert úw geluk, of 't ónze, U in dit oord? 
Wie zijt gij? Spreek! .... dat ik U dank betuige 
En eere, en - gaarne! - aanbiddend voor U buige! ....’ 





{==92==} {>>pagina-aanduiding<<}

36.


‘Heer!’ zegt zij, ‘mijn verdiensten zijn gering, 
'k Heb nooit den roem, dien gij mij kwist, verworven; 
'k Ben, als gij ziet, niet slechts een sterveling, 
Maar ook sints lang voor 's levens vreugd gestorven. 
Een ramporkaan heeft me in zijn dwarrelkring 
Naar hier gesleurd, vervreemd en moêgezworven.... 
Ik heb zooveel van Godsfrieds deugd gehoord, 
En zoek bij hem een veilig toevluchtsoord. 




37.


O gun mij ingang tot uws veldheers ooren, 
Zoo ge immer deelde in andrer zielepijn!’ - 
En hij: ‘'k Wil gaarne uw wankle schreden schoren, 
De broeder moet den broeder welkom zijn. 
Ik deel zijn gunst; hij zal uw beê verhooren, 
Zij is de mijne, aanbidlijk Maagdelijn! 
Zijn kroon, mijn zwaard, staan U alle oogenblikken 
Ten dienst: gij moogt naar willekeur beschikken!’ 




38.


Hij leidt haar heen, waar vroome Godefried 
Omstuwd zit van zijn hooge heldenrangen. 
Eerbiedig neigt ze, als zij den Veldheer ziet, 
Maar beeft en zwijgt, met hooggebloosde wangen: 
De Ridder, die haar troost en bijstand biedt, 
Verdrijft weldra de vreezen die haar prangen: 
Nu geeft zij haar bedriegelijk verhaal 
Ten beste, elks oor verrukkend door haar taal: 




39.


‘Krijgshaftig Vorst, wiens roemrijk zegepralen 
U kransen vlecht van onvergankbre pracht! 
Gij, die de star van Koningen doet dalen, 
Wie 't glorie is te bukken voor uw macht! 
Geen waereldstrand, of 't heeft uw roem zien stralen 
U minnen zelfs, die gij ten onder bracht: 
Uw vijanden, die tot U vliên, aanschouwen 
In U hun hoop, de rots van hun vertrouwen! 





{==93==} {>>pagina-aanduiding<<}

40.


Schoon in 't geloof geboren, dat uw hand 
Alom verwondt tot in zijn levensaadren, 
'k Hoop toch door U 't ontweldigd Vaderland 
Terug te zien en de erfkroon mijner Vaadren. 
Een ander zoek' bij vriend of bloedverwant 
Een toevlucht tegen vreemden of verraadren, 
Ik zoek, verraden door mijn eigen bloed, 
Een schuilplaats tegen hen aan 's vijands voet. 




41.


Een banneling, vervolgd en leêggeplonderd, 
Roept U te hulp, en bouwt op U-alleen! 
Gij, die vergramd den trotschaart nederdondert, 
Heft de onschuld op, door hem in 't stof vertreên. 
Niet minder wordt uw lauwerkrans bewonderd, 
Al geurt de bloem der deernis er door heen. 
Zoo 't groot was, zooveel Machtigen te ontthroonen, 
't Is roemrijk ook, mij, Zwakke, op nieuw te kroonen! 




42.


En zoo U ons geloofsverschil verbiedt 
Te luistren naar mijn billijke gebeden, 
'k Weet, één geloof beschaamt mij zeker niet: 
't Vertrouwen op uw zielsvoortreflijkheden! 
Bij aller God, die op ons nederziet! 
Gerechter strijd dan mijne is nooit gestreden.... 
Maar oordeel zelf, en hoor wat jammerlast 
De boosheid op mijn schoudren heeft getast! 




43.


'k Dank Arbilan, Damaskus' koning, 't leven; 
Chariklia had hem uit lager rang 
Als Egaâ op heur eigen throon verheven; 
Heur heilzon had een vroegen ondergang: 
'k Verloor haar, eer zij recht mij was gegeven; 
Een rouwklacht was mijn eerste welkomstzang - 
Mijn wieg stond naast de moederlijke bare: 
Helaas! zij kocht mijn dagen met de hare! 





{==94==} {>>pagina-aanduiding<<}

44.


Maar naauwelijks vloog het vijfde jaar voorbij, 
Sints de open groef mijn moeder had verslonden, 
Daar miste ik ook mijn vader aan mijn zij' - 
Hij had omhoog zijn Dierbre weêrgevonden! 
Mij en mijn Rijk beval hij der voogdij 
Eens broeders, wien hij innig was verbonden: 
Zóó innig, dat, als onder 't licht der zon 
Ooit trouw bestond, hij hier vertrouwen kon! 




45.


Zoo nam hij dan mijn Rijksbewind in handen, 
En scheen mijn heil zoo ijvrig voor te staan, 
Dat hij weldra tot aan de verste stranden 
De roepstem van zijn vroomheid op deed gaan: 
't Zij, dat hij dus, van heimlijk vuur aan 't branden, 
Zijn schennig plan een sluier om woû slaan, 
't Zij, dat zijn Beter Ik nog triomfeerde, 
Omdat hij mij tot gaâ zijns zoons begeerde. 




46.


'k Groeide op, en ook zijn Zoon groeide op. Maar nooit 
Nam wijze Fee zijn jonkheid in haar hoede. 
Geen Ridderdeugd, geen eedle Kunst wekte ooit 
Zijn geestdrift op: hij had geen hart voor 't Goede. 
Zijn trotsch gelaat, in rimpelen geplooid, 
Verried een ziel, waar lage gelddorst broedde. 
In daden ruw, zich wentlende in het slijk, 
Was hij in 't kwade alleen zich-zelf gelijk! 




47.


Dat zou dan nu mijn fiere leidsman wezen, 
Het voorwerp van mijn kuische huwlijkstrouw! 
Hoe schaamteloos werd hij mij aangeprezen, 
Als die mijn koets en schatten deelen zou! 
Niets werd gespaard wat hopen doet en vreezen, 
Niets wat den wil kan buigen bij een vrouw: 
Toch wilde 't: “Ja!” niet naar mijn lippen stijgen; 
Al wat ik deed, was: weigeren of - zwijgen! 





{==95==} {>>pagina-aanduiding<<}

48.


Toen nam mijn voogd een sombre houding aan: 
'k Ontdekte klaar wat furiën hem dreven. 
Al 't lijden, dat mijn ziel zou ondergaan, 
Stond dreigend in zijn vlammend oog geschreven. 
't Was sedert met mijn oude rust gedaan: 
'k Had droomen, en zag schrikgestalten zweven; 
Een klemmende angst woog loodzwaar op mijn hart, 
Het voorgevoel van mijn aanstaande smart! 




49.


Mijn moeders schim kwam rond mijn sponde waren, 
Van tranen nat en wit als marmersteen. 
Hoe anders, ach! dan ze in heur prille jaren 
Werd afgebeeld, vol blijde aanminnigheên! 
“Vlucht!” kreet ze, “vlucht! Een afgrond van gevaren 
Omringt U! vlucht! de dood loert op uw schreên.... 
'k Zie op uw borst den dolk des dwinglands blinken! 
Ik zie den gifkelk, dien gij leêg moet drinken! ....” 




50.


Maar of ik al met diep beklemd gemoed 
Mijn lot voorzag, o jammer! wat kon 't baten? 
Mijn schuchtre jeugd zocht, aarzlend voet voor voet, 
Een vast besluit, te teeder om te haten! 
En dan - half naakt te scheiden van mijn goed, 
Mijn moeders graf vrijwillig te verlaten.... 
Ach, 't scheen zoo zwaar! Veelméér dan dat de dood 
Mij de oogen look waar ik ze 't eerst ontsloot! 




51.


Toch joeg de dood me een killen schrik door de aâren, 
Maar - vreemd voorwaar! - 'k had tot de vlucht geen kracht. 
Ik vreesde altijd mijn vreeze te openbaren, 
Als moest mijn eind verhaasten op mijn klacht. 
Zoo leefde ik voort in duizend zielsbezwaren, 
Een martlares, gefolterd dag en nacht, 
Van de eindloze angst des doemelings bevangen, 
Die boven 't hoofd het dreigend zwaard ziet hangen. 





{==96==} {>>pagina-aanduiding<<}

52.


In dezen nood - bereidde 't Noodlot mij 
Genezing? of nog vinniger kastijden? - 
Daar sloop een oude dienaar mij op zij', 
Mijns vaders vriend in zorgelozer tijden, 
En noemde 't uur der duisternis nabij, 
Waarop het graf mij tot zijn prooi zou wijden: 
Nog dezen dag moest hij met eigen hand 
Mij 't gif biên, zoo beval de Dwingeland. 




53.


Hij voegde er bij, dat slechts een haastig vlieden 
Mij van den strik des jammers kon ontslaan; 
En daar hij geen der andere Edellieden 
Dorst polsen, bood hij-zelf zijn bijstand aan. 
Zijn eerlijk hart wist zóóveel troost te bieden, 
Dat straks mijn vrees niet langer kon weêrstaan: 
Zoo zou dan hij mijn stille vlucht geleiden, 
En ik - van voogd, en land, en erfgoed, scheiden! 




54.


De nacht viel neêr, zoo ondoordringbaar zwart, 
Als was hij meê in ons verbond besloten. 
Twee Maagden slechts, vertrouwden van mijn hart, 
Verzelden mij als leed- en lotgenooten. 
Helaas! wat heeft mijn sprakeloze smart 
Bij 't ommezien een tranenvloed vergoten! 
Wat heeft mijn mond met onverzaadbre lust 
Den drempel van mijn huis vaarwel gekust! 




55.


De voet ging voor - maar blik en zielsgedachten, 
Hoe keerden zij langs de oude paden weêr! 
Zoo drijft het schip, door onweêrstaanbre krachten 
Aan 't strand ontscheurd, onwillig over 't meir. 
Wij ijlden door, twee dagen en twee nachten, 
Geen sterveling ging onze vlucht te keer - 
Tot ons, de grens van mijn gebied genaderd, 
Een burchtkasteel begroette door 't gebladert. 





{==97==} {>>pagina-aanduiding<<}

56.


't Was Aronts burcht (want Aront heette hij, 
Wiens deernis mij zoo treffend was gebleken.) 
Maar naauwlijks zag de ontmenschte Dwingland mij 
Door deez' mijn gids zijn moordend net ontweken, 
Of blakend van ontembre razernij, 
Zocht hij op ons zijn eigen schuld te wreken, 
En klaagde ons van den zelfden gruwel aan, 
Dien hij aan mij, onnoozle, had begaan! 




57.


Ik, heette 't, ik had Aront aangedreven 
Zijns Meesters dronk te mengen met venijn, 
Om, door zijn dood van allen dwang ontheven, 
Te pronken in zijn koninklijk satijn, 
In d' arm der weelde ontuchtig voort te leven, 
En duizenden tot minnaress' te zijn.... 
O, dat een straal des hemels mij verplette, 
Eer ik, o Deugd, uw reinheid ooit besmette! 




58.


Ja, pijnlijk was 't voor mijn verslagen geest, 
Dat de onverlaat mijn goed en bloed begeerde; 
Maar o, dit ééne ontzet mij allermeest, 
Dat hij zoo wreed mijn kuischen naam onteerde! 
De Dwingland, voor de wraak des volks bevreesd, 
Houdt vol wat hij zoo schandelijk beweerde, 
Zoo dat de Stad in bangen twijfel staat, 
En midderwijl de wapens rusten laat. 




59.


En schoon hij, op mijns vaders throon gezeten, 
Mijn diadeem om 't schennig voorhoofd spant, 
Toch is zijn wraakfiool niet volgemeten, 
Toch mengt hij mij nog grooter schade en schand: 
Als Aront niet vrijwillig in zijn keten 
Zich leevren wil, steekt hij de burcht in brand; 
En mij, helaas! en die mij hulpe boden, 
Bedreigt hij met den krijg en duizend dooden. 





{==98==} {>>pagina-aanduiding<<}

60.


Zóó, zegt hij, moet meêdogenloos de hoon 
Gewroken, waar zijn Staten van weêrklinken, 
Opdat de glans van zijn geslacht en throon, 
Door mij bezwalkt, gelijk van ouds zou blinken! 
Toch is het niets dan vreeze, dat de kroon, 
Die mij behoort, zijn schedel zou ontzinken. 
Hij weet, dat slechts de puinhoop van mijn val 
De grondslag van zijn zetel worden zal. 




61.


Dat einde zal mijn treurspel kroonen moeten! 
Dien uitslag heeft de Dwingland zich beloofd! 
Mijn bloed-alleen zal hem een lust doen boeten, 
Die in geen stroom van tranen wordt gedoofd. 
Voorkom het, Heer! Hier buig ik aan uw voeten, 
Een arme weeze, en zonder schuld beroofd.... 
Hier pleng ik wat me aan tranen is gebleven! 
Laat mij mijn bloed behouden, red mij 't leven! 




62.


O, bij die voeten, die den schurk vertreên! 
O, bij die hand, beschermster van den goede! 
Bij zooveel strijds, met zooveel roems volstreên, 
Bij zooveel tempels, veilig in uw hoede! 
Vervul mijn wensch, gij kunt het, gij-alléén! 
Behoud mijn Rijk, ontruk me aan 's Dwinglands woede 
Uit deernis! .... maar geen deernis dan gepaard 
Aan rede en recht: slechts déze is uwer waard! 




63.


Gij Vorst, wiens wil uw krachten evenaren, 
Waar 's Hemels stem U oproept tot zijne eer! 
Verleng door uw grootmoedigheid mijn jaren! 
Herwin mijn kroon! ik verg haar nimmer weêr. 
Geef me, op mijn tocht, uit deze ontelbre scharen 
Tien helden meê: 't is al wat ik begeer! 
Zij kunnen licht een Rijksgebied herwinnen, 
Waar velen om mijns vaders wil mij minnen. 





{==99==} {>>pagina-aanduiding<<}

64.


Een trouwe Vriend, mij bovenal verknocht, 
Zal 's nachts ons ter geheime poort ontfangen, 
Die stadwaards leidt; de wacht is omgekocht, 
En de aanslag rijp. Toch was het zijn verlangen, 
Dat ik bij U een weinig bijstands zocht: 
Dat zal den moed doen blaken op de wangen, 
Méér dan wen heel een vreemde legermacht 
Ter hulpe vloog: zóó is uw naam geacht! ....’ 




65.


Zij zwijgt; maar ook haar zwijgen is welsprekend, 
En elke blik een sprakeloos gebed. 
De Veldheer peinst, en aarzelt, en berekent 
De kansen. Hoe! zoo hier een listig net 
Ware uitgespreid? .... Hij weet wat trouw beteekent, 
Waar God niet woont noch vreeze voor Gods wet. 
Maar evenzeer voelt hij zijn hart bewogen 
Door al de kracht van 't edelst mededogen. 




66.


En niet alleen zijn ingeschapen aart 
Verteedert hem, bij d' aanblik harer tranen: 
Veel is hem ook Damaskus' vriendschap waard! 
Wat voordeel kon zij brengen aan zijn vanen, 
Een Natie, gantsch afhanklijk van zijn zwaard! 
Zij zou zijn heir een vrijen doortocht banen, 
Egypten meê bedwingen in den strijd, 
Met goed en bloed der zaak van 't Kruis gewijd. 




67.


Terwijl hij dus, verzonken in gedachten, 
Ter aarde staart, en alles weegt en wikt, 
Bespiedt zij hem met ingespannen krachten 
En vorschend oog, dat in zijn ziele blikt. 
Zóó lang laat zich geen gùnstig andwoord wachten: 
Zij ziet het in, en vreest het ergste, en snikt.... 
Ook weigert hij de gunst die zij komt vragen: 
Schoon heuscher nooit een beê werd afgeslagen. 





{==100==} {>>pagina-aanduiding<<}

68.


- ‘Als we, in de dienst van God die ons verkoor, 
Niet Hem het eerst de wapens moesten wijden, 
Dan ging gewis uw hope niet te loor, 
Dan vondt ge hulp bij 't innigst medelijden; 
Maar nu wij 't Volk, dat Hij zijn gunst beschoor, 
Zijn Tempelstad, tot heden niet bevrijdden, 
Zou 't misdaad zijn, voor eenig volk der aard 
Des Heeren krijg te stuiten in zijn vaart. 




69.


Maar laat de zorg U niet onmatig kwellen, 
En neem mijn woord tot heilig onderpand: 
Als Salem van de boeien die haar knellen 
Verlost zal zijn, en oprijst uit heur schand', 
Dán zullen we in uw staten U herstellen, 
En kroonen U met eigen rechterhand! 
Een hooger plicht stelt thands der Deernis grenzen: 
God-zelf moet méér gehoorzaamd dan de menschen!’ - 




70.


De Jonkvrouw hoorde, en sloeg den blik ter aard, 
En stond een wijl versteend, van smart verslagen. 
Toen hief zij 't oog verwilderd hemelwaart, 
En barstte los in hartverscheurend klagen: 
- ‘Wee wij! Wien ooit heeft zulk een last bezwaard, 
Als ik alléén en onverpoosd moet dragen? 
Die nooit van wicht vermindert of van duur, 
Zoo andren niet verandren van natuur! 




71.


Niets hoop ik meer: onvruchtbaar zijn mijn kreeten; 
Geen smeekgebed vindt meer den weg naar 't hart. 
Zal ik misschien des dwingelands geweten 
Vermurwen, waar Gij koel bleeft voor mijn smart? 
Toch wil ik U niet onbarmhartig heeten, 
Omdat me uw hulp zoo gantsch onthouden werd: 
Ik klaag den Hemel aan, die mij verzaakte, 
En zelfs úw deernis onverbidlijk maakte! 





{==101==} {>>pagina-aanduiding<<}

72.


Niet U, o Heer, misken ik, noch uw deugd: 
Ach, 't is mijn Lot, dat weigert zich te ontfermen. 
Gij Noodlot! bron van al mijn ongeneucht, 
Hoe lang nog zal mij 's levens last doen kermen? 
't Was weinig dan, dat ge in mijn prille jeugd 
Mijne ouderen gescheurd hebt uit mijne armen? 
'k Moest ook, ontthroond, met ketenen belaân, 
Gelijk een weêrloos lam ter slachtbank gaan! 




73.


'k Heb, naar de wet van tucht en goede zeden, 
Hier reeds te lang met mijn vaarwel gedraald: 
Waarheen dan nu? Wie dekt mijn zwakke schreden? 
Wie bergt mij waar geen Dwingland me achterhaalt? 
Helaas! daar is geen schuilhoek hier beneden, 
Dien hij niet vindt. Waartoe dan rondgedwaald? 
De dood genaakt - ik kan hem niet ontspringen: 
Zoo zal ik-zelf zijn pijl me in 't harte wringen! ....’ 




74.


Hier zwijgt zij; en een donkre purpergloed 
Doet haar gelaat van eedle gramschap gloren: 
Daar rept zij reeds den wankelenden voet, 
In d' afgrond der mistroostigheid verloren. 
Zij stort in 't gaan een bittren tranenvloed, 
Uit droefheid en gekrenkten trots geboren: 
En 't zonlicht maakt elk dropjen dat ze weent, 
Doorschijnend als een vonklend eêlgesteent'! 




75.


Heur wangen, als die paarlen ze besproeien, 
Weêrschittren als de bloemen in een gaard, 
Waar rood en wit verrukkend samenvloeien 
In d' uchtenddaauw, die biggelt op 't geblaârt, 
Terwijl elk knopje', op 't eerste zonnegloeien, 
In 't windtje' ontluikt, dat kozend ommewaart. 
Wel wenschte Auroor' met haar fluweelen vingren 
Zoo schoon een krans om 't lokkig hair te slingren. 





{==102==} {>>pagina-aanduiding<<}

76.


Maar 't klare vocht, dat nieuwen luister schonk 
Aan 't levend dons der maagdelijke kaken, 
Scheen vuur te zijn, dat in de harten zonk, 
En duizende begeerten deed ontwaken. 
O toovermacht der Liefde! die de vonk 
Uit tranen lokt, en water dus doet blaken! 
Ja, overal is zij natuur te sterk, 
Maar hier wrocht zij haar eigen meesterwerk! 




77.


't Gehuicheld wee perst tranen uit elks oogen 
Van echte smart, en 't ruwst gemoed wordt zacht. 
Men treurt, en zucht, tot smeltens toe bewogen: 
- ‘Als Godfried nog blijft zwijgen op haar klacht, 
Dan heeft hij een wolvinneborst gezogen, 
Dan is hij uit een steenrots voortgebracht, 
Uit de open zee, waar kille golven bruizen! .... 
Barbaar, die zulk een schoonheid kan verguizen!’ 




78.


Maar geen uit al die Ridders voelt zóó zeer 
Als jonge Eustaats hoe Liefde en Deernis kluistren. 
Hij komt, en geeft in stoute woorden weêr 
Wat anderen uit eerbied naauwlijks fluistren: 
- ‘Te onbuigbaar streng, mijn broeder en mijn Heer! 
Zoudt gij alleen naar eigen oordeel luistren, 
Wanneer ge ook nu hardnekkig weigren bleeft 
Wat vurig in ons aller wenschen leeft. 




79.


Geen Vorsten, die een eigen volk gebieden, 
Dat de oogen op zijn leidsman houdt gericht, 
Betaamt het, hier 't beleegringswerk te ontvlieden, 
Afvallig aan hun allereersten plicht. 
Neen! .... maar uit ons, zelfstandige oorlogslieden, 
Wien niet één zorg op 't vrij geweten ligt, 
En die alleen ons-zelven toebehooren, 
Worde, op haar bede, een Tiental uitverkoren! 





{==103==} {>>pagina-aanduiding<<}

80.


De Ridder, die zich op 't gebed ontfermt, 
Is aan de dienst des Heeren trouw gebleven. 
Die de Onschuld redt, wordt van omhoog beschermd: 
De hemel juicht als onderdrukkers sneven! 
Al werd de hulp, waarom deez' Weeze kermt, 
Door zelfbelang ons niet reeds voorgeschreven, 
Nog waar ze plicht: - hij kende onze Orde niet, 
Die in 't gevaar een zwakke vrouw verliet. 




81.


Ha! nimmermeer zal Frankrijk ons verwijten, 
Of wie nog hecht aan moed en manneneer, 
Dat blanke Deugd vergeefs om hulp moest krijten 
Voor 't aangezicht van heel een Christenheir! 
Mijn oorlogspronk wil ik aan flarden rijten, 
Hier werp ik helm en ijdle wapens neêr, 
Naar zwaard noch ros zal ik de hand meer strekken, - 
'k Wil niet ontaard den Riddernaam bevlekken! ....’ 




82.


Zóó spreekt hij, en de ontvlamde Ridderstoet 
Drukt jubelend het zegel op zijn reden: 
Heel de Orde keurt zijn stout verlangen goed, 
En overvalt den Veldheer met gebeden. 
- ‘'t Zij!’ zucht Buljon, ‘'k moet zwichten voor dien vloed 
Van wenschen, wijs en lang genoeg bestreden! 
Doch zoo ge uw wil naar heur verlangen plooit, 
Uw raad geschiedt, de mijne wordt hij nooit! ... 




83.


Maar heeft bij U mijn wijsheid ooit gewogen, 
Wil dan uw drift bij tijds in boeien slaan!’ - 
Hij spreekt, maar ziet zijn wenk in rook vervlogen, 
Want elk, verrukt, neemt zijn vergunning aan. 
Wie kan een traan in schoone vrouwenoogen, 
Wie, 't fluistren van een fulpen tong weêrstaan? 
In lieve lippen schuilen gouden snoeren, 
Die 't luistrend hart gevangen medevoeren. 





{==104==} {>>pagina-aanduiding<<}

84.


Nu ijlt Eustaats de vluchtelinge op zij': 
- ‘Volschoone Maagd, stel thands uw droefheid palen! 
Verban uw vrees! de redding is nabij, 
Na korte smart zult ge eindloos zegepralen! ....’ 
Nu wijkt de wolk der sombre mijmerij 
Heur oogen, waar de blijdste lachjens stralen, 
En die Zefier met zachten kus verfrischt, 
Als zij ze met den blanken sluier wischt. 




85.


In klanken, zoet als malsche harpakkoorden, 
Looft zij de gunst, die zij verworven heeft, 
Als een die straks de verste waereldoorden 
Verbaast, en eeuwig in haar harte leeft. 
En blik en wenk voltooien 't spel der woorden, 
Wanneer heur stem van teedre ontroering beeft. 
Zóó weet zij haar misdadige gepeinzen 
In 't lichtkleed eener Engelin te ontveinzen. 




86.


Ze ontwaart met vreugd, hoe haar geluk-star lacht, 
En ziet het pad van haar ontwerpen effen; 
Zij wenscht haar werk geheel ten eind gebracht, 
Eer zich een stem vijandig mocht verheffen; 
Door lach en lonk wil zij de toovermacht 
Van Circees en Medeaas overtreffen; 
En door de klank van haar Sireenenlied 
Bedwelmen wie haar treken weêrstand biedt. 




87.


Geen oude list, of zij beproeft die weder, 
Bij 't jagen naar een nieuwen zegepraal. 
Niet altijd en voor allen even teder, 
Verandert zij haar strijdplan honderdmaal. 
Nu slaat zij 't oog met eedle schaamte neder, 
Dan gloeit het rond gelijk een zonnestraal; 
En beurtlings spoort of teugelt zij haar slaven, 
Naar ze in 't gareel hen kruipen ziet of draven. 





{==105==} {>>pagina-aanduiding<<}

88.


Ontdekt ze er een, die d' opgeheven voet 
Terug trekt, door wantrouwende angst bevangen, 
Dan kwist ze hem heur vriendelijksten groet, 
Met gullen mond, en lachjens op de wangen. 
Zóó wekt ze op nieuw den sluimerenden moed, 
Zóó prikkelt zij het schuchtere verlangen, 
En rust niet éér de vonk is uitgestrooid, 
Die 't ijs der vrees rondom het hart ontdooit. 




89.


Maar waagt zich een, van zooveel schoonheid dronken, 
In blinde drift vermetel buiten 't spoor, 
Dien tempert zij de weelde harer lonken, 
Tot de eerbied keert, dien hij te ras verloor. 
Toch speelt altijd, van zachten glans omblonken, 
Een zweem van gunst de wolk van 't voorhoofd door, 
Opdat de vrees hem niet wanhopend make, 
En door haar trots zijn lust te feller blake! 




90.


Vaak zit zij neêr in zwijgende eenzaamheid, 
Als door 't gewicht der droefheid neêrgebogen, 
Terwijl ze een daauw van blanke drupplen schreit, 
En straks den traan terug dringt in hare oogen. 
En duizenden, door 't kunstig spel misleid, 
Bespieden haar met levend mededogen: 
Zoo staalt de Min heur pijlen in den gloed 
Der Deernis, die ze onfeilbaar worden doet! 




91.


Maar kort daarop ontwaakt zij uit haar droomen, 
Als troostte haar een hemelsch heilgezicht: 
Heur voorhoofd heeft zijn helderheid hernomen, 
Zoodra zij 't woord tot haar aanbidders richt; 
En 't lachjen om de fijne purperzoomen 
Der lippen, en die blik vol zonnelicht, 
Doortintlen als een dubble lentemorgen 
Het nevelfloers der opgetaste zorgen. 





{==106==} {>>pagina-aanduiding<<}

92.


Hoe weet haar kout, met zoete scherts besprengd, 
De zielen en de zinnen te verheugen! 
Hoe ze ieders hart geheel ten onder brengt, 
Verbijsterd door de liefelijkste leugen! 
O wreede Min! het zij ge ons alsem mengt 
Of honigzeem, vergiftigd zijn uw teugen! 
En niemant weet wat doodelijker zij, 
Uw angel, of uw bijtende artsenij! 




93.


Armide schept, met lachjens of met tranen, 
Uit hoop en vrees, een hemel of een hel; 
Met ijs en vuur dwingt zij heur onderdanen, 
Met meesterhand drijft zij heur listig spel. 
En zoekt er een den weg naar 't hart te banen, 
Dat roerloos blijft bij aller wee of wel, 
Dan veinst zij zich zóó schuw, zóó onervaren, 
Of bede en zucht haar bange raadsels waren. 




94.


Jonkvrouwlijk preutsch, slaat zij de wimpers neêr, 
Een schaamteblos rijst aarzlende op heur kaken; 
En 't zuiver wit, zoo onnaspeurlijk teêr, 
Verliest zich in de rozen die er blaken: 
Zooals het waas der zilvren hemelsfeer 
Tot purper wordt bij 't eerste lentontwaken. - 
De gramschap hoogt den zachten schemerschijn 
Der eerbaarheid tot levend karmozijn. 




95.


Maar wenscht haar een, die wegkwijnt aan zijn wonde, 
Te ontboezemen wat wenk en blik verraân, 
Dien zoekt zij op en vlucht ze in de eigen stonde, 
Hem sterkende en bedriegende in zijn waan; 
Zoo voert zij hem een gantschen dag in 't ronde, 
En laat in 't eind hem diepverslagen staan: - 
Gelijk in 't woud de jager, uit wiens oogen 
Het hert verdwijnt, tot d' avond nagevlogen. 





{==107==} {>>pagina-aanduiding<<}

96.


Dat was dan nu de onzichtbre wapendosch, 
Waarin Armide een leger zou veroovren, 
De tooverkunst, die helden als een rots, 
Bij duizenden, tot slaven om zou toovren: 
Zoo Theseus' zwaard en Herkles' reuzenknots 
Gebonden werd in Amors myrthenloovren, 
Is 't vreemd, dat ook de Ridderschaar bezwijkt, 
Wie 't heilig kruis op schild en schoudren prijkt? 



{==108==} {>>pagina-aanduiding<<}





{==109==} {>>pagina-aanduiding<<}

Vijfde zang.


{==110==} {>>pagina-aanduiding<<}

Korte inhoud.

Eerste onéénigheden onder de Christenstrijders. Reinout verslaat Gernant, en gaat vrijwillig in ballingschap. Armide vertrekt, wèl voldaan, en door vele ridders gevolgd. Slechte nieuwmare.



{==111==} {>>pagina-aanduiding<<}

Vijfde zang.

1.


Terwijl aldus, door duizend minneknepen, 
Armide elks hart in boeien zocht te slaan, 
En hunkert om nog meerdren meê te sleepen 
Dan 't Tiental, dat haar reeds is toegestaan, 
Wordt Godfried door de onzekerheid benepen, 
Wie met haar ten geleide zullen gaan: 
Hoe moeilijk is de keuze, waar zóóvelen 
Bij de eigen lust dezelfde rechten deelen! 



2.


In de eerste plaats moet uit het Riddertal, 
Dus oordeelt hij, een heirhoofd uitverkoren, 
Die Dudoos plaats met glans vervullen zal, 
En wien dan de eer der keuze zij beschoren! 
Zóó, hoopt Buljon, voorkomt men overal 
Wat prikklen kan tot jaloezij of toren: 
Zóó zag meteen de keurbende een bewijs, 
Hoe hij haar schatte' op welverdienden prijs. 




3.


- ‘Gij Helden, weet,’ zoo vangt hij aan te spreken, 
‘Mijn andwoord op de ons voorgehouden klacht: - 
Geen bijstand mag der zwakke maagd ontbreken: 
Slechts worde hij ter goeder uur gebracht! 
'k Herhaal dien raad: wie weet het, mooglijk bleken 
Mijn gronden goed, al werden ze eerst veracht. 
Want op deze aard, zoo rustloos als ellendig, 
Is niets dan de onbestendigheid bestendig! 





{==112==} {>>pagina-aanduiding<<}

4.


Maar rekent gij 't in tweestrijd met uw rang, 
't Gevaar te ontgaan dat ge in 't verschiet ziet zweven, 
Schat de eerzucht mij, doof voor heur tooverzang, 
Door al te groote omzichtigheid gedreven, 
'k Weêrhoud U niet door hatelijken dwang, 
Noch neem terug wat eenmaal is gegeven: 
Ik eisch van U niet meer dan ik vermag, 
En vier goedschiks de teugels van 't gezag. 




5.


Zoo gaat, of blijft, naar eigen welbehagen! 
'k Berust in 'tgeen uw roeping U gebiedt. 
Maar haast U één den heirstaf op te dragen, 
In plaats van hem die U zoo vroeg verliet! 
Hij kieze; maar al stormen ook de vragen, 
Hij overschrij' 't bepaalde Tiental niet! 
In deze moet mijn machtwoord triomfeeren: 
En voorts moge elk zijn wil als krijgswet eeren!’ - 




6.


Zoo sprak Buljon. Zijn broeder nam het woord 
Voor de anderen: - ‘O Veldheer, wij versmaden 
Die wijsheid niet, die tot uw plicht behoort, 
Die wikt en weegt om 't veiligste aan te raden: 
Maar 't oorlogsvuur dat in onze aadren gloort, 
Eischt koenen moed en onverwijlde daden: 
Dat overleg, dat ú ten lauwer wast, 
Ware óns een lafheid, die geen helden past! 




7.


En zoo misschien een wis gevaar ons beide, 
Meer voordeel nog lacht op den tocht ons aan. 
Het Tiental, tot beschermende geleide 
Eerlang bestemd, zal met de Jonkvrouw gaan.’ - 
Zoo sprak hij, en verheimlijkte als hij 't zeide 
De ware drift die hem het hart deed slaan. 
Elk veinsde, als hij, een smachten naar viktorie, 
En - Minnedorst ging door voor dorst naar Glorie! 





{==113==} {>>pagina-aanduiding<<}

8.


Maar jonge Eustaats ziet met verbeten haat 
Sofiaas zoon, fier als de leeuw der wouden, 
Schoon als Apol, met rozen op 't gelaat, 
En oogen die gelijk twee heemlen blaauwden. 
Zijn jaloezij neemt sluwe list te baat, 
Om hém voor 't minst - kon 't zijn! - terug te houden: 
Hij vraagt bij hem een heimelijk gehoor, 
En fluistert hem zijn vleitaal dus in 't oor: 




9.


- ‘Gij, in uw jeugd, de bloem reeds onzer scharen, 
Roemruchter dan heel uw roemrucht geslacht! 
Wien zullen wij den veldheerstaf bewaren 
Van onzen drom? Ik, die geen overmacht 
Erken, die noode en om zijn grijze hairen 
Alleen, een Dudo hulde heb gebracht, 
Ik, Godfrieds Broêr, - zeg! welken medestander 
Zal ik als Hoofd erkennen? U, geen ander! 




10.


Gij, elk gelijk in aadlijk heldenbloed, 
Ontstrijdt in roem en daden mij de kroone! 
Buljon-zelfs wijkt in onbetembren moed 
Voor U ter zij', in 't renperk van Bellone. 
Gij wordt door mij, gij! als ons Hoofd begroet. 
Indien ge althands niet meêtrekt met die Schoone: 
Doch weinig zult gij haken naar eene eer, 
Te neevlig voor uw schittrend krijgsgeweer! 




11.


Hier vindt uw moed genoeg gelegenheden 
Tot rijker krans dan ooit uw kruin omgaf, 
Wanneer, door mijn vrijwillig tusschentreden, 
Al de onzen U beschenken met den staf. 
Mijn dobbrend hart, van alle kant bestreden, 
Deed nog geen keuze en smeekt U 't voorrecht af, 
Om naderhand Armidaas tocht te dekken, 
Of onder U ter kruisvaart op te trekken!’ - 





{==114==} {>>pagina-aanduiding<<}

12.


Hier zweeg Eustaats; maar bij het laatste woord 
Werd zijn gelaat met purper overgoten. 
Glimlachend heeft hem Reinout aangehoord: 
Hij ziet waartoe zijn makker is besloten. 
Maar Amors pijl, die dezen had doorboord, 
Was op de schors zijns harten afgestoten: 
Zoodat hij naar geen medeminnaar vraagt, 
Noch naar 't gelei der vreemde Jonkvrouw jaagt. 




13.


Maar diep staat op den grond van zijn gedachten 
De wreede dood van Dudo gegraveerd. 
De Moorder leeft, met ongefnuikte krachten! 
Dát is een hoon die aan zijn zielrust teert. 
Toch voelt hij straks het knagend wee verzachten 
Bij 't denkbeeld hoe zijn leger hem vereert: 
En 't jong gemoed verneemt met welgevallen 
De klanken, die verdiende lof doet schallen. 




14.


Hij sprak: - ‘Ik zocht den hoogsten eeregraad 
Meer waard te zijn dan werklijk te behalen. 
Zoolang de Deugd mijn lauwer groenen laat, 
Behoeft hij om geen veldheerstaf te pralen. 
Maar wilt ge, dat die tot mij overgaat, 
En past hij mij, gij zult mij niet zien dralen: 
Wie is zoo koel, dat hij, een beeld gelijk, 
Versteend blijft bij zoo schittrend achtingsblijk? 




15.


'k Vraag niets, en weiger niets. Word ik verkoren, 
Dan zult gij zeker van het Tiental zijn!’ - 
Nu gaat Eustaats, en streelt zijn makkers de ooren, 
En kleedt zijn wil in woorden van satijn. 
Maar ook Gernant wenscht zich den staf beschoren, 
Want schoon ook hem de zoete minnepijn 
Der anderen de ontvlamde borst doorgriefde, 
Zijn eerzucht is nog grooter dan zijn liefde. 





{==115==} {>>pagina-aanduiding<<}

16.


Gernant was de erfgenaam van Noorweegs throon, 
Die Rijk bij Rijk en overvloed van krachten 
Omsloot. De luister van zoo menig kroon 
Deed hem den glans van anderen verachten. 
Maar Reinout zocht in eigen daden loon, 
En niet in 't werk van vroegere geslachten, 
Al blonken ook zijn Vaadren wijd en zijd 
Vijf eeuwen lang in vrede of oorlogstijd. 




17.


De stugge Noor kende op zijn heuvelklingen 
Geen hooger goed dan rijkdom en geboort': 
Hij schat naar 't goud den prijs der handelingen, 
En smaadt een deugd die niet in 't purper gloort. 
Hij duldt niet, dat de Ridder meê zou dingen 
Naar 'tgeen hij waant dat hém-alleen behoort; 
En verre van zijn grimmigheid te stuiten, 
Gaat hij de grens van Rede en Recht te buiten. 




18.


Een booze Geest, uit d' afgrond opgedaagd, 
Ziet pas zijn borst toeganklijk, of sluipt binnen, 
Dringt vleiend voort, en weet hem onvertsaagd 
De laatste wacht zijns harten af te winnen; 
Blaast, tot de haat in laaie vlammen jaagt; 
Beroert zijn bloed; benevelt al zijn zinnen; 
En zorgt, dat in zijn binnenste gemoed 
Deez' fluisterstem zich immer hooren doet: 




19.


- ‘Wat! Reinout-ook durft naar den voorrang haken? 
Sproot hij dan voort uit zulk een Heldenrij? 
Noem' hij, die uws gelijke zich durft maken, 
De Rijken, bukkend voor zijn heerschappij! 
Heel uw geslacht leeft onder koningsdaken: 
Wat zijn daar zijn gestorven Vaadren bij? 
Wat durft niet al een laffe lansknecht hopen, 
In 't slaafsch Italië uit het slijk gekropen! 





{==116==} {>>pagina-aanduiding<<}

20.


Hij wijke of winne, U bood hij tegenweêr, 
Dàt heeft hem reeds de zege weg doen dragen: 
“Deze”, alzoo roemt de Waereld heinde en veer, 
“Heeft met Gernant den wedstrijd durven wagen!”. 
Door U werd Dudoos plaats een plaats der eer, 
Maar Reinout heeft er de oogen op geslagen: 
Dit heeft haar reeds verminderd in waardij; 
Zij past bijna geen heerscher meer als gij! 




21.


En deelt misschien, als ieder hier beneden 
Verdraagt en zwijgt, Held Dudo in ons lot, 
Blikt hij ter neêr uit zijn onsterflijk Eden, - 
Wat dunkt U, derft de beker van 't genot 
De helft niet van zijn hemelzaligheden, 
Wanneer hij ziet wat heethoofd hem bespot, 
Wat domme wulp, met baardeloze wangen, 
Zijn Wijsheid en Ervaring wil vervangen? .... 




22.


Hij wil het, ja! en oogst aan allen kant 
Slechts roem en eer, voor welverdiend kastijden. 
Daar zijn er zelfs - o onuitwischbre schand'! - 
Die hem hun raad, hun hulp, hun invloed wijden. 
Maar reikt Buljon den trotschen dief de hand, 
Die om 't bezit uws eigendoms durft strijden, 
Gedoog het niet! 't Màg niet door U gedoogd! 
Toon wie gij zijt, en doe wat gij vermoogt!’ - 




23.


Die woorden doen zijn gramschap feller blaken, 
Gelijk een fakkel die men schudt. Zij berst 
Zijn boezem uit, strooit vlammen op zijn kaken, 
Ontvonkt zijn blik, en vloekt en tandenknerst. 
Wat haatlijk is en Reinout zwart kan maken, 
Wordt door haar macht zijn dollen mond ontperst. 
Zij blindt en blaast hem op, en doet hem wanen 
Dat moed en kracht rondbuldren als orkanen. 





{==117==} {>>pagina-aanduiding<<}

24.


Al wat er grootsch in Reinouts boezem slaat, 
Zijn moed, zijn deugd, zoo fier en edelaardig, 
Wordt door Gernant geschandvlekt of gesmaad, 
Wordt afgeschetst als schuldig en onwaardig. 
En schoon 't gerucht zijn vijand niet ontgaat, 
Hij lastert voort, vermetel en lichtvaardig, 
En machteloos de blinde grimmigheid 
Te teugelen, die hem den dood bereidt. 




25.


De Démon, die hem volgt op al zijn wegen, 
Die ieder woord hem inblaast dat hij bromt, 
Port staag hem aan bij 't gruwzaam onrechtplegen, 
Wel zorgend dat de prikkel niet verstompt. - 
Daar is in 't kamp een open weî gelegen, 
Waar vaak de bloem van 't leger samenkomt: 
De wapenbroeders worstlen en tornieren 
Er dag aan dag, en stalen zich de spieren. 




26.


Dáár stond hij eens in 't midden van den kring, 
En krenkte op nieuw voor ieders luistrende ooren 
Zijn vijand met een tong, die dieper ging 
Dan de angelspits der bazilisk kan boren. 
Maar Reinout hoort de vuige lastering, 
En geeft een kreet van onbedwingbren toren: 
Hij roept: ‘Gij liegt!’ en slingert onbesuisd 
Het zwaard omhoog in saamgenepen vuist. 




27.


Zijn stem geleek een donder, en het wapen 
De flikkring van een blaauwe bliksemflits: 
De lastraar beeft: het angstzweet dekt zijn slapen: 
Geen uitkomst meer! Nu is zijn dood gewis! 
Toch, in 't gezicht van Ridderen en Knapen, 
Speelt hij den held, lafhartig als hij is, 
En haast hij zich, tot tegenweer besloten, 
Hoe noô dan ook, het zijdgeweer te ontblooten. 





{==118==} {>>pagina-aanduiding<<}

28.


Maar duizend zwaarden vliegen uit de scheê, 
En doen een hageljacht van vonken springen: - 
De menigte, als een opgezette zee, 
Stormt aan in horden die elkaâr verdringen. 
De lucht beeft, en de bodem siddert meê 
Van 't woest getier en 't kletteren der klingen. 
Zóó dreunt het strand, met flikkrend schuim besneeuwd, 
Wanneer de rukwind boven d' afgrond schreeuwt. 




29.


Maar geen geroep, geen smeekgebeên bezweeren 
De grimmigheid, die Reinouts hart verslond: 
Geen stem, geen arm, geen slagboom kan hem keeren. 
Hij dorst naar wraak - hij rent - hij voelt geen grond - 
Hij worstelt door een dubble haag van speeren - 
Zijn blank rapier giert in een cirkel rond - 
Alléén, door duizend zwaarden heengevlogen, 
Springt hij aldus zijn vijand onder de oogen. 




30.


Zijn slaande hand, waarin de slagaâr bruist, 
Hoe toornig ook, weet meesterlijk te mikken: 
Zij treft Gernant nu rechts dan links, vergruist 
Hem ribbe en rug, en doet zijn kniën knikken. 
Zóó snel en zóó onstuimig is zijn vuist, 
Dat zij de kunst beschaamd doet staan, de blikken 
Verwart, en vaak met onbehouên kracht 
Verwondt waar 't minst een wonde werd gewacht. 




31.


Hij laat niet af éér hij zijn zwaard twéémalen 
In 't bevend hart van zijn belager stiet, 
Tot hij den fielt met nokkend ademhalen 
Het leven uit twee wonden braken ziet. 
Nu bergt hij 't zwaard, waarop de bloedkoralen 
Nog bigglen; toeft bij 't doode lichaam niet, 
Maar keert zich om, en gaat in stilte henen, 
Terwijl zijn woede spoorloos is verdwenen. 





{==119==} {>>pagina-aanduiding<<}

32.


Buljon terwijl, door 't luid rumoer ontrust, 
Springt op uit zijn gepeinzen, snelt naar buiten, 
En - ziet Gernant, wiens bloed bij stroomen gudst, 
Zijn oogen in den jongsten doodskamp sluiten. 
Hij ziet een schaar van vrienden, die onthutst 
Hem groeten en halfluide klachten uiten. 
Hij roept verbaasd: - ‘Wie heeft dit stuk bestaan? 
Hier! vóór mijn tent! .... Wijs mij den schuldige aan!’ 




33.


En Aernout, innig aan Gernant verbonden, 
Spreekt woorden die de misdaad stijgen doen: 
- ‘'t Was Reinout, die, door dolle drift verslonden, 
Een moord beging, gekrenkten spijt ten zoen! 
Een zwaard, dat slechts voor 's Heeren zaak moest wonden, 
Doodde in zijn vuist des Heeren kampioen. 
Hij had zich tegen Godfried-zelv' bezondigd, 
Door 't schenden van een wet, pas afgekondigd! 




34.


Hij had den dood verdiend, en moest den dood 
Ook sterven, hij, die zulk een onheil brouwde! 
De gruwel, op zich-zelven reeds zoo groot, 
Vergrootte door de plaats die hem aanschouwde. 
Wee als men den bandiet genade bood! 
Wie, die dan nog op Orde en Tucht vertrouwde? 
Dan vierde een elk zijn lage wraakzucht bot, 
En bliksemde op den Rechterstoel van God! 




35.


De Tweedracht zou rinkinken allerwegen, 
Waar 't Recht niet meer het zwaard hield uitgestrekt! ...’ 
Hij plengt den doode een malschen woordenregen: 
Niets wordt gespaard wat rouw en deernis wekt. 
Maar Tankred spreekt hem onverschrokken tegen, 
Die, vrank en vrij, de bron der twist ontdekt. 
Buljon hoort toe; maar wie er hopen mogen, 
't Blijft nacht op zijn gefronsde wenkbraauwboogen. 





{==120==} {>>pagina-aanduiding<<}

36.


En onvertsaagd gaat Tankred voort: - ‘O Heer, 
Mocht gij 't verlies eens Reinouts toch beseffen! 
Herinner U zijn koningsbloed, zijn eer, 
Zijn deugden die hem hemelhoog verheffen, 
En Welf zijn Oom! Zal 't vonnis evenzeer 
Den Edelman als 't schuim der huurliên treffen? 
't Verschil van rang heeft in de schaal gewicht: 
Slechts bij gelijken is gelijkheid plicht!’ - 




37.


De Veldheer spreekt: - ‘Gehoorzaamheid te leeren 
Aan mindren, is de deugd der meerdren! - Gij, 
Wat vergt ge dan, dat ik, o dwaas begeeren! 
De Grooten stijve in blinde razernij? 
Mocht ik alleen het slaafsch Gemeen regeeren, 
Wat zou er worden van mijn heerschappij? 
Papieren kroon en blikken veldheersstander 
Past kindren. Neem ze weêr! Ik gun ze een ander. 




38.


'k Aanvaardde een vrij en eerbiedwaard gebied: 
Geen smet moet op mijn gouden scepter kleven. 
Wáár loon of straf gewijzigd dient of niet, 
Wáár de eigen wet aan allen moet gegeven, 
O, wees verzekerd dat uw Veldheer 't ziet! 
Want God heeft hem zijn regel vóórgeschreven!’ - 
Dus openbaart de vrome held zijn wil, 
En Tankred zwijgt uit heimlijke' eerbied stil. 




39.


En Reimont, van den strengen geest der Ouden 
Doordrongen, spreekt: - ‘Hij die met zooveel kracht 
Den heerschersstaf in handen weet te houden, 
Wordt willig door zijn minderen geacht. 
Steeds week de Tucht, waar Hoop en Vrees verflaauwden, 
Waar loon maar nooit kastijding werd gewacht: 
Een goedheid die geen eerbied weet te wekken, 
Ziet ras, ontthroond, met schande zich bedekken!’ - 





{==121==} {>>pagina-aanduiding<<}

40.


Hij spreekt; en Tankred waagt, na beider woord, 
Geen poging meer tot (vruchtloos!) overreden. 
Hij keert. Zijn ros, ten bloede toe gespoord, 
Rent alsof arendswieken 't vliegen deden; 
Totdat de hoefslag Reinouts mijmring stoort, 
Die na zijn wraak zijn tent was ingetreden. 
Dáár treft de vriend den trouwen halsvriend aan, 
En meldt hem wat in 't kamp is omgegaan. 




41.


Hij voegt er bij: - ‘Al spieglen iemants trekken 
Ons niet altijd zijn ware meening af: 
Al weet de mensch zijn plannen te bedekken, 
Omdat zijn hart geheim is als het graf: 
Toch moesten Godfrieds blikken argwaan wekken; 
En denk ik na wat hij te kennen gaf, 
Dan ducht ik, dat hij, ver van U te sparen, 
U als een boef in ketens wil bewaren!’ 




42.


Een glimlach, maar gepurperd door den gloed 
Van eedle drift, doet Reinouts kaken gloeien: 
- ‘Wie slaaf is of een slaveninborst voedt,’ 
Zoo roept hij uit, ‘bepleit' zijn zaak in boeien! 
Ik leefde vrij, en elke droppel bloed 
Zal, tot ik sterf, in vrijheid blijven vloeien! 
Mijn rechterhand, gewoon aan zwaard of palm, 
Wil niet verdorren in een ketenschalm! 




43.


Maar denkt Buljon mijn woorden en mijn daden 
Te loonen met zoo schandelijk een lot, 
Meent hij, dat ik, met kluisters overladen, 
Zal bukken in een vunzig kerkerkot, 
Hij kome, en zie, hoe ik een beul durf smaden, 
Vertrouwende op mijn wichtig staal en God! 
Hij wil nu toch de menigte onzer haatren 
Een Treurspel biên, dat hen van vreugd doet schaatren!’ 





{==122==} {>>pagina-aanduiding<<}

44.


Hij spreekt; en grijpt zijn rusting. Blank metaal 
Beschermt zijn leest. De vuurstraal zijner oogen 
Vlamt door 't vizier. Zijn rechte omklemt het staal, 
Zijn slinke tilt het machtig schild ten hoogen. 
Zoo staat hij daar, in vollen wapenpraal! 
Dus blinkt de Zon aan gloeiende Oosterboogen, 
Dus bliksemt Mars, als hij, ten strijd gegord, 
Zich woedende uit den vijfden hemel stort! 




45.


Maar Tankred poogt de gramschap te verzachten, 
Die, al te wild, dien trotschen geest doorwoedt: 
- ‘'k Weet,’ roept hij uit, ‘uw onbezweken krachten 
Is niets te zwaar! Uw hoogverheven moed 
Klimt des te meer waar meer gevaren wachten, 
Breekt legers door en gaat te wed in bloed. 
Maar nimmermeer, dat geve Gods genade, 
Ontwaak' hij dús tot onze onheelbre schade! 




46.


Wat wilt gij? Spreek! Het Ridderlijk geweer 
Doen wroeten in eens broedem ingewanden? 
De Christenheid is 't Lichaam van den Heer: 
Waagt gij 't, in haar, den Christus aan te randen? 
Verwerpt gij dan voor een verganklijke eer, 
Wuft als het schuim dat dobbert langs de stranden, 
De Glorie die der Godsvrucht is bereid, 
De onwelkbre kroon der Hemelheerlijkheid? 




47.


Neen! neen! bij God! Verwin U-zelv', en kluister 
De hovaardij van uw ontstelden geest! 
Buk - niet uit vrees, maar plichtbesef! De luister 
Van zúlk een palm blinkt in Gods oogen 't méést. 
Mijn voorbeeld moge uw leidstar zijn in 't duister: 
Ook ik ben in mijn jeugd gekrenkt geweest; 
Reeds had de wraak mijn dollen voet gevleugeld, 
Toch bleef ik staan: ik heb mij-zelv' beteugeld! 





{==123==} {>>pagina-aanduiding<<}

48.


Gij weet, dat ik Ciliciën bedwong: 
Ik deed er reeds de ontplooide kruisvaan spelen; 
Als Boudewijn mij sluw op zijde drong, 
En de eer en buit der zege wist te ontstelen. 
Ik was verschalkt - ervaringloos en jong, 
Had ik een Judas in mijn gunst doen deelen! 
Voerde ik geen zwaard, dat loon en lauwerblaân 
Heroovren kon? En 'k heb het niet gedaan! 




49.


En is misschien uw eerzucht niet bevredigd, 
Verheft ge U boven 's waerelds oordeel niet, 
Voelt ge op 't gezicht van boeien U beleedigd, 
Ducht gij de schand', die ge in een kerker ziet, 
Gij wordt door mij bij Godefried verdedigd, 
Maar - trek terwijl naar 't Antioochsch gebied! 
't Is veilig, dáár den eersten slag te ontwijken 
Van 't vonnis, dat de grimmigheid zal strijken! 




50.


Ga! en als straks Egypten ons omringt, 
Geruggesteund door menig wilden Heiden, 
Dan zal uw moed, die nu beneveld blinkt, 
Op 's balling naam vernieuwden glans verspreiden, 
Dan voelt ons heir zich zonder U verminkt, 
Een dooden romp, van hand en arm gescheiden! ....’ 
Hier nadert Welf: ook hij raadt dringend aan, 
't Gevaarlijk kamp nog 't eigen uur te ontgaan. 




51.


Had eerst die taal den fieren held verdroten, 
Allengs bedaart het vriendelijk geschil: 
En eindlijk, tot een rasch vertrek besloten, 
Verklaart hij zich verwonnen, en - zwijgt stil. 
Intusschen is een drom van strijdgenooten 
Bijééngevloeid, die met hem trekken wil. 
Hij dankt hen; wenkt een tweetal oorlogsknapen, 
En stijgt te paard, dat stampvoet onder 't wapen. 





{==124==} {>>pagina-aanduiding<<}

52.


Hij gaat. Hem vuurt een zielsverlangen aan 
Naar zulk een roem als eeuwig voort doet leven: 
Zijn geest versmacht naar grootsche heldendaân, 
Naar wonderen, door niemant ooit bedreven. 
Het kruis ter eer', wil hij naar kransen staan, 
Uit zegepalm of lijkcypres geweven: 
Hij wil Egyptenland in aller ijl 
Doortrekken tot de bronwel van den Nijl. 




53.


Ter naauwernood is Reinout weggereden 
Met al de drift van zijn onstuimig bloed, 
Of Welf gaat heen en zoekt met snelle schreden 
Het plekjen op, waar hij Buljon vermoedt. 
Deez' ziet hem naauw, of haastig toegetreden, 
Roept hij hem toe: - ‘Mijn krijgsheld, wees gegroet! 
Ik zocht U juist en zond, om U te nooden, 
Reeds overal mijn vogelvlugge boden.’ 




54.


Hij doet al de andren gaan. Op zachten toon 
Begint hij nu dit ernstig woord te spreken: 
- ‘Geloof mij, Welf! uw jonge broeders-zoon 
Laat zich te ras in vuur en vlam ontsteken. 
Zijn dolle daad bevlekt zijn lauwerkroon: 
't Is ongehoord zich-zelven dùs te wreken! 
Zoo hij 't vermag, dat hij zijn zaak bepleit', 
Maar Godfrieds leuze is Deugd en Billijkheid! 




55.


In elk geval bescherm ik Orde en Wetten: 
Rampzalig die haar grenzen overschrijdt! 
Geen hartstocht mag den loop van 't Recht beletten: 
Onbuigbaar zij 't voor allen en altijd! 
Moest Reinout nu zijns ondanks zich verzetten, 
Heeft hij uit dwáng de heilge tucht ontwijd, 
Werd hij genóópt zijns broeders bloed te plengen, 
Hij koom' ter vierschaar zijn bewijzen brengen! 





{==125==} {>>pagina-aanduiding<<}

56.


Hij trede - als hij dat gunstbewijs begeert - 
Den Raad alléén en ongebonden binnen! 
Maar als hij in zijn hoogmoed mij trotseert, 
(Ik ken te wel zijn ongetemde zinnen!) 
Zie, dat gij een hardnekkigheid bezweert, 
Die eindlijk mijn geduld zou overwinnen, 
Die tergen zou tot al de strengheid, die 
Verdiend is door zoo dwaze rebellie!’ - 




57.


Zoo spreekt Buljon. Het andwoord laat zich hooren: 
- ‘Een ziel waar geen lafhartigheid in woont, 
Kan nimmer een gerechte fierheid smoren, 
Als de overmoed haar zonder oorzaak hoont. 
Ging 't leven des beleedigers verloren, 
Wie bindt zich in waar 't kwaad den Meester loont? 
Wie houdt altijd de goudschaal in zijn vingren, 
Of telt de slagen waar de zwaarden slingren? 




58.


Gij meent, dat hier slaafsche onderwerping past, 
Wilt Reinout voor uw rechtbank zien gebogen: 
Vergeef, indien die tijding U verrast: 
Maar 't kan niet zijn: hij is het kamp ontvlogen! 
Doch wee den hond, die naar zijn hielen bast! 
Der slang, die hem bezoedelt met haar logen! 
Ik heb een zwaard, dat fluks bewijs verschaft, 
Hoe billijk hier de onbillijke is bestraft. 




59.


Met volle recht heeft Reinout hem verslagen; 
Maar 't was zijn fout - en hiervoor ook alléén 
Ben ik bereid vergiffenis te vragen - 
Dat hij uw wet in drift heeft overtreên!’ - 
Hij zwijgt, en Godfried andwoordt: - ‘Laat hem jagen. 
En elders 't vuur doen woeden rond zich heen'! 
Maar hier althands wil ik geen nieuwe veeten. 
Bij God, leg toch uw gramschap aan een keten!’ - 





{==126==} {>>pagina-aanduiding<<}

60.


Intusschen houdt de sluwe Jonkvrouw aan 
Om 't Tiental, dat haar volgen zou. Zij toovert 
Bij dage met een glimlach of een traan, 
Met woord en wenk en wat ooit hart verovert. 
Maar als de nacht de azuren zonnebaan 
Den sluier weeft, met starrengoud omloverd, 
Verdwijnt zij achter 't linnen tentdoek met 
Heur maagden, en - de wacht wordt uitgezet. 




61.


En toch! al is ze in list volleerd, en stroomen 
Vernuft en geest haar lieve lippen af, 
Al blinkt zij van een schoonheid, zoo volkomen 
Als nooit Natuur een vrouw tot wapen gaf, 
Die helden wiegt in weelderige droomen, 
En koel maakt voor 't geschonden Christusgraf: - 
Geen Godefried laat zich door woord of blikken 
In 't weefsel der verleideres verstrikken. 




62.


Zij roept vergeefs de blosjens op 't gelaat, 
De vonk in 't oog, de kuiltjens in de wangen! 
De vogel, op het veld gevoed, versmaadt 
De spijs waarmeê de jager hem wil vangen: 
Zoo blikt Buljon, van 's waerelds zoet verzaad, 
Ten hemel op in heilig zielsverlangen: 
En hoe de Min heur lokaas strooit en fluit, 
Naar God-alleen slaat hij de vleuglen uit! 




63.


Geen hinderpaal kan op zijn weg verrijzen: 
Hij stijgt te hoog! .... De schoone rozenmond 
Speelt wel heur rol op duizend nieuwe wijzen, 
En huppelt als een tweede Proteus rond: 
Zij smolt het hart van lang verkleumde grijzen, 
Ze ontvlamde de asch die 't laatste vuur verslond: 
Maar Godefried - Gods goedheid zij geprezen! - 
Had van heur kunstnarijen niets te vreezen. 





{==127==} {>>pagina-aanduiding<<}

64.


Zij dus gesmaad, die met één lonk weleer 
Den koelsten als een tortelduif deed smachten! 
Hoe diep sloeg dát heur ouden hoogmoed neêr! 
Verbaasd, gekrenkt, verkropte zij heur klachten: 
Zij deinsde, en zocht, waar minder tegenweêr 
Haar stuiten zou, een strijdperk voor haar krachten: 
Zóó laat een Veldheer de ijzren vesting staan, 
En tast in 't veld de leemen hutten aan. 




65.


Maar Tankred ook, wie branden mocht of blaken, 
Weêrstond getrouw de schoone vijandin: 
Wist Amors pijl een teeder hart te raken, 
Geen tweede schicht dringt meer ten boezem in. 
Kan één vergif een ander krachtloos maken, 
De Min ook kan behoeden voor de Min! - 
Dit Tweetal slechts bleef ongedeerd, waar allen 
Verwonnen aan Armidaas voeten vallen. 




66.


Wel smart het haar, dat zij heur hoogste doel 
Niet treffen kan, in spijt van al haar pogen: 
't Streelt niettemin haar ijdel zelfgevoel, 
Zóóvelen reeds in 't stof te zien gebogen. 
Nu wenscht ze maar, eer 't vlammend vuur verkoel', 
En iemant giss', hoe wreed hij werd bedrogen, 
Heur volle buit in zekerheid gebracht, 
Daar waar, helaas! een ándre kluister wacht! 




67.


Als ze eindelijk den dageraad ziet gloren, 
Dien Godefried tot d' aftocht heeft bepaald, 
Begroet zij hem, en doet zich needrig hooren: 
- ‘De morgen, Heer! door U gekozen, straalt: 
Komt immermeer mijn dwingeland ter ooren 
Wat gunst bij U mijn zwakheid heeft behaald, 
Dan zal hij zich gezwind ten strijde gorden, 
En 'tgeen ik doe een hachlijk waagstuk worden. 





{==128==} {>>pagina-aanduiding<<}

68.


Dies, eer een spiê, of 't klappen van de faam, 
De mare van mijn naadring mocht verbreiden, 
Roep, bid ik U, een handvol helden saam', 
Die op den weg grootmoedig mij geleiden! 
Was ooit gebed der Godheid aangenaam, 
Mocht de Onschuld ooit des Hemels hulp verbeiden, 
Dan breng ik ras den Dwingeland ten val, 
En blijf steeds uw leenplichtige vazal!’ - 




69.


Zoo sprak Armide; en Godfried is gedwongen 
Nu toe te staan wat hij niet weigren mag, 
Schoon dus een keus hem weêr is opgedrongen, 
Die hij wel gaarne in andre handen zag! 
Hoe wijst hij hier, waar allen mededongen, 
Een Tiental aan? Hoe treft hij een verdrag, 
Waar de ijverzucht, die aller borst doet hijgen, 
't Verlangen tot onstuimigheid doet stijgen? 




70.


Armide trekt van zooveel drift partij, 
En prikkelt nu de felle minnesmarte 
Nog feller door de kracht der jaloezij: 
De sluwe kent de arglistigheid van 't harte, 
En weet het wel, de liefde gaat voorbij, 
Als niets haar ooit tot de overwinning tartte: 
Gelijk alras de wilde hengst vertraagt, 
Als niemant volgt, of vóór hem henen jaagt. 




71.


En zij verdeelt de drukjens heurer vingren, 
Heur lachjens en heur lonkjens zóó om strijd, 
Dat hoop en vrees om beurt de harten slingren, 
En iedereen door allen wordt benijd. 
De gantsche schaar der dwaze mededingren 
Geeft, schaamteloos en Godfrieds raad ten spijt, 
Vrijwillig in de netten zich gevangen 
Door een Sireen bedrieglijk uitgehangen. 





{==129==} {>>pagina-aanduiding<<}

72.


De Veldheer, die zijn heldenschaar bemint, 
Wenschte elk van hen zoo gaarne te verblijden, 
Ofschoon dan ook de waan, die hen verblindt, 
Hem gloeien doet van schaamte en medelijden. 
Hij peinst zóólang tot hij een middel vindt, 
Waardoor hij-zelf de keuze kan vermijden: 
- ‘Meng,’ spreekt hij, ‘aller namen in een bus 
Op loten saam', en - 't Lot beslisse aldus!’ 




73.


Elk schrijft zijn naam en werpt, in hoop en vreezen, 
Zijn strookjen in een beker van ivoor. 
Men schudt en trekt. Die 't éérst wordt aangewezen, 
Is Pembroks Graaf, de blonde Artemidoor. 
Nu wordt de naam van Gerhard afgelezen, 
Daarop klinkt die van Wenceslaus in 't oor, 
Van Wenceslaus, zoo ernstig, zoo ervaren, 
Maar thands een kind, verliefd, met grijze hairen! 




74.


Nu straalt, gelijk een lichtstar in den nacht, 
De zielevreugd in vollen glans uit de oogen 
Dier blijde Drie, wien 't uitzicht tegenlacht, 
Dat ze Amors gunst ten minste déélen mogen. 
Maar zij, wier naam nog in den beker wacht, 
Staan somber daar, door minnenijd bewogen, 
En hangen vol verlangen aan den mond, 
Die hun de grillen der fortuin verkondt. 




75.


't Lot heeft Ridolf en Gasko uitverkoren, 
Wie Ulrik volgt met Willem Rossiljon, 
Met Eberhard, in Beierland geboren, 
En Henri, opgegroeid in Frankrijks zon. 
De laatste is Rambout, die voor God verloren, 
Straks tegen 't Kruis een fellen strijd begon. 
(Vermag de Min zóóveel?! ....) Die Zeven sluiten 
Het Tiental af, de mededingers buiten. 





{==130==} {>>pagina-aanduiding<<}

76.


Die voelen zich van een driedubbeld vuur, 
Van Woede en Nijd en Liefdesmart, doorblaken: 
Zij schelden 't Luk, dat dus, te kwader uur, 
De Min heur recht afhandig wist te maken. 
En daar de mensch, bedorven van natuur, 
Geneigd is naar 't verbodene te haken, 
Besluiten velen 't Luk het hoofd te biên, 
En te avond stil de Jonkvrouw na te vliên. 




77.


Zij willen haar bij dag en nacht omgeven, 
Met goed en bloed, alom, ten dienste staan. 
Hier zucht ze een woord, ginds doet ze een traantjen beven, 
Deez' lonkt zij toe, dien blikt zij kwijnend aan: 
Dus doet zij elk gelooven, dat haar 't leven 
Geen leven is, zoo hij niet meê kan gaan.... 
De Tien terwijl, gewapend tot de voeten, 
Bejeegnen Godfried met hun afscheidsgroeten. 




78.


Hij houdt hun voor, hoe dolle drift verblindt, 
Hoe de Afgrond lokt met zijn Sireenenzangen, 
Hoe Christendeugd het best een uitweg vindt, 
Waar Heidenlist haar in den strik wil vangen. 
Maar wat hij spreekt, zijn woorden in den wind. 
De Liefde wil geen wijzen raad ontfangen! 
Dies geeft de Held hun oorlof met zijn staf. 
Armide wacht geen nieuwen morgen af. 




79.


Zij gaat, de sluwe! en voert, aan zijden toomen, 
Als in triomf, haar tien gevangnen meê. 
Wie achterblijft, voelt zich de rust ontnomen, 
Geslingerd als een opgezette zee. 
Maar als de nacht de luchtgewiekte droomen 
Doet fladdren om de stille legersteê, 
Haast zich een drom van Ridders, bij de stralen 
Der bleeke maan, de Jonkvrouw in te halen. 





{==131==} {>>pagina-aanduiding<<}

80.


't Eerst vlucht Eustaats. De wilde Jongeling 
Heft naauw geduld om 't donker af te wachten. 
De Liefde is in de blinde schemering 
Zijn blinde gids. De klepper slijt zijn krachten, 
Ronddravende in een eindelozen kring. 
Maar als in 't eind de morgenkimmen lachten, 
Daar nadert hem Armidaas stoet, die juist 
Het slot verliet, dat 's nachts haar had gehuisd. 




81.


Hij rent. Men heeft zijn wapens onderscheiden, 
En Rambout schreeuwt hem tegen in 't verschiet: 
- ‘Wat wilt gij hier?’ - ‘De Jonkvrouw begeleiden,’ 
Is 't wederwoord: ‘En smaadt zij 't aanbod niet, 
Dan kan ze in mij gewisser hulp verbeiden 
En trouwer dienst dan ooit een Ridder biedt!’ - 
Toen Rambout weêr: - ‘Wie gaf den roekelozen 
Het recht?’ - En hij: - ‘De Min heeft mij gekozen! 




82.


De Min! en niet het wispelturig Lot! 
Beslis gij-zelf, wie heeft hier méér vermogen?’ - 
Maar Rambout raast: - ‘Gij drijft een laffen spot: 
Uw scherts mislukt: uw aanspraak is een logen. 
Nooit zullen wij, geroepenen van God, 
Een vreemdeling naast de eedle Maagd gedogen!’ - 
- ‘En zoo ik nu een plaats wil aan heur zij',’ 
Herneemt Eustaats, ‘spreek, wie belet het mij?’ - 




83.


- ‘Ik!’ dondert Rambout hem verwoed in de ooren, 
En vliegt metéén schuimbekkende op hem aan: 
Dat wachtte Eustaats: hij geeft zijn ros de sporen, 
En trekt het zwaard.... Maar eer hij toe kan slaan, 
Daar wenkt de Hartvoogdesse, en legt hun toren 
Aan teugels: - ‘Ach,’ zoo smeekt zij, met een traan, 
‘Heer Rambout, sta! 't Moest U als mij verblijden, 
Dat andren ook zich tot mijn hulpe wijden! 





{==132==} {>>pagina-aanduiding<<}

84.


Als gij begeert, dat ik behouden zij, 
Hoe zijt ge op mijn beschermer dan verbeten?’ - 
Toen tot Eustaats: - ‘Gezegend zijt ge mij, 
Die rust en roem voor de onschuld hebt vergeten! 
Indien ik ooit een Edelman als gij 
Versmaden kon, moest ik krankzinnig heeten!’ - 
Zoo spreekt zij, en met ieder oogwenk groeit 
De schaar die van alomme samenvloeit. 




85.


Geen afspraak heeft hen hier bijéén vergaderd: 
Verrast, jaloersch, ontmoeten zij elkaâr. 
Armide juicht, zoo vaak een Ridder nadert, 
En heet hem blozend welkom bij de schaar. 
Maar eer Auroor' nog glinstert op 't gebladert', 
Wordt Godefried de laffe vlucht gewaar. 
Zij grieft hem diep; en 't is alsof zijn harte 
Nog grooter ramp ziet dreigen in de verte! 




86.


Terwijl hij peinst, daar vliegt een Ruiter aan, 
Met stof bedekt, aêmechtig en verslagen! 
Zijn voorhoofd, waar de breede rimpels staan, 
Meldt reeds vooraf wat nieuws hij aan zal dragen: 
- ‘Heer!’ roept hij uit, ‘straks zult ge uit d' oceaan 
De armade van Egypten op zien dagen! 
Uit Genua zendt, met zijn heilgebeên, 
De ontruste Vlootvoogd Willem mij hier heen! 




87.


Een krijgsgeleide uit Willems zeekasteelen,’ 
Zoo gaat hij voort, ‘rukte aan met proviand. 
De zware trein van paarden en kameelen 
Werd plotsling in een bergpas aangerand. 
Wat zou de wacht, besprongen door zoo velen? 
Zij bood vergeefs een korten tegenstand! 
Een enkle werd met touwen vastgekabeld 
Gelijk een rund - de rest is neêrgesabeld! 





{==133==} {>>pagina-aanduiding<<}

88.


Die Saraceensche roofhorde is zóó stout, 
Zóó plunderziek, zóó driest en ongebonden, 
Dat ze, even als een zondvloed, weide en woud 
Heeft overdekt, met al de heuvelgronden. 
Een oorlogstroep moest zonder oponthoud 
Tot tuchtiging dier stroopers uitgezonden, 
Opdat althands een onbetwiste baan 
Van 't strand der zee naar 't kamp moge openstaan!’ 




89.


Van tong tot tong, als door den wind gedragen, 
Vliegt nu de maar': - ‘Ons dreigt de hongersnood!’ 
De strijders zien, door killen schrik geslagen, 
Reeds d' open muil van d' onverbidbren dood. 
De Veldheer mist den moed der oude dagen 
Bij 't heir, dat eens voor dood noch duivel vlood, 
En zoekt alom door opgeruimde blikken 
En mannentaal de harten te verkwikken. 




90.


‘Gij Helden! die een halve waereld door 
De kruisvaan droegt, spijt duizende gevaren! 
Gezalfden Gods, wie Christus-zelf verkoor 
Tot opbouw van zijn omgestorte altaren! 
Die Griek en Pers deedt tuimlen buiten 't spoor, 
Gebergte en ijs en wervelwind en baren, 
Ja, 't zwaard van dorst en honger hebt weêrstaan! 
Gevreesden! hoe? grijpt thands de vrees U aan? 




91.


Hoe nu! dien Heer, die met zijn Englenwachten 
Ons dekte, ons leidde, ons redde keer op keer, 
Mistrouwt ge? Is dan de sterkte des Almachten 
Uw beuklaar niet? Is God geen Liefde meer? .... 
Weldra, - die hoop moet al uw leed verzachten! - 
Betaalt gij uw geloften aan den Heer! 
Welaan dan! laat den heldenmoed niet zinken! 
Blijft staande, tot uw gloriezon zal blinken! ....’ 





{==134==} {>>pagina-aanduiding<<}

92.


Zóó troost hij met een opgeruimd gelaat, 
Tot dat allengs de harten weêr ontloken. 
Maar niemant gist hoe bang hem 't harte slaat, 
Dat zich door duizend zorgen voelt bestoken. 
Hoe worden al die menigten verzaad, 
Wanneer 't gebrek den broodstaf heeft gebroken? 
Hoe 's vijand vloot veroverd? Hoe 't geweld 
Der Rooverhorden paal en perk gesteld? 






{==135==} {>>pagina-aanduiding<<}

Zesde zang.


{==136==} {>>pagina-aanduiding<<}

Korte inhoud.

Uitdaging van Argant. Otto wordt gevangen genomen. Tankred kampt met Argant, maar de nacht maakt een einde aan den onbeslisten strijd. Herminia begeeft zich naar het legerkamp der Christenen.



{==137==} {>>pagina-aanduiding<<}

Zesde zang.

1.


Intusschen rijst bij al de duizendtallen 
Belegerden de hoop met jonge kracht. 
Gedurig wordt, als de avond is gevallen, 
Nieuwe overvloed de schuren ingebracht. 
Ook zijn alom de zwakke Noorderwallen 
Verzekerd en met oorlogstuig bevracht: 
Zij zijn verzwaard en opgehoogd, en dagen 
Den vijand uit, geharnast voor zijn slagen. 



2.


En Aladijn bouwt onvermoeider voort 
Naar mate schans en ravelijn verbreeden, 
Hetzij de zon verschijnt aan de Oosterpoort, 
Hetzij de maan heur pad is opgetreden. 
Geen smidse die niet als een vuurhel gloort. 
Waar alles zwoegt om wapenen te smeden: 
Maar woeste Argant, den langen arbeid moê, 
Bijt dus den koning norsch en haastig toe: 




3.


- ‘Hoelang nog houdt ge uw krachten hier begraven 
In 't laf beleg, en kluistert gij uw heir? 
Het aanbeeld dreunt, de smidsgezellen slaven; 
'k Hoor 't klettren wel van helm, kuras en speer; 
Maar baat het iets? Die Christenhonden draven 
De velden plat en stoten burchten neêr: 
Geen onzer heeft hun overmoed gewroken, 
Geen krijgstrompet hun droomen ooit verbroken! 





{==138==} {>>pagina-aanduiding<<}

4.


Hun leven is een eindloos feestgelag: 
Zij spatten uit, zij brassen en gastreeren; 
Zij dartelen geheel den langen dag, 
En zwijmlen 's nachts op donzen zwanenveêren! 
Ons wacht misschien een schandlijk vreêverdrag, 
Als - al te ras! - 't gebrek ons uit zal teren, 
Ons dreigt de dood der lafaarts in 't verschiet, 
Als Mitzraïm niet spoedig bijstand biedt. 




5.


Wat mij betreft, geen eervergeten sneven 
Make ooit mijn naam vergetelheid ten buit! 
Eer weêr de zon heur morgenlicht zal geven, 
Breek ik voor goed deez' vunzen kerker uit. 
De Schikgodin mag handlen met mijn leven 
Naar d' inhoud van 't almachtig Raadsbesluit, 
Ik wil, zoolang nog 't bloed mijn zwaard kan verven, 
Niet onbeweend of ongewroken sterven! 




6.


Maar is de vlam, die door uw aadren schoot, 
Nog niet geheel in assche neêrgezegen, 
Dan win ik méér dan een roemruchten dood, 
Dan leef ik, en - de lauwer kroont mijn degen: 
Dan vliegen wij als broeders, vrij en groot, 
Veréénd den vijand en ons noodlot tegen: 
Want dikwijls is in 't dringendste gevaar 
Vermetelheid de beste beukelaar. 




7.


Of heeft bij U de koenheid niets te hopen, 
Wilt ge al uw macht niet wagen in 't gevecht, 
Stel 't strijdperk voor twee kampioenen open, 
En word' door hen de groote twist beslecht! 
Om des te meer den laffen Frank te nopen, 
Dat hij zijn zegel aan mijn voorslag hecht', 
Vergun ik hem de voorwaarde en de prijzen, 
Den tijd, de plaats, de wapens, aan te wijzen. 





{==139==} {>>pagina-aanduiding<<}

8.


Als hij, met wien ik strijd, twéé armen heeft 
En éénen geest, hoe vurig die moog' wezen, 
Dan heeft de kroon, die op uw schedel beeft, 
Geen oogenblik van wanklen meer te vreezen. 
Mijn rechterhand regeert uw lot, en weeft 
U palmen, door de glorie uitgelezen; 
Aanvaard haar dan, wanneer ge op haar vertrouwt, 
Ten onderpand dat zij uw Rijk behoudt!’ - 




9.


De Vorst herneemt: - ‘O Jongling! schoon de jaren 
Mij drukken, toch ben ik de greep van 't zwaard 
Zóó niet ontwend, en is mij 't bloed in de aâren 
Niet zóó geheel van de oude deugd ontaard, 
Dat ik, als ooit de rampen en gevaren 
Me omcingelden, wier schrikbeeld U vervaart, 
Den heldendood lafhartig zou ontwijken, 
Om zonder eer en weerloos te bezwijken! 




10.


Neen, dat mij God beware voor die schand'! 
Maar weet, ('k verzweeg het voor mijn soldenieren!) 
Vorst Soliman, Niceaas koning, brandt 
Van wraak bij zijn vernederde banieren. 
Tot in het hart van 't Libyaansche zand 
Vergaârde hij de zwervende Arabieren: 
Hij rukt alreeds met hulp en voorraad aan, 
En zal te nacht door 't kamp des vijands slaan. 




11.


Die vijand moge in onze burchten dringen, 
Zijn vreugd duurt kort; en ook, het schaadt ons niet, 
Zoolang de kroon mijn slapen mag omringen, 
En ik, als steeds, mijn edel Rijk gebied! 
Poog dan een wijl die geestdrift te bedwingen, 
Die ge in uw hart te vroeg ontwaken liet, 
En wacht bedaard, tot vriendelijker tijden 
U met den roem, mij met de wraak verblijden!’ - 





{==140==} {>>pagina-aanduiding<<}

12.


De Saraceen, jaloersch reeds op de faam 
Van Soliman, voelt al zijn woede stijgen, 
Nu Aladijn op dien gehaten naam 
Zoo zeer vertrouwt; en de afgunst doet hem hijgen: 
- ‘Heer! welk een plan uw wijsheid ook beraam', 
't Zij vrede of krijg, ik zal van nu af zwijgen: 
Talm zoo gij wilt, en proef of Soliman, 
De ontthroonde, uw throon misschien behouden kan! 




13.


Gij moogt hem als uws volks bevrijder groeten, 
Aanbidden als den reddings-Serafijn: 
Mij-zelv' genoeg, sta ik op eigen voeten, 
En eigen arm zal mijn bevrijder zijn! 
Laat de andren hier hun wijvenluiheid boeten, 
Sta gij mij toe, dat ik in 't veld verschijn'! 
Als Ridder, uit uw legerdienst ontslagen, 
Wil ik den Frank in 't tweegevecht belagen.’ - 




14.


De Koning spreekt: - ‘'k Zag liever naderhand 
Uw woede en zwaard zich tot mijn bijstand wijden 
Maar niettemin, 'k weêrhoud U niet, Argant, 
Als ge een van 's vijands hoofden wilt bestrijden.’ 
De woestaart gaat, en wenkt een krijgsgezant: 
- ‘Ik heb een last: zij kan geen uitstel lijden: 
Snel heen naar 't kamp, en breng Buljon dit woord, 
Maar zóó, dat elk dier lage Franken 't hoort: 




15.


Een Muzulman, moede in deez' kluis te wonen, 
Den muffen damp der steden niet gewend, 
Wenscht met de wapens in de vuist te toonen 
Aan elk die ginds het strijdperk binnenrent. 
Dat Aziën zich niet vergeefs laat honen 
Door 't Frankiesch rot, dat eer noch godsvrucht kent, 
Maar, uit een kloof des afgronds opgedonderd, 
Uit bloeddorst moordt en uit begeerte plondert! 





{==141==} {>>pagina-aanduiding<<}

16.


Niet één, niet twéé dier honden daagt hij uit, 
Maar drie, maar vier, maar vijf, al wie durft komen, 
't Zij hoog of laag, en uit wat bloed hij spruit'! 
Een vrijgeleî legge elk geweld aan toomen: 
En hij die valt - gelijk de krijgswet luidt - 
Worde als zijn slaaf door d' andre meêgenomen!’ 
Hij spreekt, en ijlings kiest zich zijn heraut 
Een purpren wapenrok, doorstikt met goud. 




17.


Hij rent naar 't kamp, en voor Buljon verschenen, 
Die in den kring van al zijn Eedlen blinkt, 
Begint hij: - ‘Heer, wilt gij mij vrijheid leenen 
Om onverbloemd te ontdekken wat mij dringt?’ - 
- ‘Spreek,’ zegt Buljon, ‘wat ook uw zenders meenen, 
Vrees niet, gij zijt van Christenen omringd.’ - 
- ‘Wij zullen zien,’ is 't andwoord, ‘of mijn woorden 
Geneucht of schrik verspreiden in deze oorden!’ - 




18.


Nu deelt hij hem vol opgeblazenheid 
Zijn lastbrief meê. De taal des roekelozen 
Kwetst onbeschaamd der Vorsten majesteit, 
Zoodat de drift hen huivren doet en blozen. 
En onverwijld doet Godfried hem bescheid: 
- ‘Uw Ridder heeft een zware taak gekozen! 
En 'k vrees dat hij de kosten van den strijd 
Betaald heeft éér een vijfde treedt in 't krijt! 




19.


Maar hij verschijn'! Geen onraad zal hem deeren; 
Een vrijgeleî beschermt hem overal. 
Geen voordeel wacht - dit wil ik gaarne zweeren - 
Den kampioen, die 't met hem wagen zal!’ - 
Hij zwijgt. De Bode haast zich weêr te keeren 
Langs de eigen baan naar Salems vestingwal: 
Daar stijgt hij af met rood bebloede sporen, 
En snatert den Cirkassiër in de ooren: 





{==142==} {>>pagina-aanduiding<<}

20.


- ‘Heer, wapen U! Zij nemen onvervaard 
Uw voorslag aan. Hoe kunt gij langer dralen? 
'k Zag groot en klein strijdgierig saam geschaard, 
Belust om 't eerst den lauwer te behalen! 
En duizend handen grepen naar het zwaard, 
En duizend oogen schoten bliksemstralen.... 
Een veilig strijdperk wordt U toegestaan.’ 
Hij spreekt, en reikt den held zijn wapens aan. 




21.


Die rept zich nu zijn rusting aan te trekken: 
Dat ziet de Vorst; hij wenkt Klorinde, en zegt: 
- ‘Wel zou het ons tot eeuwige oneer strekken, 
Zoo hij alléén daarheen trok ten gevecht. 
Met duizend man zult gij den Ridder dekken, 
En waken voor het heilig Volkenrecht! 
Maar hij-alléén mag in dien strijd zijn lauwren 
Vermeerdren: gij en de uwen blijft aanschouwren!’ 




22.


De Koning zwijgt. En de Amazone telt 
De duizend af, die zich met haar verwijdren: 
In zijn gewonen maliekolder snelt 
Argant aan 't hoofd dier uitgelezen strijdren. 
Nabij de stad begint een grazig veld, 
Dat doorloopt tot het kamp der Kruisbelijdren: 
't Is vrij en vlak en, wáár men henen blikt, 
Uitnemend voor een worstelperk geschikt. 




23.


De bende blijft nabij den ingang wachten, 
En ginds Argant, trotsch op zijn reuzenstal, 
Zijn reuzenmoed, zijn woeste reuzenkrachten. 
Zóó stond Enceladus in Phlegraas dal, 
Zóó, in 't gezicht van Saüls legermachten, 
De Filistijn in dollen hoogmoed pal! 
Maar velen, die zijn ijzren vuist niet kennen, 
Ontroeren niet als zij hem aan zien rennen. 





{==143==} {>>pagina-aanduiding<<}

24.


Nog deed Buljon geen keuze uit zulk een heir, 
Europaas bloem uit honderde gewesten: 
Toch zag men al die helden heinde en veer, 
Het gretig oog alleen op Tankred vesten. 
Elk in den geest reikt hem de palm der eer, 
En houdt hem voor d' uitstekendste uit de besten. 
Zacht ruischt de naam van d' eedlen Jongeling, 
En weldra wenkt Buljon hem uit den kring. 




25.


Hij, wien aldus de voorrang is beschoren, 
Wordt door den Veldheer overluid begroet: 
- ‘Ga, Tankred! gij zijt voor den roem geboren: 
Verneder gij des snorkers overmoed!’ 
Den jongen held, tot zulk een daad verkoren, 
Staan hart en oog in laaien vreugdegloed: 
Hij stijgt te paard; en onder zegebede 
En krijgsgejuich trekt heel een menigt' mede. 




26.


Nog was hij op een afstand van de weî, 
Waar 't ongeduld strijdhafte' Argant doet beven: 
Daar ziet hij op heur ranke hakkenei 
De krijgsheldin, het leven van zijn leven! 
Heur kleed was blank gelijk de sneeuwen sprei 
Der Alpen, haar vizier omhoog geheven. 
Juist stond zij op een hoogte in 't helder licht: 
Zóó viel zij hem volkomen in 't gezicht. 




27.


Hij, straks zoo tuk op strijd en overwinnen, 
Vergeet op eens den trotschen Saraceen. 
Hij laat zijn klepper stapvoets gaan: zijn zinnen 
Zijn half bedwelmd - hij ziet Klorinde-alleen. 
Nu houdt hij als een standbeeld stil, van binnen 
Verterend vuur, van buiten marmersteen. 
Dus, ademloos en roerloos, blijft hij staren: 
Zijn heldenmoed schijnt plotsling weggevaren. 





{==144==} {>>pagina-aanduiding<<}

28.


Argant, die steeds het strijdperk ledig ziet, 
Roept eindlijk uit, schuimbekkende van toren: 
- ‘Ik kwam hier om te strijden - is daar niet 
Één enkle, die mijn roepstem durfde hooren?’ 
Maar doof en stom en turende in 't verschiet, 
Blijft Tankred in bewondering verloren.... 
Daar prikkelt Otto 't vurig oorlogsros, 
En springt in 't renperk op den vijand los. 




29.


Van allen die daar branden zich te wreken, 
Stond niet het minst zijn bonzend hart in gloed: 
Bij Tankreds keus was hij op zij' geweken, 
Met de andren hem nu volgende op den voet. 
Daar ziet hij hoe de Held, verrast, blijft steken, 
Alsof op eens hem de onwil aarzlen doet. 
Daar straalt het vuur den jongeling uit de oogen, 
En spoorslags is hij Tankred vóórgevlogen. 




30.


Niet vlugger springt de ranke tijger neêr 
Op 't woudgediert', waarnaar zijn honger smachtte, 
Dan Otto op den Saraceen, wiens speer 
Recht uitgestrekt en onbeweeglijk wachtte. 
Eerst nu keert Tankred tot bezinning weêr, 
Zich worstlend uit den maalstroom der gedachte. 
- ‘Blijf!’ roept hij, ‘blijf! de Heiden is mijn buit!’ - 
Vergeefs! te ver is Otto hem vooruit. 




31.


Nu houdt hij stand, maar al zijn spieren beven 
Van spijt en dolle woede. Hij gelooft 
Een schandvlek op zijn glorie te zien kleven, 
Nu de eerste kans hem dus wordt weggeroofd. 
Zijn vriend terwijl, als door een storm gedreven, 
Treft met zijn lans 't gehelmde reuzenhoofd: 
Maar voelt met één zijn eigen beuklaar breken 
En 's vijands punt dwars door zijn halsberg steken. 





{==145==} {>>pagina-aanduiding<<}

32.


De Christen ploft - zóó vreeslijk was de schok! - 
De teugels uit, en ligt ter aard' gezonken. 
Maar onverwrikbaar als een marmerblok, 
Schijnt de andere in den zadel vastgeklonken. 
Een wreede vreugd vervangt zijn sombren wrok; 
Hij grijnst, en roept, van woesten hoogmoed dronken: 
- ‘Geef U gevangen! 't is U eers genoeg, 
Ellendige, dat U Argant versloeg!’ 




33.


Maar 't andwoord luidt: - ‘Wij, die Gods strijdren heeten, 
Verliezen moed en wapens niet zoo snel! 
Een ander zal mijn neêrlaag doen vergeten: 
Ik wil de wraak, of - zeg het licht vaarwel! ...’ 
De Heiden brult, van razernij bezeten, 
Vlamoogend als een Furië der hel: 
- ‘Welaan, daar gij mijn goedheid durft verachten, 
Zoo proef dan al de zwaarte mijner krachten! ...’ 




34.


Hij spoort zijn paard, en waagt het, dus de wet 
Der ridderdeugd onridderlijk te schenden. 
De Frank ontwijkt het steigerend genet, 
En treft Argant in 't plotsling ommewenden. 
't Zwaard keert terug, met rookend bloed besmet: 
Een diepe wond gaapt in des vijands lenden. 
Vergeefs! zij rooft niets van zijn sterkte, en voedt 
De grimmigheid die in zijn aadren woedt. 




35.


Argant, in minder dan twee oogenblikken, 
Zwenkt midden in zijn duizelende vaart, 
En bliksemt, eer hij tijd heeft om te schrikken, 
Op Otto neêr met zijn ontzachlijk zwaard: 
Des jonglings adem nokt, zijn kniën knikken, 
Zijn blos verschiet, zijn oogen zijn bezwaard; 
En eer hij zijn bewustheid heeft herkregen, 
Ligt hij onmachtig in het stof gezegen. 





{==146==} {>>pagina-aanduiding<<}

36.


Wreed jaagt Argant zijn klepper over 't lijf 
Des jongelings en kneust zijn kranke leden. 
- ‘Ziet,’ roept hij uit, ‘ziet d' eerste van de vijf! 
Wie méér wil door mijn paardenhoef vertreden?’ 
Maar Tankred, door dit gruwzaam wanbedrijf 
Geprikkeld, komt ontstuimig aangereden, 
Met vast besluit, om, Ottoos val ten zoen, 
Zijn eigen schuld met woeker af te doen. 




37.


- ‘Gij lage ziel!’ roept hij den Heiden tegen, 
‘Die eerloos blijft zelfs waar gij zegepraalt! 
Wat roem wordt ooit door gruwelen verkregen? 
Is dit de krans, die zich uw moed behaalt? 
Zoo hebt gij dan bij roovers thuis gelegen, 
Met schurken en barbaren rondgedwaald? 
Ga! vlucht het licht, en vier in sombre krochten 
Uw wreedheid bot met andre woudgedrochten! ...’ 




38.


Hij zwijgt. De Heiden bijt van ongeduld 
Zijn lippen stuk en schuimbekt. Hij wil spreken, 
Maar brengt verwarde klanken voort. Hij brult, 
Gelijk een leeuw die 's jagers pijl voelt steken. 
Neen, even als de donders, die, gehuld 
In solfer, uit den zwangren hemel breken, 
Zóó bersten hem in ratelend geluid 
De woorden ook d' ontvlamden gorgel uit. 




39.


Maar eindlijk tot het uiterste gedreven, 
Verwoed, weêrzijdsch met hoon en schimp belaân, 
Daar wenden zij zich plotsling om, en geven 
Hun paarden tot den aanval ruime baan. 
O Muze! schenk mij nieuwe kracht, nieuw leven! 
Blaas in mijn hart het vuur dier dappren aan! 
Laat mijn gezang hun worstling evenaren, 
En 't strijdrumoer rinkinken door mijn snaren! 





{==147==} {>>pagina-aanduiding<<}

40.


Daar zwaaien zij hun lansen door de lucht, 
Daar leggen ze aan. Voort! voort! De teugels wuiven: 
En nu! geen loop, geen sprong, geen vogelvlucht, 
Zóó vreeslijk snel, zóó woedend als het stuiven 
Dier twee, die met een gierend stormgerucht 
Van noord en zuid elkander tegen snuiven. 
De speeren spatten splintrend van elkaâr, 
En duizend vonken reegnen over 't paar. 




41.


Luid doet de schok den vasten bodem beven, 
't Gebergte dreunt tot in zijn ingewand: 
De strijders houden 't fiere hoofd geheven, 
Der lansen greep steeds klemmende in de hand: 
De paarden, woedend tegens één gedreven, 
Zijn echter voor de botsing niet bestand: 
Zij struiklen! maar de kampioenen springen 
Ten zadel uit met bliksemende klingen. 




42.


Nu volgt elks arm des andren houw, elks voet 
Des andren schrede, elks blik des andren oogen: 
Zij wisslen steeds van houding, nu verwoed, 
Dan kalm; nu vóór-, dan achteruit gevlogen; 
Nu treffend waar de slag niet werd vermoed, 
En dan weêr zelf door 't zwenkend staal bedrogen: 
Zóó worstlen ze en zóó toonen zij aan de aard, 
Hoe leeuwenkracht met slangenlist zich paart. 




43.


Een oogenblik is Tankred onder 't keeren 
Rechts onbeschermd. Gelijk de bleeke dood 
Vliegt de andre toe, gereed tot triomfeeren, 
Maar geeft met één zijn linkerzijde bloot. 
De Ridder weet het dreigend zwaard te weeren, 
Terwijl hij 't zijne in 's vijands lenden stoot: 
Nu wijkt hij snel, maakt halt, staat op zijn hoede, 
Alöm gedekt, koel bij des Heidens woede. 





{==148==} {>>pagina-aanduiding<<}

44.


Want woeste Argant ziet naauw den- rooden drop 
Van eigen bloed uit de open wonde daauwen, 
Of rilt en schreeuwt, ten allerhoogsten top 
Der razernij. 't Is vreeslijk hem te aanschouwen! 
En met zijn stem heft hij het wapen op, 
Om blind en dol rondom zich heen te houwen: 
Daar treft hem met verbrijzelend gewicht 
Een tweede slag den schouder in 't gewricht. 




45.


Gelijk een beer in 't woud der Alpenketen, 
Getroffen door den harden jagersspeer, 
't Gevaar trotseert, den doodschrik heeft vergeten, 
En brullend inrukt tegen 't moordgeweer: 
Zóó raast Argant met zinneloze kreten, 
Getroffen en vernederd keer op keer: 
Maar zóó door wraak verbijsterd, dat hij reden 
En zelfbedwang met voeten heeft vertreden. 




46.


Niets evenaart zijn gramschap dan alleen 
De taaie krachten die zijn spieren stalen: 
Hij zwiert het zwaard zóó woest rondom zich heen, 
Dat de aarde beeft, de hemel gloeit van stralen: 
De Ridder heeft geen tijd tot aanval, geen 
Tot tegenweer, schier geen tot ademhalen: 
Niets dat hem voor de ontembare overmoed 
En sterkte des Cirkassiërs behoedt. 




47.


Hij hoopt vergeefs bij 't regenen der slagen, 
Dat eindelijk hun stortvloed ebben zal. 
Hoe meesterlijk weet hij de wervelvlagen 
Te ontgaan! en straks, hoe lijdzaam staat hij pal! 
Maar de andre denkt aan deinzen noch vertragen: 
Nu bruist in 't eind ook Tankreds heete gal - 
Argant gelijk, met saamgenepen vingren, 
Begint hij 't zwaard ontstuimig rond te slingren. 





{==149==} {>>pagina-aanduiding<<}

48.


Nu dubble woede aldus heur kracht ontplooit, 
Laat kunst of overleg niets meer te hopen. 
Zij houwen blindlings toe en missen nooit, 
Maar vlijmen schild of maliekolder open. 
De bodem is met wapengruis bestrooid, 
Verscheurd, vertrapt, met zweet en bloed bedropen, 
En 't zwaard valt neêr gelijk een onweêr valt, 
Terwijl de bliksem licht, de donder knalt. 




49.


De legers der twee volken slaan met beven 
Een schouwspel gâ, zoo wreed als ongewoon; 
En beurt om beurt door vreugde of vrees gedreven, 
Wenscht elk, verbaasd, zijn held de lauwerkroon. 
Toch wordt er niet het minste sein gegeven, 
Geen kreet geslaakt, geen woord, geen fluistertoon: 
Zóó staan die duizende angstig daar en zwijgen 
Bewegingloos; maar aller harten hijgen. 




50.


De Saraceen, de fiere Christenheld, 
Zijn afgetobt en waren wis bezweken; 
Maar heinde en veer', op stad en kamp en veld, 
Is, tastbaar zwart, de nacht ter neêr gestreken: 
Daar komt een boô van weêrszijde aangesneld, 
Om eindelijk den tweestrijd af te breken. 
De Frank Aried, de Muzulman Pindoor, 
Wien straks Argant tot zijn heraut verkoor. 




51.


De aâloude wetten aller volken gaven 
Hun vrijheid om in 't worstelperk te treên: 
Zij scheiden met hun witte vredestaven 
De zwaarden der verbitterden van één: 
Pindoor vangt aan: - ‘O onverwonnen braven! 
Elkaâr gelijk in roem en mogendheên! 
Bergt voor een wijl het slagzwaard in de schede, 
En gunt der nacht heur balsemende vrede! 





{==150==} {>>pagina-aanduiding<<}

52.


De klare dag is de echte werkenstijd; 
Het duister sust alle ondermaansche zorgen: 
Een edel hart heeft nooit een prijs benijd, 
Die ongeroemd in nevels lag verborgen.’ - 
Argant hervat: - ‘'k Had ook bij nacht den strijd 
Met vreugd verlengd - maar 'k wenschte, dat de morgen 
Mijn glorie zag: welaan dan, zweere hij 
Dat ik hem ras hervinde; en - scheiden wij!’ - 




53.


- ‘Gij ook,’ roept Tankred, ‘zult het zelfde zweeren, 
En tevens mij belooven met dien eed, 
Dat uw gevangne met U weêr zal keeren, 
Of - van deez' plek wijk ik geen vingerbreed!’ - 
Zij zwoeren; en op hun herhaald begeeren 
Verklaren hun herauten zich gereed 
Om hen op nieuw, na 't heelen der kwetsuren, 
Ten zesden dag', ten tweekamp aan te vuren. 




54.


't Beeld van den strijd, zoo gruwzaam en verwoed, 
Staat Muzulman en Christen steeds voor oogen: 
Lang tintelt hun de vreeze nog door 't bloed, 
Lang blijft hun hart verbaasd en opgetogen: 
't Roemt alles luid den weêrgâlozen moed, 
Waarmeê die Twee elkaâr in 't harnas vlogen; 
Alleen de vraag: ‘Wie hunner won den prijs?’ 
Wordt opgelost op onderscheiden wijz'. 




55.


Nieuwsgierig en onrustig ijlen allen 
Den tijd vooruit, door de eigen zorg gekweld: 
Zal blinde kracht de dapperheid doen vallen? 
Of kalme moed verwinnen op 't geweld? 
Maar méér nog dan die honderdduizendtallen 
Voelt heden zich Herminia bekneld, 
Die 't beste deel haars levens, met verlangen 
En vreezen, van een krijgskans af ziet hangen. 





{==151==} {>>pagina-aanduiding<<}

56.


Zij was een dochter Kassans, die den staf 
Eens Konings voerde in de Antioochsche Landen: 
De Christen nam haar kroon en vrijheid af, 
Want met de buit viel zij in Tankreds handen! 
Maar de overwinnaar was noch wreed noch straf: 
Met zacht fluweel omwoelde hij heur banden; 
Ja, midden op den puinhoop van haar Rijk 
Scheen ze altijd nog een koningin gelijk. 




57.


Gevierd, gediend, kreeg ze al heur prachtkleinoden, 
Heur smijdig goud en blanke paarlen weêr - 
De vrijheid zelfs werd haar teruggeboden; 
De fiere held bestelpte haar met eer. 
Zijn grootheid, zoo gevoelig voor haar nooden, 
Zijn jeugd, zijn roem, 't roerde al haar even teêr: 
En eer zij wist wat hartstocht haar deed gloeien, 
Daar sloot de Min haar in onbreekbre boeien. 




58.


Zoo bleef dan nu, al werd het lichaam vrij, 
Gevangenschap heur kranken geest beschoren! 
Ze ontweek met smart de zoete slavernij, 
Den dierbren heer, zoo innig uitverkoren. 
Maar 't zelfgevoel der vrouwlijke waardij, 
De trots, een koningsdochter aangeboren, 
Gaf haar den moed, om, aan heur moeders hand, 
Te trekken naar een haar vermaagschapt Land. 




59.


Zoo was zij naar Jeruzalem geweken, 
Waar Aladijn haar hulp en schuilplaats schonk. 
Haar moeder, straks van zwakte en zorg bezweken, 
Liet haar verweesd bij de open grafspelonk. 
Maar noch de rouw die 't kinderhart deed breken, 
Noch de alsemkelk des heimwees dien ze dronk, 
Kon in haar ziel 't verliefd verlangen dooven: 
Zoo gaat de Min elke andre drift te boven! 





{==152==} {>>pagina-aanduiding<<}

60.


Zij smacht en wacht in stilte, de arme maagd! 
Zóó hopeloos bij al haar tegenspoeden, 
Dat zij de vlam, die door heur boezem jaagt, 
Alleenlijk met de erinnering kan voeden. 
Hoe meer zij hem verborgen ommedraagt, 
Te feller ook voelt zij den vuurbrand woeden: 
Tot Tankreds komst voor Salems poort heur moed 
Herleven en heur blosjens keeren doet. 




61.


De burgers der bedreigde stad verschrikken, 
Nu volk bij volk hervoort rukt in 't verschiet; 
Maar zij-alleen schijnt de oogen te verkwikken 
Aan 't schouwspel dat haar 't machtig leger biedt. 
Zij zoekt alom met vonkelende blikken, 
Of ze ergends ook den veelgeliefde ziet. 
't Is vaak vergeefs - maar plotsling opgerezen, 
Roept zij soms juichende uit: - ‘Dát moet hij wezen!’ 




62.


Daar heft zich uit het vorstelijk paleis 
Een toren op nabij de vestingmuren. 
Ge ontwaart er, in een uitgestrekten kreits, 
Gebergte en dal, het kamp, de legervuren. 
Zoodra de zon ter dagelijksche reis 
Gereed is, zit de jonkvrouw hier te turen, 
Te zuchten en te fluistren met zich-zelf, 
Tot de avond daalt van 't graauwend luchtgewelf. 




63.


Van hier heeft zij den tweekamp gâ geslagen, 
En 't was als riep het kloppend hart in haar: 
- ‘Het voorwerp van uw teeder welbehagen, 
Uw zielevriend verkeert in doodsgevaar!’ 
Zal hij de palm der zege met zich dragen? 
De onzekerheid weegt duizend ponden zwaar. 
Bij elken slag dien zij Argant ziet geven, 
Voelt zij het zwaard door eigen ziel gedreven. 





{==153==} {>>pagina-aanduiding<<}

64.


Maar als zij nu de gantsche toedracht hoort, 
Hoort dat de kamp haast nogmaals aan zal vangen, 
Daar wil haar 't bloed niet meer door de aadren voort, 
Maar stolt tot ijs, bij 't hevigst boezemprangen; 
Daar wordt haar stem in zucht bij zucht gesmoord, 
Daar bigglen haar de tranen langs de wangen, 
En bleek, ontdaan, met radelozen blik, 
Schijnt zij de kille beeldzuil van den Schrik. 




65.


Haar denkkracht is, zoo lang ze waakt, gebroken; 
En wee als zij de brandende oogen sloot! 
Dan teelt de droom de afgrijselijkste spoken 
En maakt den slaap benaauwder dan den dood. 
Zij ziet haar vriend bebloed, gewond, doorstoken: 
Zij hoort zijn stem, die hulp roept in den nood - 
En vlucht in 't eind het schrikgezicht daarhenen, 
Dan rijst ze, en vindt heur boezem nat van 't weenen. 




66.


De aanstaande strijd is 't ál niet wat zij ducht; 
Maar 't zijn vooral de wonden hem geslagen, 
Die immer, in wat eenzaamheid zij vlucht, 
In purpren gloed voor haar verbeelding dagen: 
't Is menig valsch of halfvervalscht gerucht, 
't Zijn stemmen die van gruwelen gewagen: 
Zoo waant zij dan haar aangebeden held 
Krank, uitgeput, ja reddingloos geveld! 




67.


Door moeders zorg was haar al vroeg gebleken 
Wat heelkruid wast aan de allerverste kust, 
Wat tooverrijm, hoe fel de wonden steken, 
De kloven sluit, de heete pijnen sust: 
(Een wetenschap, die in die Oosterstreken 
Alleen bij koningsdochteren berust) 
Hoe wenscht zij nu heur kostbre kundigheden 
Ten nutte van den dierbre te besteden! 





{==154==} {>>pagina-aanduiding<<}

68.


Hoe graag bracht zij den vriend de medicijn, 
Die zij, helaas! zijn vijand toe moet brengen. 
Soms peinst ze er op, om doodelijk venijn 
In 't heulsap des Cirkassiërs te mengen. 
Maar neen! heur hart, zoo zuiver als 't satijn 
Der lelie, kan den gruwel niet gehengen. 
Toch zendt zij stil de bede naar omhoog, 
Dat thands noch kruid noch rijmspreuk heelen moog'! 




69.


Ook beeft zij niet voor 't denkbeeld, zich te wagen 
In 's vijands kamp. Zij heeft zoo menig keer 
De schrikken van den oorlog gâ geslagen: 
Wat was haar leven-zelf? Een strijd, niets meer! 
Ook heeft ze altijd het harte hoog gedragen, 
Al bleef het steeds jonkvrouwlijk-zacht en teêr. 
Zij heeft geleerd in allerlei gevaren 
Den dood met kalmte in 't aangezicht te staren. 




70.


Maar bovenal, de Liefde geeft haar kracht. 
Zij waar' gerust door 't Libysch zand getogen, 
Wat monsters ook daar loeren in den nacht, 
Wat waassems daar de lucht verpesten mogen. 
Doch hoe gering zij ook heur leven acht, 
Zij schat heur naam als d' appel harer oogen. 
Zoo splitsen dan twee machten evenzeer 
Heur bloedend hart - zij zijn: de Liefde en de Eer. 




71.


Aldus spreekt de eene: - ‘O Jonkvrouw, die tot heden 
Gewandeld hebt naar mijne onkreukbre wet! 
Wier blanke ziel, wier maagdelijke leden, 
In boeien zelfs, geen vlekjen heeft besmet! 
Wilt gij nu, vrij, de kuische bloem vertreden, 
Die gij, slavin, zoo moedig hebt gered? 
Helaas! wat waan is in uw hart geslopen! 
Wat durft gij denken? ach, wat durft gij hopen? 





{==155==} {>>pagina-aanduiding<<}

72.


Schat gij den roem der zedigheid zóó min, 
Zóó laag de deugd, der onschuld krans van stralen, 
Dat gij te nacht, wellustige boelin, 
Het loon der schand bij vijanden wilt halen? 
Wee over U! ...’ ‘“Gevallen Koningin, 
Gevallen Vrouw!”’ Zóó zal die Christen smalen: 
‘“Neen, gij zijt mijns niet waardig: wees de buit 
Van d' eerste die U in zijn armen sluit!”’ 




73.


Maar de andre stem laat zich zoo vleiend hooren. 
En voedt den wensch, waarvan heur boezem jaagt: 
- ‘Gij zijt toch niet uit een wolvin geboren, 
Niet uit een kille steenrots, jonge maagd! 
Dat gij de vlam van Amors fakkel smoren 
En smaden zoudt wie om uw gunsten vraagt! 
Ook is uw borst niet uit metaal gegoten, 
Dat gij de bruidskroon van U af zoudt stoten! 




74.


Kom! ga waarheen uws harten lust U leidt! 
Waarom zou uw verwinnaar U verfoeien? 
Vergat gij dan, met welk een teederheid 
Hij menigmaal uw tranen heeft zien vloeien? 
Gij-zelf zijt wreed, daar ge U zoo traag bereidt 
Om 't dierbaarst hart met balsem te besproeien. 
Uw Tankred zijgt zieltogende in elkaâr; 
En, valsche, gij - verpleegt zijn moordenaar!? 




75.


Ja, red Argant, opdat hij fluks na dezen 
Den doodsteek geve aan uw verlaten vriend: 
Dán hebt ge eerst recht uw dankbaarheid bewezen! 
Dat loon heeft uw bevrijder wel verdiend!! 
Is 't mogelijk! gij wilt uw beul genezen? 
Is dan uw hart zoo weinig helderziend, 
Dat laffe vrees genoeg is U te blinden, 
Waar de afschuw wenkt om vleuglen aan te binden? 





{==156==} {>>pagina-aanduiding<<}

76.


Hoe edel, hoe menschlievend zou het zijn, 
Wat vreugde, wat verrukking zou U blaken, 
Wanneer uw hand in 't barnen van de pijn 
Zijn heldenborst al zalvende aan mocht raken, 
Als gij allengs des levens zonneschijn 
In 't oog herriept en 't blosjen op de kaken, 
Als gij zijn bloei, die weldra keeren zou, 
Mocht groeten als het wonder uwer trouw! 




77.


Zóó zoudt gij in zijn lauwerkransen deelen, 
Zóó, deelen in zijn hooge heldendaân: 
Hoe zouden U zijn kuische kussen streelen! 
Wat zoudt ge blijd ter groene bruiloft gaan! 
Een beeldschoon kroost zou aan uw boezem spelen, 
Naast Latiums matronen zoudt gij staan, 
In 't lieflijk Zuiden waar de oranjes gloeien, 
Waar Schoonheid, Moed en echte Godsvrucht bloeien!’ 




78.


Dus droomt zij zich in 't aardsche tranendal 
Een Paradijs - zóó kan de hoop vervoeren! - 
Maar als zij peinst hoe zij ontvluchten zal, 
Voelt zij door nieuwen kommer zich ontroeren, 
Want o, zij weet, dat boven op den wal 
En vóór 't paleis ontelbre wachters loeren, 
En dat alleen bij d' allerhoogsten nood 
In oorlogstijd een stadspoort zich ontsloot. 




79.


Herminia zocht vroeger menigmalen 
Klorindes zij'. Wat had zij vaak met haar 
Het westerlicht ter kimme neêr zien dalen, 
De morgenzon zien rijzen uit de baar: 
Meest, als de maan heur nachtflambouw liet stralen, 
Ontfing één spond het zusterlijke paar; 
Ook had de jonkvrouw voor heur halsvriendinne 
Slechts één geheim: den vuurgloed harer minne! 





{==157==} {>>pagina-aanduiding<<}

80.


En is somtijds een rouwtoon te onbedacht 
In 't bijzijn van Klorinde haar ontgleden, 
Dan geeft ze een andere oorzaak aan haar klacht, 
En wijst op haar doorleefde tegenheden. 
't Is haar vergund altijd, bij dag of nacht, 
De woning der vertrouwlinge in te treden, 
Waar elke deur haar gastvrij openstaat, 
Al toeft Klorinde in 't Veld of in den Raad. 




81.


Zoo trad zij eens de stille woning binnen, 
Als de Amazone afwezig was. Één zucht, 
Één enkle wensch vervult haar ziel en zinnen, 
En mijmrend peinst ze op middlen tot de vlucht. 
Wáár zal zij toe besluiten? Wat beginnen? 
Zij aarzelt, daar ze een droevige uitkomst ducht. 
Daar ziet ze op eens Klorindes wapens hangen, 
En wordt bezield door ongekend verlangen. 




82.


- ‘Fiere Amazoon!’ zoo fluistert ze: ‘ach, hoe doet 
Uw zalig lot mij van jaloerschheid smachten! 
Niet dat mijn jeugd uw glans benijden moet, 
Niet dat mijn trots ooit naar uw roem zou trachten; 
Maar o, geen sleep weêrhoudt uw vluggen voet, 
Geen doodsche cel begraaft uw frissche krachten: 
Zoo vaak gij wilt, schiet gij de wapens aan, 
En vreez' noch schaamt' verhindert U te gaan! 




83.


Ach! had Natuur, had 's Hemels welbehagen 
Mijn ranke leest uw sterkte bijgezet! 
Dan zou ik kleed noch vrouwensluier dragen, 
Dan doschte ik mij met pantser en helmet! 
Geen regenwolk, geen dolle wervelvlagen, 
Geen hette of vorst, beteugelden mijn tred! 
Bij zon of maan, alléén of onder helden, 
Doorzwierf ik met mijn zwaard de vrije velden. 





{==158==} {>>pagina-aanduiding<<}

84.


Dan, wreede Argant, hadt gij wel geen begin 
Des strijds gemaakt; want met ontgloeide wangen 
Vloog ik vóór U 't begeerde kampperk in: 
'k Hield mooglijk hier mijn ridder reeds gevangen 
O zeker! zijn verliefde Vijandin 
Zou hem al zacht in donzen kluisters prangen. 
Zijn nederlaag zou mij mijn tegenspoên, 
Zijn kluister mij mijn kluisters zeegnen doen! 




85.


Of had misschien zijn rechter mij doorstoken, 
'k Had dankbaar nog die slaande hand gekust! 
Dan ware althands dit lijdend hart gebroken, 
En toch door hém mijn minnewee gesust. 
Mijn lichaam sliep, in 's aardrijks schoot gedoken, 
Mijn geest vloog uit naar 't Vaderland der Rust: 
Wellicht schonk de Overwinnaar mijn gebeente 
Een enklen traan, een vriendlijk grafgesteente! 




86.


Of - is dat zoo onmooglijk? IJdle vraag! 
Wat baat het mij een luchtkasteel te bouwen? 
Zoo blijve ik dan, en beve, en jammerklaag, 
Gelijk aan één dier alledaagsche vrouwen. 
Maar neen, mijn hart! heb goeden moed, en - waag! 
Zoudt gij, voor ééns, U-zelve niet vertrouwen? 
Zou ik, hoe zwak en teêr dan ook, dit staal 
Niet dragen kunnen voor één enklen maal? 




87.


Ik kán het: ja! de Liefde zal het leeren. 
De Liefde die haar gunstlingen behoedt: 
Zij doet ook zelfs de zwakste triomfeeren, 
Der schuchtre hinde geeft zij leeuwenmoed. 
En doet ze mij dien wapendosch begeeren, 
Ach, 't is uit list en niet uit dorst naar bloed: 
Ik wensch alleen Klorinde te gelijken, 
Om, wel vermomd, dit haatlijk oord te onwijken. 





{==159==} {>>pagina-aanduiding<<}

88.


Geen wacht aan een der poorten weigert toch 
Ooit d' uitgang aan de roemrijke Amazone: 
Lang peinsde ik, maar dit middel schijnt mij nog 
Het beste, ja het éénige. Betoone 
Fortuin heur gunst bij 't schuldeloos bedrog, 
En dat de Min heur eigen schepping kroone! 
Nú is het tijd, nú moet ik vluchten, eer 
Klorinde van den Koning wederkeer'!’ - 




89.


't Besluit staat vast: heur rede werpt de toomen 
Verbijsterd af - de laatste vrees verdween: 
Zij heeft alreeds de wapens afgenomen, 
En draagt ze naar heur eigen kamer heen. 
Dat kan zij doen, want bij haar binnenkomen 
Maakte alles plaats en liet haar gantsch alleen. 
Ook schijnt de nacht heur plannen te gerieven: 
Zij, schutsgodes der minnaars en der dieven! 




90.


Herminia ziet reeds het uur nabij, 
Waarop 't gestarnt' verrijst, de kimmen graauwen; 
Snel roept zij uit de haar verknochte rij 
De dierbaarste van al heur hofjonkvrouwen, 
Den moedigste der knapen aan heur zij'. 
Zij schenkt dien twee ten deele haar vertrouwen: 
Ze ontdekt hun dat zij vluchten wil, maar noemt 
Een oorzaak, die den waren grond verbloemt. 




91.


Den paarden wordt de zadel opgeladen: 
De knecht maakt alles tot de vlucht gereed. 
Herminia verlaat heur pronkgewaden, 
Wier zoom tot op heur voeten nedergleed. 
Zoo staat zij daar, ontdaan van haar sieraden, 
Verruklijk schoon in 't sneeuwwit onderkleed. 
Zij wil dat uit heur joffren slechts die ééne 
Die meê zal gaan, haar heden hulp verleene. 





{==160==} {>>pagina-aanduiding<<}

92.


Nu drukt en kwetst het onbeweeglijk staal 
Den blanken hals, den gouden lokkenregen; 
Zij tilt het zwaard, den beuklaar van metaal, 
Die bijna uit heur tengre vingren zegen: 
Zoo blinkt zij daar in vollen wapenpraal, 
En poogt zij zich krijgshaftig te bewegen. 
En Amor loeg van vreugde, als op den dag 
Toen hij Alcied in vrouw herschapen zag. 




93.


Ach, hoe de last die teedre borst doet jagen! 
Hoe bang en traag, hoe wanklend zijn heur schreên! 
Heur trouwe gezellinne moet haar schragen, 
En gaat als gids al zachtkens voor haar heen. 
Maar liefde en hoop beletten haar te klagen, 
En gieten kracht in de uitgeputte leên. 
Zoo vinden zij welhaast de paarden, werpen 
Zich in den zaâl, en doen de sporen snerpen. 




94.


Geheel vermomd doortrekt nu onze trits 
De ledigste en meest afgelegen straten. 
Maar wapens flikkren in de duisternis, 
En overal bejeegnen hen soldaten. 
Doch, op één blik der veiligheid gewis, 
Haast alles zich de ruiters door te laten: 
Dien wapendosch, die vuur en vonken schiet, 
Dat witte kleed, dien helm - wie kent ze niet? 




95.


Herminia, ofschoon heur zorgen deinzen, 
Is niettemin nog altijd bang te moê; 
- ‘Straks wordt ge ontdekt!’ zóó stormen haar gepeinzen: 
‘Ach! 'k zie eerst nu wat dwazen stap ik doe!’ 
Maar bij de poort weet zij haar vrees te ontveinzen; 
Op vasten toon roept zij den wachter toe: 
- ‘Ik ben Klorinde! Er mag geen tijd verloopen, 
De Koning zendt me: in 's Konings naam, doe open!’ 





{==161==} {>>pagina-aanduiding<<}

96.


Die stem gelijkt Klorindes stem zóó wel, 
Dat zij 't bedrog onkenbaar moet vergrooten. 
De list gelukt: wie ook vermoedt zoo snel 
Een andre Maagd in dezen dosch gesloten! 
De wacht verschuift, gehoorzaam aan 't bevel, 
De grendels voor de wakkre tochtgenooten, 
Die spoorslags zich verliezen in het dal, 
Voortkronkelend langs bijpaân zonder tal. 




97.


Maar als zij nu in 't eenzame ommedwalen, 
Daar stuit in 't eind Herminia heur vaart: 
Hier, meent ze, zal haar niemant achterhalen, 
En de angst verdwijnt die eerst haar had bezwaard. 
Maar andre, nieuwe zorgen zegepralen, 
En waar de drift geen slagboom had ontwaard, 
Ontdekt nu 't koel verstand met duizend vreezen 
Hoe moeilijk straks de toegang haar zal wezen. 




98.


Nu ziet zij in, hoe dwaas de poging is, 
In krijgsmansdosch door 's vijands kamp te trekken. 
Eer zij hém vond, om wiens behoudenis 
Zij komt, wil zij geens anders aandacht wekken. 
Zij wenscht, in stilte en van haar eer gewis, 
Zich plotsling aan heur hartevriend te ontdekken. 
Dies houdt zij stand en spreekt, na wijs beraân, 
Voorzichtig haar getrouwen leidsman aan: 




99.


- ‘Gij, mijn heraut! gij moet mijn weg bereiden 
Naar 't legerkamp: rijd snel en onvertsaagd! 
Laat U terstond naar Tankreds tent geleiden, 
Zeg dat een jonkvrouw hem te naadren waagt, 
Wier hart, wier ziel, hem teedre tranen schreiden, 
Die heeling brengt en hem om vrede vraagt, 
Om vrede, want de Liefde sloopt haar krachten: 
Eer hij geneest, kan zij geen heil verwachten! 





{==162==} {>>pagina-aanduiding<<}

100.


Zeg, dat zij op zijn riddervroomheid bouwt, 
Wel wetend dat niets euvels haar zal deeren. 
En hebt gij hem dit fluistrend toevertrouwd, 
Zeg dan niets meer, maar haast U weêr te keeren. 
't Is veilig hier in 't dichte kreupelhout: 
Hier wacht ik U - nu doe naar mijn begeeren! ...’ 
Zoo spreekt ze, en hij snelt met gewiekte vlucht 
Daar heen gelijk een vogel in de lucht. 




101.


Hij wordt in 't kamp met minzaamheid ontfangen. 
Fluks leidt men hem naar Tankreds krijgstent voort: 
Daar ligt de held met bleekbestorven wangen, 
Die tintelen als hij de tijding hoort. 
Hij blijft alleen vol hoop en zielsverlangen, 
Terwijl de bode op nieuw zijn klepper spoort, 
Om zijn Meestress' de heilmare aan te bieden, 
Dat alles naar heur wenschen zal geschieden. 




102.


Zij middlerwijl, door ongeduld bestreên, 
Blikt op bij ieder tochtjen door de boomen, 
Dwaalt af en aan, en telt gestaâg zijn schreên: 
- ‘Nu is hij er - hij keert - reeds moest hij komen - 
Waar toeft hij? ....’ Al de vlugheid van voorheen 
Schijnt haar op eens zijn kruipend paard ontnomen. 
Zij zoekt een heuvel, waar ze in 't blaauw verschiet 
De tenten van het Christenleger ziet. 




103.


't Was nacht rondom. De azuren starrendaken 
Zijn wolkeloos; de groene heuveltop 
Weêrschittert, want het maantjen bij 't ontwaken 
Strooit overal heur vloeibren pareldrop. 
De jonkvrouw zendt de vlammen die haar blaken, 
Al hijgend naar des hemels vlammen op; 
Benijdt het veld zijn sprakeloze vrede, 
En deelt der stilte al heur geheimen mede. 





{==163==} {>>pagina-aanduiding<<}

104.


Zij blikt ontroerd naar 't legerkamp, en zucht: 
‘Weest mij gegroet, slagorden der Latijnen! 
Hoe lieflijk waait een balsemvolle lucht 
Mij tegen uit uw blanke tentgordijnen! 
O mocht in 't eind, na zoo veel ongenucht, 
De heilzon in uw midden mij beschijnen! 
Mij dunkt, dat ik alleenlijk bij 't geschal 
Der wapenen, de vrede vinden zal! 




105.


Neemt mij dan op! en laat de Min mij schenken 
Wat zij beloofde: een weinig medelij'! 
Gelijk aan dat - o zaligend herdenken! - 
Dat mij weêrvoer in zoete slavernij. 
Neen! 't is niet, dat mij roem of eerzucht wenken, 
Ik smacht niet naar mijn vroeger heerschappij: 
Ook ver van haar, ook in een slavenketen, 
Zou ik bij U mij hoogst gelukkig heeten!’ - 




106.


Zoo spreekt zij, niet vermoedende in haar waan, 
Wat lijdenskelk haar reeds is ingeschonken. 
De stralen der verraderlijke maan 
Bestrooien haar met duizend tintelvonken: 
Zoo kon men op een afstand haar zien staan, 
Van 't sneeuwwit kleed en spieglend staal omblonken; 
Ja, op den helm het grimmig tijgerbeeld 
Herkennen, waar een zilvren vlam op speelt. 




107.


Nabij haar, in een dichten schuilhoek, lagen 
Verspieders, een wèl uitgeruste schaar. 
't Bevel was aan Alkander opgedragen 
En Polyfern. Dat jeugdig Broederpaar 
Viel uit, zoo vaak er toevoer op kwam dagen 
Voor Salems stad; en slechts met lijfsgevaar 
Was de afgezant der jonkvrouw, door zijn toomen 
Te vieren, langs een omweg hun ontkomen. 





{==164==} {>>pagina-aanduiding<<}

108.


De jongste, Polyfern, die aan zijn voet 
Klorindes zwaard zijn vader had zien vellen, 
Bemerkt nu in den heldren maanlichtgloed 
Het witte kleed: hij voelt zijn aadren zwellen 
Van heete wraak, en in zijn arren moed' 
Wenkt hij terstond zijn wakkre rotgezellen, 
Grijpt naar zijn lans, roept uit: - ‘Gij zijt des doods!’ 
En werpt de spies, maar - werpt haar vruchteloos. 




109.


Gelijk een rhee, door 't felle zonnegloeien 
Versmachtend naar een heldren watervliet, 
Van verre reeds het levend nat hoort vloeien, 
Dat klaatrend van de hooge rotsen schiet: 
Maar éér een drop haar lippen kan besproeien, 
De honden door de struiken snellen ziet, 
Zich omkeert, vlucht, en, bassend nagezeten, 
Uit vreeze èn dorst èn zwakheid heeft vergeten: 




110.


Zóó deze, die voor de oude minnedorst, 
Wier vlammen haar doorblaken en verslinden, 
Welhaast (o vreugd!) aan Tankreds trouwe borst 
De zaligste verkwikking dacht te vinden! 
Zij ziet zich in haar blijden loop geschorst, 
Bedreigd, vervolgd door wapens die haar blinden, 
Vergeet in de angst haar zoete razernij, 
En - drijft het ros de sporen in de zij'. 




111.


Zij vlucht, arm kind! Heur trouwe maagd vlucht mede: 
Al sneller gaan de paarden, die weldra 
Voortvliegen met gewiekte hoef. De wreede 
Vervolger zet met heel zijn troep haar na. 
Nu komt de boô ter afgesproken' stede 
Van 't kamp terug - een oogenblik te spâ! 
Toch haast hij zich de vrouwen in te halen, 
En zoo verstrooit de vrees hen door de dalen. 





{==165==} {>>pagina-aanduiding<<}

112.


Alkander ook had duidelijk en klaar 
Klorindes dosch op zefiers aâm zien zweven: 
Maar was toch met de meerderheid der schaar 
Verstandig in zijn hinderlaag gebleven. 
Hij zond terstond naar 't leger met de maar', 
‘Dat hun geen buit in handen was gegeven, 
Maar dat men straks Klorinde had gezien, 
Wie nu zijn broeder achtervolgde in 't vliên. 




113.


Toch kon hij zijn bezorgdheid niet verheelen, 
Dat zij, die zulk een hoogen rang bekleedt, 
Niet dwalen zou door struiken en struweelen, 
Als niet de nood zich dringend voelen deed; 
Maar Godfried moest beslissen en bevelen, 
De krijgsman stond op 's veldheers wenk gereed!’ 
Dat nieuws, verbreid door duizend vlugge tongen, 
Is weldra ook tot Tankred doorgedrongen! 




114.


Al wat hem eerst nog twijfelachtig scheen, 
Wordt zonneklaar. - ‘Ach, had ik dat geweten!’ 
Verzucht hij: ‘Ze is in nood, om mij-alléén! 
Mij bracht zij hulp! ...’ Al 't andre wordt vergeten: 
Hij zoekt in haast zijn wapenen bijeen, 
En met één zwenk is hij te paard gezeten: 
Hij volgt getrouw het verschgeteekend spoor, 
En pijlsnel jaagt zijn ros de vlakte door. 



{==166==} {>>pagina-aanduiding<<}





{==167==} {>>pagina-aanduiding<<}

Zevende zang.


{==168==} {>>pagina-aanduiding<<}

Korte inhoud.

Herminiaas vlucht, en verblijf onder de herders. Tankred verdwaalt en valt in de strikken van Armida. Tweegevecht tusschen Argant en Reimont. De eerste wordt door een Engel beschermd, de andere door Beëlzebub wonderdadig gered.



{==169==} {>>pagina-aanduiding<<}

Zevende zang.

1.


Intusschen jaagt door donkre schaduwdreven 
De jonkvrouw voort op 't vliegend oorlogsros. 
De droeve, slingrend tusschen dood en leven, 
Liet sidderend de beide teugels los. 
Het paard doorrent, als deden vleuglen 't zweven, 
Naar willekeur de kronkelpaân van 't bosch, 
Tot dat het haar aan heur vervolgers oogen 
Ontvoerde, die hun offer zien gevlogen. 



2.


Gelijk wanneer ze, in schaduw van den nacht, 
Het laatste spoor van 't vluchtend wild verloren, 
De honden, hijgend van de onvruchtbre jacht, 
Zich wenden op het schettren van den horen: 
Zóó keeren nu, met uitgeputte kracht, 
De Ridders weêr, vervuld van schaamte en toren. 
Maar de arme maagd gaat altijd voort met vliên, 
En waagt het niet zelfs éénmaal om te zien. 




3.


Een nacht, een dag, door wouden en landouwen, 
Trekt ze eenzaam rond, waar 't lot haar dolen doet, 
Ach, zonder iets te hooren of te aanschouwen 
Dan eigen klacht en eigen tranenvloed! 
Maar als de zon, bij 't neigend avondgraauwen, 
Heur koets ontspant en d' oceaan begroet, 
Daar, o Jordaan! ziet zij uw golven stroomen, 
Stijgt af, en werpt zich neêr in 't groen der zoomen. 





{==170==} {>>pagina-aanduiding<<}

4.


Zij neemt geen spijs: zij voedt zich met haar smart, 
En drenkt zich met de drupplen heurer oogen. 
Maar de oudste en trouwste vriend van 't lijdend hart, 
De donzen Slaap, komt troostend aangevlogen: 
En met zijn floers, dat alle zorgen tart, 
Heeft hij weldra heur wimpers overtogen. 
Alleen de Min, niet wijkend van heur zij', 
Verstoort haar rust in bonte droomkleedij. 




5.


Zij waakt niet op eer in de groene blaâren 
De vogel juicht in 't schaatrend morgenlied, 
Het koeltjen ritselt door de rozelaren, 
En 't golfjen als gesmolten zilver vliet. 
Hetgeen heur kwijnende oogen 't eerst ontwaren, 
Zijn kalme herdersstulpen in 't verschiet. 
Maar 't is, als spoorde in 't murmlen der valleien 
Een stem haar aan tot zuchten en tot schreien. 




6.


Daar glipt op nieuw het traantjen langs heur wang.... 
Maar plotsling treft een zoet gerucht hare ooren: 
Het klinkt haar als een blijde herderszang, 
Waarbij 't gefluit der veldpijp zich doet hooren. 
Nu rijst zij op, en gaat, maar gaat niet lang, 
Of ziet een grijze in 't lommrig groen verloren, 
Die korven vlecht: een lammrenkudde springt 
Rondom hen heen, een drietal knapen zingt. 




7.


Zij schrikken op voor 't onheilspellend wapen, 
Den fieren dosch, van 't vreemde krijgsmansbeeld. 
Herminia ontbloot de blonde slapen 
En 't blank gelaat: - ‘Waarom niet voortgespeeld?’ 
Zoo vraagt zij zacht, ‘gij schuldeloze knapen, 
Gelukkigen, met 's hemels gunst bedeeld! 
Ik kom, hoe wreed deez' ijzren wapens gloren, 
Uw vreedzaam werk, uw vriendlijk lied, niet storen!’ 





{==171==} {>>pagina-aanduiding<<}

8.


Zij voegt er bij: - ‘O Vader, de oorlogsbrand 
Doet overal de ontroerde landen rooken: 
Hoe toeft gij hier, als kon de roode hand 
Des soldeniers uw schuilplaats niet bestoken?’ - 
Maar 't andwoord luidt: - ‘Mijn stille lustwarand 
Zag nooit zijn rust in huis of hof verbroken: 
Nog nooit, mijn zoon, heeft de adem van den strijd 
De lucht van dit vergeten dal ontwijd! 




9.


Zoo de eenvoud hier in vreê mag ademhalen, 
't Is Gods genâ: Zijn goedheid zij geloofd! 
Het weêrlicht spaart de nederige dalen, 
Terwijl zijn flits de hooge bergen klooft: 
Zóó treffen ook des oorlogs bliksemstralen 
Vaak allereerst het trotsche koningshoofd. 
Ook worden zij wie 's waerelds goedren lokken, 
Door geen verachtlijke armoê aangetrokken. 




10.


Verachtlijk moog' ze in andrer oogen zijn, 
Ik schat haar meer dan rijkdom of vermogen. 
Geen zucht naar geld of vorstlijk hermelijn 
Heeft hier nog ooit mijn kalme ziel bewogen. 
Klaar water lescht mijn dorst, en geen venijn 
Zal immer zich vermengen in mijn togen; 
Mijn lammrenkooi, mijn moeshof, altijd frisch, 
Verzorgen, kostloos, mijn geringen disch. 




11.


Wij hebben voor de nooddruft van ons leven 
Niet veel van doen; en wenschen niet naar meer. 
Geen slaven zijn 't, maar zonen, die me omgeven: 
Mijn herders en mijn helpers evenzeer. 
'k Leef vrolijk in deze afgelegen dreven: 
De hinde springt er vrolijk op en neêr, 
De vischjens dartlen er in 't stroomgewemel, 
De vooglen gaan er zingende ten hemel. 





{==172==} {>>pagina-aanduiding<<}

12.


Mij heugt een tijd, toen ik nog anders dacht: 
De blinde jeugd heeft zulke trotsche droomen! 
Toen heb ook ik den herdersstaf veracht, 
En ik verliet de vaderlandsche zoomen. 
Ik heb een poos te Memfis doorgebracht, 
En 't liverei des konings aangenomen. 
Maar, needrig hoofd der tuinliên die ik was, 
't Bedrieglijk hof doorgrondde ik al te ras! 




13.


Door 't vleien van een valsche hoop bedrogen, 
Heb ik te lang 't ondraaglijkste doorstaan; 
Doch toen mijn lente onvruchtbaar was vervlogen, 
Bezweek de hoop en was mijn moed vergaan. 
Mijn herdersstulp rees lokkend voor mijn oogen, 
Een heimwee naar de vrijheid greep mij aan, 
'k Zeî 't hof vaarwel, om onder 't loof der linden 
In de eenzaamheid het waar geluk te vinden.’ - 




14.


Hier zweeg hij. Gretig ving Herminiaas 
Getroffen oor de wijsheid van zijn lippen. 
Zij voelde 't licht eens nieuwen dageraads 
Bij ieder woord heur boezem binnenglippen. 
Hier wenscht ze, als in een veilige ankerplaats, 
Des waerelds zee te ontwijken en haar klippen, 
Te rusten in de lommrige eenzaamheid, 
Tot God haar den terugweg eens bereidt. 




15.


Zij spreekt tot hem: - ‘Benijdbre! die vóórdezen 
De diepte der beproeving hebt gekend! 
Zijt ge op uw beê in 's Hemels gunst gerezen, 
Ontferm U dan der jammerende ellend'! 
De waereld kan mijn wonden niet genezen: 
O, gun mij dan een hoekjen in uw tent! 
Dáár, in de schaâuw, van Gods natuur omgeven, 
Dáár zal misschien mijn kranke ziel herleven! 





{==173==} {>>pagina-aanduiding<<}

16.


Indien uw wensch naar goud en paarlen vroeg, 
Die Afgoôn, wien de dwazen wierook spillen, 
Nog heb ik van dat blinkend slijk genoeg, 
Om 't hongren der geldgierigheid te stillen!’ - 
Nu deelt ze al 't leed, dat zij op 't harte droeg, 
Den grijzaard meê: de weemoedstranen trillen 
Op heur gelaat als bigglend kristallijn, 
En troostend sust de Patriarch haar pijn. 




17.


Hij wijst haar op Gods reddende genade, 
Voert haar naar huis gelijk een eigen kind, 
En brengt haar tot zijn hoogbejaarde gade, 
Zijn evenbeeld, die teder hem bemint. 
De koningstelg, in needrigen gewade, 
Verbergt het hair in 't smaakloos herderslint; 
Toch doet heur blik, heur tred, bij 't eerst ontmoeten 
Voor méér haar dan een boschbewoonster groeten. 




18.


Geen ruw gewaad dekt heur aanvalligheid, 
Of dempt het vuur dier oogen, fier als teder. 
Zij schittert in heur vorstenmajesteit, 
Tot welk een taak haar hoogheid zich verneder': 
Zij drijft, zoodra de zon heur stralen spreidt, 
De kudde in 't veld, en brengt die 's avonds weder. 
Zij lokt de melk ter zwellende uiers uit, 
Terwijl zij straks het zuivel wringt en kruidt. 




19.


Vaak als de kudde een koele plek mocht vinden, 
Ter schuilplaats voor de gloênde hemeltin, 
Drijft ze onvermoeid den naam des welbeminden 
De schorse van lauwrier en taxis in; 
Of griffelt op den weeken bast der linden 
Heel de Ilias van haar bedrogen min, 
Om keer op keer haar eigen droeve reeglen 
Te lezen en met tranen te bezeeglen. 





{==174==} {>>pagina-aanduiding<<}

20.


- ‘O gastvrij bosch!’ roept ze uit, ‘bewaar toch trouw 
De erinring van mijn worstelen en strijden! 
Opdat, als ooit in uwer blaadren schaaûw 
Een Minnende U een enklen blik wil wijden, 
Zijn harte bij 't vernemen van mijn rouw, 
Ontroeren moog' van innig medelijden, 
En zuchte: “o liefde! o noodlot! waarom viel 
Zulk loon ten deel aan een zoo teedre ziel?” 




21.


Vermurwen ooit mijn vurige gebeden 
Een Hemel, die soms boven bidden geeft, 
Dan zal eens hij deez' lommer binnentreden, 
Die nu misschien mij lang vergeten heeft. 
Dan richt hij naar het eenzaam graf zijn schreden, 
Waar zeegnend hem mijn bleeke schim omzweeft: 
Dan brengt hij der getrouwe martlaresse 
Een spade krans, een traan, een lijkcypresse! 




22.


Zoo zal mijn geest nog juichen in den dood, 
Waar 't leven mijn gebroken hart deed kermen. 
Zijn liefde, die ik nooit op aard genoot, 
Zal onder de aard mijn kil gebeent' verwarmen!’ - 
Zoo spreekt de droeve, en schreit heur oogen rood, 
Als kon het doof geboomte zich ontfermen. - 
Intusschen dwaalt, in rustelozen draf, 
Hij die haar zoekt al verder van haar af. 




23.


Geleid door 't spoor, in 't zandpad nagebleven, 
Snelt Tankred voort in 't bijgelegen woud: 
Maar 't is weldra zóó dicht in één geweven, 
Dat overal een woeste doolhof graauwt, 
Waarin hij, van een tastbre nacht omgeven, 
Geen zweemsel van een voetstap meer aanschouwt. 
Zoo staat hij telkens stil en spitst hij de ooren, 
Of wapenklank noch hoefslag zich doet hooren. 





{==175==} {>>pagina-aanduiding<<}

24.


Als 't boschwild opspringt, in zijn nest betrapt, 
Het koeltjen ritselt door de hagedoren, 
Een schuwe duif verschrikt de vleugels klapt, 
Snelt hij daarheen om de oorzaak op te sporen. 
In 't eind is hij 't bedrieglijk woud ontsnapt, 
En slaat hij nu bij 't vriendlijk maanlichtgloren 
Een weg in, waar een fluisterend gerucht 
Hem tegenruischt op 't dundoek van de lucht. 




25.


Daar ziet hij zich een lommrig oord genaderd, 
Waar uit de rots een levend water springt, 
Dat schuimend tot een beekjen zich vergadert, 
En murmelend door groene weiden dringt. 
Hier roept hij, dat het sluimerend gebladert' 
Bewogen wordt; maar de echo slechts weêrklinkt. 
Intusschen tooit het eerste morgenblozen 
Het oosten reeds met leliën en rozen. 




26.


Hij zucht van spijt en klaagt den Hemel aan, 
Die hem nog steeds zijn diersten wensch doet derven. 
Maar wie ook maar een vinger durfde slaan 
Aan de eedle Maagd, dit zweert hij, die zal sterven! 
Nu wenscht hij snel naar 't kamp terug te gaan, 
Al zou hij ook langs vreemde paden zwerven, 
Daar reeds de dag gevleugeld nader spoedt, 
Als hij Argant in 't perk hervinden moet. 




27.


Hij draaft daar heen met ongewisse schreden: 
Daar dreunt een paardgetrappel van nabij, 
Daar komt er een den bergpas uitgereden, 
Een oorlogsboô naar uitzicht en kleedij. 
Hij zwaait de zweep, geen harnas dekt zijn leden, 
Een kopren hoorn hangt vreedzaam aan zijn zij'. 
- ‘Wat weg,’ aldus haast Tankred zich te vragen. 
‘Moet hier naar 't kamp der Christnen ingeslagen?’ 





{==176==} {>>pagina-aanduiding<<}

28.


- ‘Deez' weg!’ is 't andwoord: ‘'k Ben naar 't Frankiesch heir 
Door Bohemont gezonden.’ - Tankreds oogen 
Zien in den vreemde een boô zijns ooms, niets meer: 
Hij volgt terstond, door 't huichlend woord bedrogen. 
Zoo komen ze aan een wijd, moerassig meir: 
Daar uit verrijst een burchtslot naar den hoogen, 
Waarop de zon, die nu in 't nachtgebied 
Ter neder duikt, heur laatste stralen schiet. 




29.


De bode doet zijn schelle horen schallen, 
De valbrug daalt. Hij spreekt: - ‘Wil binnentreên, 
O Christenheld! de nacht is ingevallen: 
Hier vindt ge rust voor de uitgeputte leên. 
Cosenzaas graaf veroverde deez' wallen 
Eergistren op den laffen Saraceen.’ - 
De Ridder ziet de breede ravelijnen 
En hooge muren, die onneembaar schijnen. 




30.


Daar twijfelt hij, of achter de ijzren poort 
Van zulk een burcht geen hinderlaag kan loeren; 
Maar hij verraadt zijn argwaan met geen woord, 
Geen blik! Hem kan geen doodsgevaar ontroeren. 
Hij voelt zich door zijn eigen kracht geschoord, 
Waar 't toeval of zijn wil hem heen moog' voeren! 
Maar nu hij reeds een kamp heeft toegezegd, 
Kan hij niet wenschen naar een nieuw gevecht. 




31.


Hij houdt den blik op 't burchtkasteel geslagen, 
Maar volgt nochtans zijn valschen leidsman niet: 
Vóór de ophaalbrug doet hij zijn ros vertragen, 
Ofschoon zij hem een open toegang biedt - 
Waaruit nu fluks een ridder op komt dagen, 
Wiens wilde blik een vlam van woede schiet, 
Wiens rechterhand het bloote zwaard doet blinken, 
Wiens woorden als een schorre donder klinken: 





{==177==} {>>pagina-aanduiding<<}

32.


- ‘O gij die hier, door vrije keuze of lot, 
Armidaas rijk vermetel durft begroeten! 
Leg af dat zwaard, waarmeê heur almacht spot! 
Denk aan geen vlucht! In kluisters zult gij boeten. 
Treed binnen in dit welgewapend slot, 
En eer haar wet, die we allen eeren moeten! 
Al grijsde U 't hair, al moesten jaren vliên, 
Hoop niet dat ge ooit den hemel weêr zult zien: 




33.


Of - zweer dat ge al wie ooit voor Christus bogen, 
Vervolgen zult tot 's waereld uiterst end!’ - 
Oplettend blikt nu Tankred hem in de oogen: 
Hij heeft zijn dosch, zijn blik, zijn stem herkend! 
't Is Rambout, die, Armide nagetogen, 
Om harentwil den naam des Heeren schendt, 
En elk die haar gevloekte volgelingen 
In handen komt, tot afval zoekt te dwingen. 




34.


Daar overstroomt een heilig vuur 't gelaat 
Des Ridders, en dús roept hij in zijn toren: 
- ‘'k Ben Tankred-zelf, ellendige apostaat! 
Door Christus tot Zijn kampioen verkoren, 
Die in Zijn kracht Zijn vijanden verslaat, 
En - 't zelfde lot, U, Judas! heeft beschoren: 
Want deez' mijn hand, tot 's Hemels wraak bestemd, 
Rust niet eer ge in uw vuigen bloedstroom zwemt! ...’ 




35.


De naam des helds jaagt schrik in Rambouts aadren: 
Zijn kleur verschiet. Maar hij herstelt zich weêr: 
- ‘Dwaas!’ zegt hij, ‘durft ge Armides burchtslot naadren? 
't Is 't voorportaal van 't bleeke schimmenheir! 
Hier stuiven als verdorde najaarsblaadren 
Uw krachten weg, hier valt uw hoofd ter neêr: 
En heden nog zal ik het Godfried zenden, 
Ten feestgeschenk voor zijn getrouwe benden!’ 





{==178==} {>>pagina-aanduiding<<}

36.


Zóó snoeft de trotsche Heiden, in den nacht, 
Die nu zijn zwarte schaduwen deed dalen. 
Maar ziet! daar stroomt een lichtglans onverwacht 
Den donker door, en duizend lampen stralen: 
Het burchtslot blinkt van de eigen schitterpracht 
Die tintelt in 't kristal der schouwburchzalen. 
Armide zit in 't torenhoog verschiet, 
Waar ze, ongezien, toch alles hoort en ziet. 




37.


De held terwijl, door angst noch vrees bewogen, 
Staat vaardig met zijn wapens en zijn moed. 
Reeds is hij van 't vermoeide paard gevlogen, 
Want zijn belager nadert hem te voet. 
Door 't schild gedekt, het helmvizier voor de oogen, 
Het zwaard ontbloot, biedt hij den schurk zijn groet 
In woorden die hem smaden en verplettren, 
Neêrbruisend als een loeiend hagelklettren. 




38.


De Heiden maakt een omweg: listig blinkt 
Zijn kling nu hier, dan ginder. Maar de Christen, 
Hoe zwak nog door zijn laatste wonden, springt 
Op Rambout los, afkeerig van zijn listen; 
En weet, daar hij gestadig nader dringt, 
Hem pas voor pas den afstand te betwisten. 
Hij stormt hem weg, en als een bliksemschicht 
Houdt hij hem steeds de zwaardpunt voor 't gezicht. 




39.


Hij doet vooral zijn lemmer nederstrijken, 
Waar de eêlste kracht van 't menschenlichaam huist. 
Zijn dreigtaal, met een stormwind te gelijken, 
Bevleugelt elken slag, die nederzuist. 
Rank als hij is, zoekt Rambout hem te ontwijken, 
Nu links, dan rechts ontglippende aan zijn vuist. 
Ook weet hij, vlug en krachtig, duizend keeren 
Met schild of zwaard de houwen af te weeren. 





{==179==} {>>pagina-aanduiding<<}

40.


Ras dekt hij zich, en echter niet zóó ras, 
Dat hij een nieuwen aanval kan voorkomen. 
Zijn beuklaar is gespleten, zijn kuras 
Doorboord, zijn helm bespat door purpren stroomen. 
Als ooit een kampioen onkwetsbaar was. 
Zijn vijand is 't! .... De moed is hem benomen; 
Hij beeft, en voelt in zijn verbrijzeld hart 
Spijt, wroeging, schaamte en dolle minnesmart. 




41.


Nu proeft hij, van vertwijfeling aan 't branden, 
En radeloos, een allerlaatsten slag: 
Daar ligt zijn schild! en met de beide handen 
Omklemt hij 't zwaard, dat nog geen bloeddrop zag: 
Hij waagt het, zelf zijn vijand aan te randen; 
En met een kracht waartegen niets vermag, 
Doet hij zijn zwaard zóó vreeslijk nederploffen, 
Dat Tankreds heup op 't pijnlijkst wordt getroffen. 




42.


En hij herhaalt den slag op 't breede hoofd; 
De helm dreunt als een klok bij 't klepelklanklen: 
't Driedubbel staal, ofschoon nog niet doorkloofd. 
Buigt voor dien houw, die Tankred-zelv' doet wanklen. 
Een woede, die 't gevoel der smart verdooft, 
Doet vonken vuurs uit 's Ridders oogen spranklen; 
En 't tandgeknars en 't hittig gramschapsvier 
Barst uit door al de tralies van 't vizier. 




43.


De grimmigheid, waarvan die oogen gloren, 
Verbijstert den afvalligen barbaar. 
Reeds sist het staal des vijands in zijn ooren, 
Reeds krimpt hij als getroffen in elkaâr. 
Hij wijkt, en 't zwaard, dat hem door 't hart moest boren, 
Valt neder op de arduinen brugpilaar. 
De splinters reegnen flikkrend naar beneden, 
En Rambout voelt de doodskoû in zijn leden. 





{==180==} {>>pagina-aanduiding<<}

44.


Daar ijlt hij als gevleugeld naar de brug: 
De vlucht-alleen schijnt redding te belooven. 
Maar Tankred volgt hem even vliegensvlug, 
Gereed om hem den schedel op te kloven: 
Reeds grijpt zijn hand den lafaart in den rug, 
Als plotsling, ziet! de duizend lampen dooven, 
En zwarte nacht èn maan èn sterrenglans 
Bezwijmen doet aan d' uitgestorven trans. 




45.


De renegaat is Tankreds greep ontgleden: 
De Ridder tast in 't donker, voet voor voet, 
Onzeker of hij links of rechts zal treden 
In 't tooverweb, dat hij rondsom vermoedt. 
Op goed geluk dwaalt hij met blinde schreden 
Een wulfsel in, onwetend wat hij doet. 
Daar vaart op eens een tochtwind langs zijn wangen: 
Een deur ploft krakend toe - hij is gevangen! 




46.


Gelijk de visch orkaan en zee ontvliedt 
Voor kalmer lucht en vriendelijker baren, 
En argloos met de golven medeschiet, 
Waar zij Comacchioos boezem binnenvaren, 
Maar nu op eens zich ingekerkerd ziet 
In 't vreemd moeras, dat gantsche waterscharen 
Den toegang door zijn trechters openzet, 
Maar elke vin den wederkeer belet: 




47.


Zóó Tankred! Door wat tooverend vermogen 
De wondre kluis dan ook geschapen werd, 
Vrij trad hij in; en, al te wreed bedrogen, 
Ziet hij op eens zich hooploos ingesperd! 
Wel beukt zijn vuist den deurpost; maar zijn pogen 
Is vruchteloos, en vruchteloos zijn smart! 
Daar krijscht een stem: - ‘Wat spilt gij toch uw krachten, 
Armidaas slaaf! Gij zult hier eeuwig smachten! 





{==181==} {>>pagina-aanduiding<<}

48.


Meen niet, dat gij den doodslaap in zult gaan: 
Een leven zult ge in 't levend graf doorwaken!’ - 
Hij andwoordt niet, maar pijnlijk aangedaan, 
Voelt hij in 't hart den vlijm des jammers haken. 
Stilzwijgend klaagt hij 't lot, zijn dwaasheid aan, 
Zijn liefde en hen die hem rampzalig maken: 
- ‘Ach,’ fluistert hij, ‘mijn last zou draaglijk zijn, 
Derfde ik alleen des hemels zonneschijn: 




49.


Maar schooner zon verloor zich uit mijn blikken! 
Ai mij! wie weet of mijn bedroefd gezicht 
Zich nog wel ooit op aard meer zal verkwikken 
Aan 't stralen van haar albezielend licht!’ - 
Nu doet de erinring aan Argant hem schrikken: 
- ‘Snood,’ roept hij uit, ‘ontheiligde ik mijn plicht! 
Hoe zal men mij bespotten in den lande! 
O groote schuld! O onuitwischbre schande! ...’ 




50.


Zoo voelt de held Smart, Eerzucht, Liefde en Haat, 
Gelijk een vuur zijn ingewand verteeren. - 
Maar middlerwijl zijn hart zoo driftig slaat, 
Doorwoelt Argant de donzen zwanenveêren: 
Zóó hevig is de rust bij hem gehaat, 
Zóó heet zijn wraak, zijn zucht naar triomfeeren, 
Dat hij, in spijt van menig open wond, 
Steeds uitziet naar den zesden morgenstond. 




51.


Den laatsten nacht is hem geen slaap beschoren: 
't Is koortsig vuur wat in zijn oogleên brandt. 
Lang eer het licht een heuveltop doet gloren, 
Springt hij met drift van 't haatlijk ledekant: 
- ‘Mijn wapens!’ dreunt het in des schildknaaps ooren, 
En deze houdt de wapens reeds ter hand, 
Een nieuwe en kostbre rusting, door den koning 
Hem toegedacht, verrassende eerbetooning! 





{==182==} {>>pagina-aanduiding<<}

52.


Toch heeft hij thands geen oogen voor haar pracht: 
Hij schiet haar aan, en voelt de last niet wegen. 
Maar 't oude zwaard van welbeproefde kracht 
Wordt ijlings aan de linkerheup geregen. 
Zaagt ge immermeer, in donkren middernacht, 
Een bloedige komeet ter kim' gestegen, 
Die in heur staart de pestilentie voert, 
Tyrannen doodt, en natiën beroert? 




53.


Zóó staat Argant! en schudt het ruiggehairde 
Titanenhoofd. Zijn oog is purperrood; 
De bloeddorst dreigt uit iedere gebaarde. 
Uit ieder zijner blikken grijnst de dood. 
De stoutste, wien geen vijand ooit vervaarde, 
Krimpt weg voor hem! Hij heeft het staal ontbloot, 
En, of hij reeds zijn vijand zag verschenen, 
Houwt hij verwoed door lucht en schaduw henen. 




54.


- ‘Die Christendief van 't Overzeesche strand,’ 
Zoo raast hij, ‘die met mij den kamp dorst wagen, 
Ploft straks bebloed en snikkende in het zand: 
'k Zal met zijn hair het stof van de aarde vagen! 
Nog levende zal hij, zijn God tot schand', 
Zich 't wapen uit de vingren zien geslagen; 
En als hij sterft, al kermt zijn keel zich heesch, 
Zal ik mijn honden mesten met zijn vleesch!’ 




55.


Zóó woedt een stier, geprikkeld door de sporen 
Der dolle min: zijn aaklig brullen stuit 
Op berg en rots, en zijn ontembre toren 
Groeit op 't geloei van eigen stemgeluid; 
Hij beukt de stammen met metalen horen, 
En daagt den wind met blinde stoten uit, 
Doorploegt den grond, en rent door weide en wegen 
Schuimbekkende zijn medeminnaar tegen. 





{==183==} {>>pagina-aanduiding<<}

56.


Zoodra Argant zijn vluggen bode ontwaart, 
Daar wenkt, daar hijgt de gruwelijke Heiden: 
- ‘Snel heen naar 't kamp! Vraag of mijn hongrig zwaard 
Den kruissoldaat nog lang zal moeten beiden!’ - 
Nu kan hij niet meer wachten, stijgt te paard, 
Laat voor zich uit zijn krijgsgevangen' leiden, 
Verlaat de stad, en ijlende in galop 
Vliegt hij verwoed de heuvlen af en op. 




57.


Hij doet terstond zijn kopren horen schallen: 
Schor dreunt de klank de wijde velden door, 
En trilt gelijk een plotsling donderknallen 
Drievoudig na in aller hart en oor. 
De fiere Christenvorsten stroomen allen 
Naar Godfrieds tent. De bode vraagt gehoor, 
Roept Tankred op, en noodigt voorts zoovelen 
't Verlangen, de eer des tweegevechts te deelen. 




58.


Met weiflend hart en ernstig-vorschend oog, 
Blikt Godfried reeds den weidschen kring in 't ronde. 
En toch! hoeveel hij zien en denken moog', 
Niet één, wien hij ten tweestrijd wenken konde. 
Der helden bloem ontbreekt hem: Tankred toog 
Wie weet wáárheen? en toeft, o schande en zonde! 
Ook Bohemont is verre - en verre week 
De ontembre held, voor wien Gernant bezweek. 




59.


Niet slechts de Tien, haar door het lot verworven, 
Maar de edelsten uit heel de legermacht, 
Zijn, sluw verstrikt, Armide nagezworven, 
Begunstigd door de stilte van den nacht. 
Al de andren staan beschaamd, van schrik bestorven, 
De minste in moed en ook de minste in kracht. 
Geen haakt naar de eer ten koste van zijn leven, 
Zóó heeft de vrees de schaamte zelf verdreven! 





{==184==} {>>pagina-aanduiding<<}

60.


De schuwe blik, die voor zich henen staart, 
Het zwijgen, dat zij onverstoord bewaren, 
Verraadt hun angst. De fiere Veldheer vaart 
Ten zetel uit, met vlammend vuur in de aâren, 
En spreekt: - ‘Gewis ware ik het licht onwaard, 
Indien ik nu mijn dagen wilde sparen! 
Indien ik door een lagen Saraceen 
De smetloze eer der Franken liet vertreên! 




61.


Mijn leger ruste, en kán het d' aanblik dragen, 
't Zie ledig aan hoe ik den dood trotseer! 
Mijn wapens hier! ...’ Hij hoeft niet meer te vragen: 
Één oogwenk, en - hij bliksemt in 't geweer. 
Maar Reimont, aan wiens rijpe levensdagen 
Zijn rijp verstand beandwoordt, die weleer 
Alle overtrof en nóg den heldendegen 
Met eere voert, treedt Godfried haastig tegen: 




62.


- ‘Neen! neen! aan 't lot eens enklen hange niet,’ 
Zoo spreekt hij, ‘'t lot van zooveel duizendtallen! 
Gij zijt geen needrig krijgsman: gij gebiedt 
Als Legervoogd. Met U - zou álles vallen! 
Steun des geloofs! U flonkert in 't verschiet 
De zegekrans op 't puin van Babels wallen. 
Onkwetsbaar blijve uw dierbaar hoofd bewaard! 
Aan U de staf - aan anderen het zwaard! 




63.


Heeft de ouderdom zijn rimpelen geschreven 
Op dit gelaat, buigt hij mijn schoudren krom, 
Zie 'k mannen als verschrikte vrouwen beven, 
Ik - smaad den dood en tart den ouderdom! 
O, ware ik nog in d' ochtend van mijn leven, 
Gelijk gij zijt, gij die hier, doof en stom, 
Beroofd van schaamte en gramschap, onbewogen, 
De kreeten van den lastraar kunt gedoogen! 





{==185==} {>>pagina-aanduiding<<}

64.


Gelijk ik was, toen ik voor Koenraads hof, 
Voor 's Keizers throon, ja voor Germanjes oogen, 
Een Leopold zoo stout in 't harte trof, 
Dat op één slag hem ziel en geest ontvlogen! 
't Zegt méér een Held te buigen in het stof, 
Wiens reuzenkracht nog nimmer had gebogen, 
Dan gantsch alléén en zonder zwaard op zij', 
Een heir te slaan van lafaarts zoo als gij! 




65.


Ja! had ik nog dat bruischend bloed, die spieren, 
De vijand had zijn hoogmoed reeds geboet! 
Maar laat de sneeuw mij om de slapen zwieren, 
Mijn hart bleef jong en onverzwakt mijn moed. 
De Heiden zal niet vrolijk zegevieren, 
Al liet ik ook mijn laatsten druppel bloed. 
Ik wapen mij! Deez' dag zal al mijn jaren 
Versieren met hun schoonste lauwerblaâren! ...’ 




66.


Zóó spreekt de Grijze: en heel der Riddren schaar 
Voelt op zijn taal de aâloude fierheid keeren: 
Nu springen ze op, en zoeken zij elkaâr 
Met woorden die hun hoofd en hart vereeren. 
Niet slechts onttrekt geen enkle zich 't gevaar, 
Maar elk om strijd wil 't vreugdevol trotseeren: 
Welf, Stefanus, Gernier en Boudewijn, 
De Gwy's, en Rudger, elk wil de eerste zijn. 




67.


Ook Pyrrhus wil 't, wiens list Antiochiën 
In handen bracht van Bohemont. Vol moed 
Wenscht Eberhard den vijand spits te biën, 
Blaakt Rudolf en Rosmont van d' eigen moed, 
Uit Schotland, Ierland, England, met hun driën 
Door 't Noordermeir naar 't Vaste Land gespoed. 
Ook haasten zich de minnende echtelingen, 
Gildippe en Odoardo, meê te dingen. 





{==186==} {>>pagina-aanduiding<<}

68.


Maar Reimont, de eedle grijzaard, blaakt het meest 
Van zielsbegeerte om zich de krans te gaâren. 
Reeds doscht het staal zijn breede krijgsmansleest, 
De helm-alleen ontbreekt zijn zilvren hairen. 
- ‘O spiegel van der Vaadren heldengeest!’ 
Dus spreekt Buljon: ‘Op U moet alles staren: 
Uw voorbeeld leere een afgedwaald geslacht, 
Wat krijgseer zij en tucht en mannenkracht! 




69.


O, waren mij tien anderen gegeven, 
Wier groene jeugd mocht deelen in uw aart, 
Hoe ras zou Babel op zijn grondslag beven! 
Hoe ras het kruis regeeren over de aard! 
Maar nu, laat af! ik bid U, spaar uw leven 
Tot grooter werk, uw grijsheid meerder waard! 
Omvatte een bus de namen van al dezen, 
En word' door 't lot de strijder aangewezen! 




70.


Of liever, door den God van ons gebed, 
Wiens raadsbesluit geen toeval kan verandren!’ - 
Maar niets dat Reimonts vasten wil verzet, 
Zóó, dat zijn naam vereenigd wordt met de andren. 
Nu gaârt Buljon in eigen krijgshelmet 
De loten, mengt en schudt ze door elkandren, 
En trekt en leest voor aller luistrend oor 
Den naam - des Graven van Toulouze voor! 




71.


Die naam wordt met den vreugdekreet ontfangen: 
- ‘Heil U, wien 't lot dus billijk tegenlonkt!’ 
Een frissche kracht doortintelt Reimonts wangen, 
Zijn voorhoofd blinkt - de Grijzaard schijnt verjongd. 
Zoo ook verjongt de vale huid der slangen, 
Die straks, vernieuwd, als goud in 't zonlicht vonkt. 
Maar bovenal weidt Godfried in zijn glorie 
Welsprekend uit, en spelt hem de viktorie. 





{==187==} {>>pagina-aanduiding<<}

72.


Daar gespt hij zich het machtig zijdgeweer 
Van eigen heup, en geeft het Reimont over: 
- ‘Dit is 't rapier,’ zoo spreekt hij, ‘dat weleer 
De Saxer droeg: ik stiet den driesten roover 
Die rebelleerde, op d' eersten slag ter neêr, 
En hield zijn zwaard. Onsterflijk eerelover 
Omkranste sints tot heden toe dit staal: 
Het voere ook U ter wisse zegepraal!’ - 




73.


Intusschen staat, van ongeduld aan 't smachten, 
De Saraceen van verre, en dreigt en krijt: 
- ‘O Reuzenvolk! o fiere legermachten! 
Europaas bloem! één man daagt U ten strijd'! 
En gij, o Held! wat laat ge U vruchtloos wachten? 
Gij Tankred, die zoo onverwinlijk zijt! 
Of schuilt ge in 't dons, tot dat de nacht zal graauwen 
En mooglijk U ten tweedenmaal' behouën!?’ 




74.


‘Een ander kome! of twee! een gantsch gelid! 
Een legioen! Rukt aan van alle zijden, 
Tien duizenden! als uit een heir als dit 
Geen enkele met mij alleen durft strijden! 
Ginds ligt het graf van Jezus dat ge aanbidt: 
Hoe? kunt gij 't zien, en durft gij 't niet bevrijden? 
Schendt ge uw gelofte? Ontsloten is de baan! 
Of - spaart ge uw arm voor gróóter heldendaân?’ 




75.


Zoo krijscht zijn spot, die, kwetsend voor elks ooren, 
Als 't klaatren van een geesselroede snerpt. 
Maar Reimont, meer dan iemant, kookt van toren, 
Bij 'tgeen Argant zijn broeders tegenwerpt. 
Wie temt den moed, wanneer gerechte toren 
Zijn angel op den ruwen wetsteen scherpt? 
Daar hinnikt hem zijn vurig strijdros tegen, 
('t Draagt d' Aadlaars-naam) en - hij is opgestegen! 





{==188==} {>>pagina-aanduiding<<}

76.


Daar waar de Taag gelijk een zilvren lint 
Madrid omgolft, had Aadlaar 't licht ontfangen: - 
In 't lentsaisoen, als al wat leeft bemint, 
Had daar, geblaakt van wellustvol verlangen, 
Het moederpaard den laauwen zuidenwind 
In d' open bek begeerig opgevangen: 
Het zaad der lucht bevruchtte haar, ze ontfing, 
En wierp weldra heur beeldschoone' eersteling. 




77.


Wel zoudt gij hem als 't wonderkind herkennen 
Der vluchtigste Zefieren, als gij zaagt 
Hoe snel hij rent, en, onder 't aâmloos rennen, 
Geen grasjen kreukt, geen stofjen voor zich jaagt, 
Zich wendt en keert als de aadlaar op zijn pennen, 
En, onvermoeid, geen droppel laafnis vraagt. 
De fiere Graaf, door zulk een ros gedragen, 
Springt nu in 't perk, den blik omhoog geslagen. 




78.


- ‘Gij, Isrêls God, die eens in 't Eikendal 
Een Goliath met Uw almachten vinger 
Omverre stiet in doodelijken val, 
Op éénen worp uit Davids herdersslinger! 
Zie, schimpend staat op nieuw de Heiden pal: 
Verbrijzel Gij den hoogmoed, Albedwinger! 
Sla heden door een Grijzaard hem ter neêr, 
Gelijk hem eens een Kind versloeg, o Heer! ...’ 




79.


Zóó bidt de Graaf. Zijn smeekend zielsbegeeren, 
Gedragen door de hoop die nooit bedriegt, 
Stijgt zwevende op naar de allerhoogste sfeeren, 
Gelijk de vlam van zelf naar boven vliegt. 
De Vader hoort, en wenkt uit 's hemels heiren 
Een Engel, die op gouden vleuglen wiegt; 
En geeft hem last, den smeekeling te dekken, 
En in triomf aan 's booswichts macht te onttrekken. 





{==189==} {>>pagina-aanduiding<<}

80.


't Is de Engel, die, van d' eersten stond af aan, 
Toen Reimonts oog de stralen ving van 't leven, 
Hem door Gods gunst op de aardsche pelgrimsbaan 
Ten eeuwigen Beschermgeest was gegeven. 
Hij mocht nog pas des Heeren wenk verstaan, 
Of heeft alreeds de wieken opgeheven, 
En ijlt ter burcht, die heel den wapenschat 
Van Englen en Aartsengelen bevat. 




81.


Hier sluimeren de zware donderkloten; 
De lans, die eens den helschen draak doorstak; 
De pijlen, die, onzichtbaar uitgeschoten, 
De vale pest doen walmen over 't dak; 
Hier hangt de drietand, die, in de aard gestoten, 
De bergen schudt met schrikbren krak op krak, 
Den gordel breekt van 's waerelds vastigheden, 
En woelt in 't puin der omgeworpen steden. 




82.


Hier vlamt een schild van eeuwig diamant, 
Naast wapenen die heilige' eerbied wekken: 
't Is groot genoeg om 't onafzienbaar land 
Van d' Atlas tot den Kaukasus te dekken. 
't Is voorbestemd om, in des Cherubs hand, 
Gods kindren tot bescherming te verstrekken. 
Dat neemt nu de Engel mede, om ongezien 
Zijn Reimont hulp in 't worstelperk te biên. 




83.


Een bonte drom ziet neêr van Salems wallen: 
Klorinde, naar 't bevelwoord des Tyrans, 
Rukt voorwaards met haar dichte honderdtallen, 
Tot halverweegs den groenen heuveltrans. 
Der Christnen schaar doet mede 't Voorwaards schallen, 
Aan d' andren kant. Zóó vormen zij een krans; 
En tusschen al die ridders en soldaten 
Is 't vlakke veld den strijders vrij gelaten. 





{==190==} {>>pagina-aanduiding<<}

84.


Argant blikt uit... maar - dat is Tankred niet, 
Die Ridder, dien zijn oogen daar aanschouwden! 
De Graaf vangt aan: - ‘Hij, dien ge dagen liet, 
Wordt elders, tot uw heil, teruggehouden! 
Maar spaar uw vreugd, want dien gij voor U ziet, 
Vervangt hem, zoo uw woorden U niet rouwden: 
Gij noodigde ook een derden uit; welnu, 
Ik wil den kans wel wagen tegen U!’ 




85.


De trotschaart roept, met haatlijk knarsentanden: 
- ‘Waar toeft hij dan, die Tankred, die, zoo groot 
En vreeselijk, den hemel aan woû randen, 
En eindlijk bibbrend uit het kampperk vlood? 
Al schuilt hij ook in 's afgronds ingewanden, 
Of 't hart der zee, toch zweer ik hem den dood!’ - 
- ‘Wat!’ dondert Reimont, ‘hij voor ú gevlogen? 
Zijn meerdre gij? Barbaar, dat is gelogen!’ - 




86.


De Heiden beeft van razernij, en bruischt: 
- ‘Zoo kom dan op, en proef hoe ik mijn haatren 
Ontfang! Nu zal het blijken, of uw vuist 
Het zegel drukt op uw hoogmoedig snaatren.’ 
Zij rennen aan. Hun beider pluimbos suist 
Op d' aâm des winds. De lange lansen klaatren, 
En Reimont, die met valkenoogen mikt, 
Treft 's vijands helm, maar deze - is onverwrikt. 




87.


Argant - o hoon! o radeloze woede! - 
Heeft vruchteloos zijn trouwen speer gedrild. 
Gods Engel nam den Christen in zijn hoede, 
En ving den stoot op zijn onbreekbaar schild. 
De Heiden bijt zijn lippen stuk ten bloede, 
Verwerpt de schacht die in zijn vingren trilt, 
Rukt met een vloek het slagzwaard van de zijde, 
En tergt op nieuw zijn weêrpartij ten strijde. 





{==191==} {>>pagina-aanduiding<<}

88.


Zijn krachtig ros rent, als een stootsche bok, 
Op Reimont aan, den kop ter aard gebogen: 
Maar deze ontwijkt met vluggen zwaai den schok, 
Treft 's vijands hoofd en zwindelt uit zijn oogen! 
Argant hem na! Langs de ijzren wapenrok 
Glijdt weêr zijn zwaard ter neder, en bedrogen 
Ten tweeden male, ontfangt hij op 't vizier 
Een tweeden slag van 't ridderlijk rapier. 




89.


Nu zoekt hij Reimont dicht op zij' te strijken; 
Maar deze, als hij die reusgestalte ontwaart, 
Vreest dat hij met zijn klepper zal bezwijken, 
Verpletterd door dat ijzren berggevaart'. 
Hij deinst terug, maar keert, schijnt weêr te wijken, 
Maar houwt rondom met onverbidlijk zwaard. 
Zijn klepper, die in 't onophoudlijk zwenken 
Nooit struikelde, gehoorzaamt al zijn wenken. 




90.


De veldheer, die een burchtslot tot aan 't zwerk 
Ziet steigeren uit rotsen of moerassen, 
Graaft nu met list een gang naar 't vestingwerk: 
Zóó zoekt de Graaf den Heiden te verrassen. 
Des grijzaards arm is, hoe gespierd en sterk, 
Niet tegen 't staal der rusting opgewassen: 
Dies baant zijn zwaard met konstig overleg 
Zich door de voegsels van 't kuras een weg. 




91.


En hier en daar heeft hij een bres gestoten, 
Zoodat het bloed door 's Heidens wapens leekt. 
Zijn eigen dosch bleef overal gesloten: 
Geen pluim zelfs uit zijn vederbos ontbreekt. 
Nog heeft Argant geen rooden drop vergoten, 
Wat felle haat zijn boezem ook ontsteekt. 
Hij hakt en houwt, maar weet van geen vermoeien: 
Hoe meer hij mist, hoe meer zijn krachten groeien. 





{==192==} {>>pagina-aanduiding<<}

92.


Nu gaârt hij al zijn sterkte tot een slag, 
Die, als hij treft, den Ridder 't licht zal rooven. 
Eer Reimonts ros den storm ontwijken mag, 
Fluit reeds het zwaard, dat hem den kop moet kloven. 
Reeds grijnst Argant met triomfanten lach, 
Maar Gods genâ beschermt ze die gelooven: 
Zijn Engel heeft het hemelsch schild ter hand, 
En vangt den slag op 't eeuwig diamant. 




93.


Geen vlammig staal van Damascener klingen, 
Of 't splintert weg gelijk een machtloos riet 
Op 't wapen der ontembre Hemelingen: - 
Ook 's Heidens zwaard weêrstaat Gods beuklaar niet: 
Hij staroogt, daar de spaanders hem omringen, 
Ter naauwernood geloovend wat hij ziet, 
Nú op zijn vuist, die weerloos is geworden, 
Dán op dien held, wien marmer schijnt te omgorden. 




94.


Hij twijfelt niet, of op den beukelaar 
Des Ridders is zijn lemmer stukgevlogen. 
Deze, onbewust wat Engel in 't gevaar 
Hem bijstond, is door d' eigen waan bedrogen. 
Nog pas wordt hij des vijands nood gewaar, 
Of twijfel heeft zijn edel hart bewogen, 
Onzeker, of bij zulk een voordeel niet 
De Ridderplicht den verdren kamp verbiedt. 




95.


- ‘Een ander zwaard!’ Haast roept hij 't - daar bevriezen 
De woorden op zijn lippen, want hij strijdt 
Voor 't algemeen: moest hij den kans verliezen, 
De Christnen zijn der nederlaag gewijd: 
Zijne eer, of hun behoud: wat zal hij kiezen? ... 
Nog aarzelt hij, als, brullende van spijt, 
Argant het waagt hem met verwoede vingren 
De heft van 't zwaard in 't aangezicht te slingren. 





{==193==} {>>pagina-aanduiding<<}

96.


De Heiden spoort zijn klepper, om den held 
Ten laatsten tot een lijfsgevecht te dwingen. 
Des Ridders helm buigt krakende in, en knelt, 
En doet het bloed uit beî zijn kaken springen; 
Maar onbevreesd weet Reimont zich 't geweld 
Van 's vijands arm, die hem omvat, te ontwringen, 
En de ijzren vuist, die als een gierenklaauw 
Hem grijpen wil, te kloven met één houw. 




97.


Fluks zwenkt hij, hier en ginds, naar alle zijden, 
Nu rechts, dan links, nu vóór- dan achterwaart; 
Al dieper en al meerder wonden snijden 
De ontelbre slagen van zijn haamrend zwaard, 
Terwijl hij al zijn kracht en kunst in 't strijden, 
Zijn ouden wrok en nieuwen moed vergaârt: 
Zoo is hij tot des Heidens val besloten, 
Met zijn geloof en God tot bondgenooten. 




98.


Toch staat Argant den vreeslijke' aanval door, 
Daar eigen zwaarte en 't harnas hem behoeden. 
Gelijk een schip, dat mast en roer verloor, 
Aan alle kant de hooge zee ziet woeden, 
Maar, stevig door gebindte en ribbe en schoor, 
En dichtgevoegd, de geeselende vloeden 
Den toegang weert, en, nog niet hopeloos, 
Daar heendrijft voor d' ontsloten muil des doods: 




99.


Zóó stondt ge, Argant! omringd van duizend vreezen, - 
Als Belial, ter uwer hulp gereed, 
Een nevel, uit den zwarten Styx gerezen, 
Bedrieglijk tot een menschenbeeld herkneedt: 
't Gelijkt Klorinde in elken trek van 't wezen, 
In leest en gang en schittrend wapenkleed; 
Schoon zonder ziel, of geest, of denkvermogen, 
Het heeft Klorindes stem, Klorindes oogen. 





{==194==} {>>pagina-aanduiding<<}

100.


Het spooksel gaat, en spreekt in aller ijl 
Tot Oradijn, den wakkren booghanteerder: 
‘Roemruchtige, wiens altijd wissen pijl 
De bliksem-zelf eerbiedigt als zijn meerder! 
Wee onzer, als Argant bezweek, terwijl 
Heel 't Rijk in hem zijn besten rechtverweerder 
Begroeten mag! Wee, driemaal wee, als ooit 
De vijand met des dappren buit zich tooit! 




101.


Toon hier uw kunst, en laat uw pijlflits baden 
In 't hartebloed van dien gevloekten Frank! 
Gij zult niet slechts met eer u overladen, 
Maar oogst gewis des Konings rijksten dank!’ - 
Dat lokkend woord, wat krijgsman zou 't versmaden? 
't Streelt Oradijn met liefelijken klank: 
De pijl, te lang in 's kokers schoot gebannen, 
Wordt aangelegd; de taaie boog, gespannen. 




102.


Dof dreunt de pees; de pijl springt los, en fluit 
Door 't luchtruim heen: zóó vliegt in dorre streken 
De schorpioen op vliezen vlerken uit. 
Hij treft den Graaf: de gordelgespen breken, 
Het harnas scheurt, de pijlpunt grieft den huid, 
Maar stort geen bloed en blijft onmachtig steken: 
Want de Engel Gods hield over Reimont wacht, 
Ving 't vliegend ijzer op, en brak zijn kracht. 




103.


Snel trekt de Graaf den weêrhaak uit. Nu rooken 
De stralen bloeds. - ‘Meineedig slangenzaad!’ 
Roept Reimont uit, terwijl zijn polsen koken: 
‘Is dit wat gij door goeden trouw verstaat?’ 
De Veldheer, die zijn vriend onafgebroken 
In de oogen hield, bespeurt het laag verraad, 
En wanend dat de Ridder tot in 't harte 
Getroffen is, geeft hij een kreet van smarte. 





{==195==} {>>pagina-aanduiding<<}

104.


Hij roept zijn volk terstond met wenk en woord 
Ter wraak bijéén. - Nu vallen de vizieren, 
Nu wordt gejoel en krijgsgeschreeuw gehoord, 
Bij 't hinniken der steigrende oorlogsdieren; 
Nu schiet van links en rechts een drom hervoort 
Met dreigend zwaard en vliegende banieren - 
Het kamp verdwijnt; des aardrijks bodem hijgt; 
Terwijl de stofwolk tot den hemel stijgt. 




105.


't Staal klinkt op 't staal; en schild en beuklaar klettert; 
Lans en rapier kraakt, splintert wijd en zijd. 
Hier stort een ros, dat in zijn val verplettert, 
Ginds draaft er een, van 's ruiters last bevrijd. 
Hier krimpt een held, die met de tanden knettert 
En vloekend sneeft: een ander kermt en krijt. 
Wild is de strijd! Geen vóór- of achterhoede! 
't Wart al dooréén, en altijd klimt de woede. 




106.


Vlug springt Argant door 't dichtst gewemel heen: 
Hij rukt de strijdkolf uit een worstlaars handen, 
Drijft links en rechts de strijdenden uitéén, 
Verbrijzelend wie 't waagt hem aan te randen. 
Hij zoekt naar Reimont. - Tegen hem-alléén 
Verheft hij 't zwaard, doet hij zijn woede branden. 
Hij schijnt een wolf, wiens hongerige tand 
Te gast wil gaan op 's vijands ingewand. 




107.


Maar nu verrijst een slagboom op zijn wegen: 
Daar houden hem met sarrende' overmoed 
Gwy, Barnewiel, de twee Gerardoos tegen, 
En Herman, en geheel een Heldenstoet! 
Te hooger voelt Argant zijn drift gestegen, 
Hoe meer getergd. Hij wijkt geen enklen voet. 
Hij rukt steeds voort; gelijk, vergeefs beteugeld, 
De onbluschbre vlam de daken overvleugelt. 





{==196==} {>>pagina-aanduiding<<}

108.


Daar wondt hij Gwy! daar bluscht hij Herman 't licht! 
Daar weet hij Barnewiel van 't paard te dringen! 
Maar duizend zwaarden zijn op hem gericht, 
Die naauwer en al naauwer hem omringen. 
De krijgsbalans houdt hij in evenwicht, 
En geen der volken kan viktorie zingen. 
Nu blikt Buljon zijn broeder in 't vizier, 
En roept hem toe: ‘Verhef uw strijdbanier! 




109.


En grijp, waar ginds de dichtste drommen jagen, 
Met heel uw macht den linkervleugel aan!’ - 
Deez' rukt nu uit, als door den storm gedragen, 
En stort zich met wijduitgeplooiden vaan 
Op d' Aziaat, die, bleek, van schrik verslagen, 
Vergeefs beproeft dien donder te weêrstaan, 
Maar wegdeinst, en zijn brekende geleedren 
Met zwaard en paard in 't voetzand ziet verneedren. 




110.


Eén zelfde schok werpt ook ter rechterkant 
Den vleugel om; de vliedenden beschermen 
Zich naauwlijks meer. Alleen de ontembre Argant, 
Die vruchteloos de radeloze zwermen 
Terugwenkt, houdt met vlammende oogen stand. 
Geen Briareus, die met zijn honderd armen 
En honderd zwaarden rond zich henen woedt, 
Zou méér doen dan die enkle Heiden doet. 




111.


Ziet hoe hij aller blikken, aller kreeten 
En wapenen en paarden weêrstand biedt! 
Hij mag alleen geheel een leger heeten, 
Hij, die alom zijn oorlogsbliksems schiet. 
Zijn lichaam is gewond, zijn schild gespleten; 
Hij druipt van zweet en bloed, maar voelt het niet; 
Tot eindelijk de ontelbre vluchtelingen 
Zijns ondanks hem tot haastig wijken dwingen. 





{==197==} {>>pagina-aanduiding<<}

112.


Die stroom sleurt hem in d'algemeenen vloed 
Geweldig meê. En toch! dat is geen vlieden. 
Zijn handenwerk toont zijn onbuigbren moed; 
Nog dreigt zijn vuist, waarin alle aadren zieden, 
Nog vlamt zijn oog van d' eigen flikkergloed; 
Nog roept zijn stem de deinzende oorlogslieden 
Tot staan, met al de daverende kracht 
Der krijgsklaroen - maar 't is vergeefs getracht! 




113.


Geen overleg, geen kalmte of orde keeren 
Bij 't leger van den trotschen Saraceen. 
Wie kan de vrees beteuglen of bezweeren? 
Zij luistert naar geboden noch gebeên. 
Zoo ziet Buljon door 't roemrijkst triomfeeren 
Zijn plan gekroond! Hij zet met vlugge schreên 
De zege voort, en haast zich, nieuwe benden 
Den moedige' overwinnaar toe te zenden. 




114.


En had de Heer daartoe geen andren dag 
In d' eeuwgen raad Zijns willens uitverkoren, 
Voorzeker had de reine Christenvlag 
Reeds toen gewaaid van Salems hoogsten toren! 
Maar de Afgrond, die, verwonnen in den slag, 
Bijna èn kroon èn scepter heeft verloren, 
Bewolkt de lucht, en - zóó vergunt het God! - 
Roept al de winden wakker in hun grot. 




115.


Een donker floers verzwelgt voor aller oogen 
Den dag, de zon, den kristallijnen trans: 
Vuurvlammen uit de Hel doen 's Hemels boogen 
Weêrschitteren van schrillen bliksemglans. 
De donder rolt; een regen, aangevlogen 
In haaglend ijs, beukt weide en heuvelkrans, 
Terwijl de orkaan de takken breekt, de tronken 
Vergruist, en raast in diepten en spelonken. 





{==198==} {>>pagina-aanduiding<<}

116.


Op 't geeselen van 't onweêr en d' orkaan 
En 't water, dat in stroomen nedersmakte, 
Grijpt doodsche schrik het hart der Franken aan, 
Nu 't Lot op eens hun zegestandert knakte. 
Het grootste deel wordt, verre van zijn vaan, 
Die 't oog ontsnapt, geslingerd door de vlakte: 
Klorinde, die het wonder ziet en hoort, 
Neemt de ure waar, en jaagt heur klepper voort. 




117.


‘Op, makkers!’ roept ze, ‘ons recht is in Gods hoede: 
De Hemel-zelf staat strijdende ons ter zij'! 
Wij voelen niets van 't blaken Zijner woede; 
Ons oog ziet klaar, en onze vuist bleef vrij! 
Hij slaat met Zijn verpletterende roede 
De Franken blind: hun neêrlaag is nabij, 
Zij derven licht en wapenen! Ten strijde! 
Nu 't Noodlot-zelf ons tot verwinnaars wijdde!’ - 




118.


Zij spreekt, zij ijlt, en voelt ter naauwernood 
Den ademtocht der helsche wervelvlagen: 
Zij valt verwoed den vijand in den schoot, 
En hoonlacht om zijn vruchteloze slagen. 
Argant ook keert, en brengt den bleeken dood 
In reien, die reeds de eerepalmen dragen, 
Maar nu, verward, en zonder om te zien, 
Voor 't vlammend staal en 't flikkrend onweêr vliên. 




119.


Het Heidensch zwaard, de Helsche rukwind strijken 
En striemen in den rug van 't vluchtend heir. 
De regen, die de velden doet bezwijken, 
Met bloed gemengd, schuimt als een purpren meir. 
Naast heuvelen van stervenden en lijken, 
Stort Pyrrhus, stort de brave Rudolf neêr: 
Argant heeft d' één den levensdraad doorsneden, 
Klorindes ros den tweede in 't slijk vertreden. 





{==199==} {>>pagina-aanduiding<<}

120.


En altijd klinkt het helsch triomfgeschal: 
Niets kan de wraak der Heidenen verzoenen. 
Wat Frank heet, zwicht: alleen Buljon staat pal. 
Te midden van barbaarsche legioenen, 
Storm, hageljacht en doffen donderknal, 
Bemoedigt hij zijn vliedende baroenen. 
Hij blijft aan d' ingang van het kamp, en dekt 
Zijn overschot, dat ordloos binnentrekt. 




121.


Tot tweemaal toe onstuimig uitgevallen, 
Doet hij Argant schier wagglen op zijn paard; 
Tot tweemaal toe dunt hij de duizendtallen 
Des vijands met den sikkel van zijn zwaard. 
Maar eindlijk zoekt hij achter de aarden wallen 
De zijnen op, die hij met zorg vergaârt. 
De vijand keert, en gunt, met buit beladen, 
Den Frank zijn rust in schuts der palissaden. 




122.


Maar niet alzoo de gruwelijke orkaan, 
Die altijd nog zijn oproerkreet doet schaatren. 
De regen ook houdt onverminderd aan, 
En bluscht het vuur, en giet zijn kille waatren 
Op alles uit. De linnen tenten slaan 
In flarden weg, die op de stormen klaatren. 
En 't angstgekerm, in akelig akkoord 
Met weêr en wind, huilt oorverdoovend voort. 



{==200==} {>>pagina-aanduiding<<}





{==201==} {>>pagina-aanduiding<<}

Achtste zang.


{==202==} {>>pagina-aanduiding<<}

Korte inhoud.

Het leven en de dood van Prins Swen van Denemarken. - Gewaande moord van Reinout. - De Hel ontsteekt de woede der oproerige Italianen. - Buljon bedwingt hen met zijn enkele stem.



{==203==} {>>pagina-aanduiding<<}

Achtste zang.

1.


De donder zwijgt; de dwarrelwinden vlijen 
Zich neder in de kluizen van den Nacht. 
Aurora voert de huppelende rijen 
Der Horen aan, in frissche rozenpracht. 
Intusschen zijn de Helsche Razernijen 
Steeds op bedrog en gruwelen bedacht. 
Valsche Astaroth, de rijkste in boze treken, 
Haast zich aldus zijn zuster aan te spreken: 



2.


‘Alekto! Zie! daar rent op 't snuivend paard 
Een ridder aan - (wij kunnen hem niet weeren!) 
Hij bleef alleen voor d' ijzren arm bewaard 
Diens Machtigen, dien we als beschermer eeren. 
Als hij den Frank zal melden, door wat zwaard 
Hij Vorst en Volk ter dood toe zag verneêren, 
Dan vrees ik, dat de Christen overal 
Naar Bertholds zoon, naar Reinout, zoeken zal! 




3.


Door kracht en list dit onheil vóór te komen, 
Is hoog belang. Vlieg dus naar 't leger heen, 
En wend wat daar ten goede wordt vernomen, 
Ten kwade! Strooi het twistzaad rond uw schreên! 
Doe vlammen en vergift door de aadren stroomen 
Van Brit, Latijn, en Zwitser! Van elk een! 
Verwek tumult en redelozen toren, 
En ga heel 't heir dus door zich-zelf verloren! 





{==204==} {>>pagina-aanduiding<<}

4.


Dat is een taak, die rechtens ú behoort; 
Des Meesters loon zal d' arbeid u verzoeten! ....’ 
Hij grijnst en zwijgt. En op dat enkel woord 
Wenscht de andre reeds haar razernij te boeten. - - 
Intusschen ijlt de Ridder altijd voort; 
Reeds mag hij 't kamp der Christenen begroeten, 
Waar hij zich fluks tot d' eersten voorpost wendt: 
‘Wie brengt mij naar des Veldheers legertent?’ 




5.


Een schare, door nieuwsgierigheid gedreven, 
Leidt hem terstond naar Godfried heen. Hij buigt, 
En kust die hand, die Babylon doet beven, 
En spreekt: ‘O Heer, van wien de Faam getuigt, 
Zoo ver als hier de verste golven zweven, 
Zoo hoog als ginds de starrenhemel juicht! 
Och, hadde ik u een blijder nieuws te schenken....’ 
Hij zucht; maar gaat straks voort, op Godfrieds wenken: 




6.


‘Swen, de éénge zoon van Denemarkens vorst, 
De glorie van zijns vaders grijze hairen, 
Droeg overal 't verlangen in de borst 
Om meê zich bij de kruisbanier te scharen. 
Niets doofde in hem de heete heldendorst, 
Noch de eere eens throons, noch de aanblik der gevaren, 
Noch de eerbied zelfs, die een liefhebbend kind 
Gehoorzaam aan zijns levens oirzaak bindt. 




7.


U had zijn hart, ver boven alle Grooten, 
Tot Meester in de school des krijgs benoemd. 
Lang had hem reeds de laffe rust verdroten, 
Waartoe zijn Lent' zich roemloos zag gedoemd, 
Terwijl de Faam, klapwiekende uitgeschoten 
Naar Oost en West, den jongen Reinout roemt. 
Hij blaakte om zich de blonde kruin te sieren 
Met aardsche niet, maar hemelsche lauwrieren. 





{==205==} {>>pagina-aanduiding<<}

8.


Voort moest hij, voort! Hij zamelde om zich heen 
Een heldendrom, gehard tot overwinnen; 
En wendde fluks naar Thraciën zijn schreên. 
Daar ijlde hij de Hoofd- en Hofplaats binnen, 
En werd des Keizers gast. Uw boô verscheen, 
En meldde, hoe van de Antioochsche tinnen 
Uw vendel woei, hoe gij de fiere Stad 
Veroverd en daarna verdedigd hadt - 




9.


Verdedigd tegen Perzië, in de velden 
Gelegerd met een oorlogsmacht, zóó groot, 
Of allen daar in ééns te wapen snelden, 
En in heel 't Rijk geen burger overschoot. 
U noemde hij, en andre strijdbre helden; 
Maar zóó, dat hij met Reinouts naam besloot, 
Zijn stoute vlucht verhalende en de daden 
Die hem, reeds nu, met glorie overlaadden. 




10.


Hij voegt er bij, dat weldra 't Frankiesch heir 
Den stormram op deez' muren zal doen spelen, 
En dat hij zich moest haasten, zoo hij de eer 
Der schittrende eindverwinning wilde deelen. 
Dat woord ontsteekt den fieren Prins zóó zeer, 
Dat hij zijn drift niet langer kan verheelen, 
Dat hem elk uur een jaar schijnt, eer zijn voet 
Te wed kan gaan in rookend Heidenbloed. 




11.


Hoe meer hij hoort van andrer lauwerblâren, 
Hoe dieper hem zijn roemloosheid verdriet. 
En wie hem raadt te toeven, te bedaren, 
Dien hoort hij niet en dien vertrouwt hij niet. 
Niet aan uw zij' in 't barnen der gevaren 
Te staan, schijnt hem 't gevaarlijkste verschiet: 
Die ramp-alleen zou hem verschriklijk wezen - 
Geen andre kan, hoe vreeslijk, hem doen vreezen! 





{==206==} {>>pagina-aanduiding<<}

12.


Zóó heeft hij-zelf zich 't gruwzaam lot gewijd, 
Dat hem en ons straks weêrloos meê zou slepen! 
Ter naauwernood gunt hij zich wachtenstijd 
Tot de Oostkim bloost van de eerste purperstreepen. 
De kortste weg scheen hem de beste altijd: 
Zoo nu! Wij gaan. Geen bergpas, hoe benepen, 
Geen Heidensch oord, met moordenaars bezet, 
Keert onzen voet of teugelt onzen tred. 




13.


Nú grimde op eens een ruwe weg ons tegen, 
Dán hongersnood; nú list, en dán geweld: 
Steeds kwam er brood, steeds effenden de wegen, 
De vijand vlood, of werd ter neêr geveld. 
Zóó werd de moed, door de overmaat van zegen, 
Vermetelheid in 't hart van elken held, 
En sloegen we eens, bij de avondzonnestralen, 
Ons kamp op, dicht bij Palestinaas palen. 




14.


Daar bracht weldra de voorhoede ons de maar', 
“Een wapenklank steeg raatlend naar den hoogen, 
Men werd een wolk van vendelen gewaar, 
Een eindloos heir kwam dreigend aangevlogen!” 
Onze eedle Prins stond kalm aan 't hoofd der schaar; 
Zijn moed, zijn stem, zijn blik, bleef onbewogen, 
Al nevelde ook bij 't onverwacht bericht 
Een doodsbleeke angst op menig aangezicht. 




15.


“Ziet!” riep hij uit, “zoo heeft dan 't uur geslagen, 
Dat ons de Zege- of Martelkroon bereidt! 
'k Wacht de eerste, en wensch ook de andere te dragen: 
Ze is duurder en van hooger majesteit! 
Hier, Broeders! zal de grond van ons gewagen: 
Onze eerezuil rijst hier voor de eeuwigheid. 
De Naneef groet uit 's waerelds verste zeën 
Hier eens ons graf, of - onze krijgstropheën!” 





{==207==} {>>pagina-aanduiding<<}

16.


Zoo juicht hij, stelt aan alle kant een wacht, 
Wijst elk zijn plicht en arbeid aan. Geen wapen 
Wordt afgelegd; hij-zelf, in al de pracht 
Van 't oorlogsstaal, zit neder bij zijn knapen. 
Nog heerscht alom in 't holle van den nacht 
Die stilte, die allengskens in doet slapen, 
Als - plotsling - een barbaarsche gruwelkreet, 
Schor brullend, hel en hemel daavren deed. 




17.


“Op!” roept men: “Op! De vijand! ....” Eerst van allen 
Springt Swen op, met het slagzwaard in de vuist; 
Zijn oog vlamt als de wolk bij 't donderknallen, 
Zijn voorhoofd brandt, en elke bloeddrop bruist. 
Vóór, achter, links en rechts, zijn we overvallen 
En ingespard. Een woud van lansen zuist, 
Een ringelmuur van zwaarden gloeit ons tegen, 
En fluitend valt een dichte pijlenregen. 




18.


De strijd is ongelijk - want tegen één 
Staan twintig Heidnen over! Metten zwaarde 
Slaan we onbesuisd door nacht en nevel heen. 
Gekwetsten en gedooden dekken de aarde; 
Maar 't donker, dat ons blindt tot op drie schreên, 
Verbergt hoeveel de bleeke dood vergaârde: 
Zoo dat rondsom voor 't overdwelmd gezicht 
Verlies en winst in d' eigen sluier ligt. 




19.


Maar Swen, wáár hij genaakt, doet allen wijken: 
Men kent hem aan zijn arm, die overal 
't Zwaard als een rosse vuurstraal neêr doet strijken, 
Dwars door den nacht. Onwrikbaar staat hij pal: 
Een stroom van bloed, een hooge berg van lijken, 
Verstrekken hem tot gracht en vestingwal. 
De blikken, die zijn vreeslijke oogen slingren, 
Zijn flitsen, en de Dood is in zijn vingren! 





{==208==} {>>pagina-aanduiding<<}

20.


Zóó vechten zij, tot eindlijk 't morgenrood 
Den zwarten zoom der Oosterwolken grijzen 
En 't nachtfloers, dat de gruwlen van den dood 
Zoo lang bedekte, allengskens op doet rijzen. 
Daar zien we ons tot een schouwtooneel genood, 
Zoo aaklig, dat de ontzetting ons doet ijzen. 
De grond is met gesneuvelden bezaaid, 
De bloesem van ons leger - weggemaaid! 




21.


Eerst telden wij tweeduizend, nu geen honderd! 
't Mag zijn, dat Swen op 't zien van zóóveel bloed 
En zóóveel doôn zich pijnlijk heeft verwonderd, 
Geen woord, geen blik verried ons zijn gemoed. 
Daar zwaait hij 't druipend zwaard! en hoort, daar dondert 
Zijn roepstem: “Kom, mijn trouwe Heldenstoet! 
Kom, volgen wij, verr' boven 't schimgewemel 
Des Acherons, die Martlaars naar den Hemel!” 




22.


Hij spreekt; en groet met even blijden geest 
Als blijd gelaat den afloop zijner dagen. 
Wij zien hem, 't hoofd omhoog en onbevreesd, 
Zich midden in de dolle Heidnen wagen. 
Al ware 't staal als diamant geweest, 
Geen harnas is berekend voor zijn slagen, 
Die stroomen bloeds doen gulpen langs den grond; 
Maar weldra is zijn lichaam ééne wond. 




23.


De moed-alleen, niet langer 't vliedend leven, 
Bezielt dat lijk, te sterk nog voor den dood. 
Getroffen treft hij, snevend doet hij sneven, 
Zijn stoutheid klimt bij 't klimmen van den nood. 
Maar ziet! daar rent, door razernij gedreven, 
Een Heiden op hem aan, reusachtig groot, 
Wien 't, na veel strijds en met veel strijdgenooten, 
In 't eind gelukt den krijgsheld neêr te stoten. 





{==209==} {>>pagina-aanduiding<<}

24.


De koene Jongling valt - o bitter lot! - 
En niemant, ach! der onzen kan hem wreken. 
Getuig het, gij, mijns Meesters overschot! 
Uw lijkgebeent' bewege, uw schim moog' spreken! 
'k Was op mijn bloed niet gierig, 'k heb het rot 
Der woestaards niet ontzien, geen slag ontweken! 
De hemel-zelf hield zeker tot mijn smart 
Den dood terug, want 'k heb dien uitgetart! 




25.


Ik, de éénige die nog mocht ademhalen, 
Lag roerloos bij de ontzielde helden neêr; 
Niets kan ik van den vijand meer verhalen: 
Ik hoorde en zag en voelde en wist niets meer - 
Een lijkgewaad scheen op mijn hart te dalen! 
Maar eindlijk, ja! mijn zinnen keerden weêr, 
En 'k zag, met matten blik, een lichtgeflonker 
Weêrflikkeren door 't middernachtlijk donker. 




26.


'k Bemerkte wel, hoe 't grillig zich bewoog, 
Maar had geen kracht den blinddoek gantsch te slaken. 
Ik zag als een, die 't moêgeschemerd oog 
Ontsluit en luikt, en slapen kan noch waken. 
Nu voelde ik eerst wat last mij nederboog: 
Mijn voorhoofd bonsde en al mijn wonden staken, 
Verërgerd door den naakten grond, de vorst, 
En d' ijzel, die mij druppelde op de borst. 




27.


Intusschen 't licht scheen naderbij te zweven, 
En, met het licht, een zachte fluistertoon. 
Nu is het naast mijn zijde! Ik open even 
Het pinkend oog, des lichts nog ongewoon: 
Daar staan er twee, van fakkelgloed omgeven, 
In lange dracht; en 'k hoor een stem: “Mijn Zoon! 
Bouw op den Heer! Zijn arm beschermt de vroomen, 
En haast zich hun gebeden vóór te komen!” 





{==210==} {>>pagina-aanduiding<<}

28.


Dus ruischte 't van dien vriendelijken mond, 
Waaruit een stroom van malsche woorden daalde, 
Waarvan ik weinig hoorde en niets verstond. 
Een hand gleed zeegnend neêr, de stem herhaalde: 
“Sta op!” En - ik stond op! versterkt, gezond, 
En zonder pijn! Een zachte warmte straalde 
Mijne aadren door. - O wonder van den Heer! 
Ik was herleefd, verjongd als nooit weleer! 




29.


Onzeker of geen droom mij had bedrogen, 
Staar ik verstomd mijn twee verlossers aan. 
Toen de een: “Hoe dus door Ongeloof bewogen? 
O zwakke ziel, wat laat ge u nederslaan? 
Geen spooksels, knechten Gods staan voor uwe oogen, 
Die de ijdelheid van 's waerelds wind en waan, 
Haar trotsche ellend en zondige genuchten, 
In de eenzaamheid aan Jezus' voet ontvluchten! 




30.


De Oneindige in Zijn blinkend Hemelhof, 
Wiens wijzen raad geen Englen zelfs doorgronden, 
Die vaak Zijn doel door zwakke middlen trof, 
Hij, heeft ons tot uw redding uitgezonden. 
Ook wil Hij niet, dat hier in 't bloedig stof 
Een lichaam door de wolven word' verslonden, 
Dat met de ziel zich op volmaakter wijz' 
Herëenen moet in 't zalig Paradijs! 




31.


Hij-zelf wil Swen een eeretombe stichten, 
Dien moed tot loon, die zooveel groots volbracht! 
Een grafnaald, die van wanklen weet noch zwichten, 
Bewonderd door het verste nageslacht! 
Maar eerst, blik op naar gindsche Hemellichten! 
Beschouw die ster, in volle zonnepracht! 
Zij wijst ons met haar heldre tintelvonken 
Den plek aan, waar de Held is neêrgezonken!” 





{==211==} {>>pagina-aanduiding<<}

32.


En 'k zie een ster aan 't blaauwend kristallijn, 
Die Jupiter het hoofd doet onderhalen. 
Zij doet haar glans gelijk een gouden lijn 
Op 't achtbaar lijk mijns dierbren Meesters dalen, 
Met zulk een gloed van middagzonneschijn, 
Dat ze elke wond doet flikkeren en stralen. 
'k Herken terstond, terwijl het hart me ontzinkt, 
Het overschot, ach! jammerlijk verminkt! 




33.


De Held lag niet op 't aangezicht. Ten hoogen 
Ging steeds zijn vlucht, ten hoogen zag zijn blik, 
Als ving hij in den spiegel zijner oogen 
Gods Hemel op tot bij zijn jongsten snik. 
Zijn rechtervuist, krampachtig omgebogen, 
Omklemde 't zwaard, eens honderden ten schrik; 
Zijn linkerhand lag op de borst, als bade 
Zij God den Heer oodmoedig om genade. 




34.


Ik balsemde met tranen van verdriet 
Zijn wonden; maar kon niet tot kalmte komen. 
Intusschen had de heilige eremiet 
Al zacht het zwaard uit 's Meesters hand genomen. 
“Dit zwaard, mijn zoon,” zoo sprak hij, “als gij ziet, 
Rood tot aan 't heft van versche purperstroomen, 
Is zóó volmaakt, dat nergends op heel de aard' 
Een lemmer ooit dit lemmer evenaart. 




35.


En schoon de dood, zoo plotsling als wreedaardig, 
Dit wapen aan zijn eersten Heer ontrukk', 
Toch blijve 't tot des Hemels glorie vaardig! 
Geen roest verteer' dit edel meesterstuk! 
't Blinke in de vuist eens helds, den doode waardig, 
Maar langer en met duurzamer geluk! 
't Moge overal Gods haatren doen verbleeken, 
En schittrend eens den dood uws Meesters wreken! 





{==212==} {>>pagina-aanduiding<<}

36.


Vorst Solyman, ziedaar Swens moordenaar! 
Swens eigen zwaard moet Solyman doen vallen! 
Ga, breng het dan naar die doorluchte schaar, 
Wier kruisvaan smacht naar Sions veege wallen. 
Vrees niets op weg! Geen schaduw van gevaar 
Bedreigt u, zelfs geen hoefslag zal er schallen: 
Want die u redt, de Heer der heerlijkheid, 
Heeft met Zijn arm een effen baan bereid! 




37.


Gebruik die stem, u door Gods gunst hergeven, 
Swens naam ter eer! Verhef den heldenmoed, 
Die, ongetemd, de ontembaarsten deed beven, 
De deugd, die ge in uw Meester hebt begroet! 
Door heilige jaloerschheid aangedreven, 
Schiet' menig held zich vleuglen aan den voet, 
En menig hart, in menig tiental jaren, 
Zoeke onder 't Kruis dezelfde lauwerblaâren! 




38.


Nu rest u nog te weten, wien de Heer 
Tot erfgenaam van 't zwaard heeft uitgelezen: 
't Is Reinout! hij, de jongste, en evenzeer 
Door jonk en oud de dapperste geprezen! 
Ja, reik het hem! De Hemel ziet ter neêr, 
En de Aarde wacht: hij moet de wreker wezen!”.... 
Nog luister ik aandachtig naar zijn woord, 
Als, plotsling, mij een nieuw mirakel stoort. 




39.


Want daar, waar Swen in 't stof zich nederstrekte, 
Ontwaart mijn oog een prachtig monument, 
Dat, breed en hoog, 't gezegend lijk bedekte. 
Hoe 't rees, en door wat kunst, is me onbekend. 
Een inschrift, met den naam mijns Meesters, wekte 
Tot eerbied op voor zijn roemruchtig end. 
Verbaasd, geboeid, als door onzichtbre koorden, 
Beschouwde ik nú het marmer, dán de woorden! 





{==213==} {>>pagina-aanduiding<<}

40.


“Hier,” fluisterde de grijzaard, “ruste 't lijk 
Des Edelen, te midden zijner vrinden, 
Terwijl omhoog in 't zalig Koninkrijk 
De geesten 't heil des Hemels ondervinden. 
Uw tranenstroom gaf overvloedig blijk 
Hoe lief gij hadt: de smart zou u verslinden - 
Laat af! rust uit! keer in mijn stille cel! 
En zeg mij als de morgen daagt vaarwel!” 




41.


Hij zweeg; ik volgde; en onze schreden kraakten 
Door menig dal en knoestig heuvelbosch, 
Tot we eindlijk een bemoschte grot genaakten, 
Verborgen in een uitgehoolde rots. 
De grijzaard en zijn jonger leerling smaakten 
Hier zielevrede, omringd van wolf en losch, 
Want heiligheid en kinderlijk gelooven 
Gaan schild en helm in veiligheid te boven. 




42.


Een landlijk maal, een ruwe legerspond', 
Verkwikten hier mijn uitgeputte leden. 
Maar naauwlijks was de blonde morgenstond 
Zijn stralend pad in 't Oosten opgetreden, 
Of ijlings rees ik uit den slaap, en vond 
De kluizenaars verdiept in hun gebeden; 
'k Bad meê; nam afscheid; en met vlugge schreên 
Bewandelde ik den langen weg hierheen!’ - 




43.


De Ridder zweeg; en Godfried, als bezwaarde 
Hem 't voorgevoel van wat er volgen zou, 
Verzuchtte: ‘O vriend, wat jammer openbaarde 
Die schrikmare ons! Gij stort heel 't kamp in rouw, 
Een vluchtig uur, een luttel hoopjen aarde 
Verzwolg een heir, zoo dapper en getrouw! 
Uw Meester is in weinige sekonden 
- Een bliksemstraal! - verschenen en verzwonden. 





{==214==} {>>pagina-aanduiding<<}

44.


Maar hoe! een dood gelijk de zijne, is méér 
Dan goud en goed en schittrend zegepralen. 
Geen Kapitool heeft ooit de krans der eer 
Zoo heerlijk om een heldenkruin zien stralen. 
De Martlaars zijn gelauwerd door den Heer, 
In 't eeuwig licht van 's Hemels Tempelzalen. 
Dáár wijzen zij met menig vreugdetraan 
In eedlen trots elkaâr hun wonden aan! 




45.


Maar gij, die al de moeite en duizend vreezen 
Van 's waerelds strijd op nieuw aanvaarden moet! 
Swens zaligheid moest u tot blijdschap wezen: 
Uw oogen past een blijde zonnegloed! 
En daar gij Bertholds zoon zoekt, weet bij dezen 
Dat ver van 't kamp het lot hem zwerven doet! 
't Zou dwaas zijn, in 't onzekere zijn gangen 
Te volgen, eer we een weinig lichts ontfangen!’ 




46.


Die samenspraak hernieuwt in 't kamp alom 
Den zielewensch om Reinout weêr te vinden. 
‘Ach!’ roept men, ‘bij wat gruwzaam Heidendom 
Dwaalt hij in 't rond, gescheiden van zijn vrinden!’ 
Men schetst den Deen hoe hoog zijn glorie klom, 
Wat deugden hem aan 't gantsche leger binden: 
En hoe geheel zijn korte levensbaan 
Één keten was van grootsche heldendaân. 




47.


Zóó roemen ze, en met sneller glofslag adert 
Hun 't bloed door 't hart. Daar dreunt trompetgeschal 
En wapenklank! De ruiterbende nadert, 
Die weêrkeert van haar strooptocht door het dal. 
Een rijke buit heeft ze op haar tocht vergaderd: 
Blank zuivelvee en schapen zonder tal, 
Rijst, tarwegraan en geele maïstrossen, 
En haver voor de hongerige rossen. 





{==215==} {>>pagina-aanduiding<<}

48.


Maar treurig is het teeken, dat zij brengt: 
't Is - Reinouts dosch, door vreeselijke wonden 
Verscheurd en met geronnen bloed besprengd, 
Zijn borstkuras, door bult en bluts geschonden! 
Met weegeschrei en klachten ondermengd, 
Zweeft reeds die mare op meer dan duizend monden; 
De menigt' wil, in tranen aangesneld, 
De wapens zien van d' aangebeden Held. 




49.


Zij ziet en kent de harnasplaat des dappren, 
Ontilbaar zwaar, blaauw als een zomerlucht; 
Den helm, waarop des aadlaars vleuglenklappren 
Het jong gebroed bemoedigt tot de vlucht; 
Wiens kopren kam een veederbosch deed wappren, 
Die vóórging in het felste strijdgerucht. 
't Ligt al vernield, bezoedeld voor hunne oogen, 
En 't wraakvuur droogt den traan van 't mededoogen. 




50.


Reeds wandelen in 't kamp van oor tot oor 
Verhalen van de jammerlijkste ellende. 
De Veldheer wenkt, en Aliprand treedt voor, 
De aanvoerder van de wakkre stroopersbende, 
Een man, dien elk, heel 't Christenleger door, 
Als ongeveinsd, goed en eenvoudig kende. 
‘Hoe vondt ge, en wáár - verberg ons kwaad noch goed! - 
Deez' wapens?’ voert Buljon hem te gemoet. 




51.


- ‘Zoo verr' van hier, dat wij twee dagen gingen, 
O Veldheer!’ dus neemt Aliprand het woord: 
‘Aan Gazaas grens, omringd van heuvelklingen, 
Links van den weg, bestaat een eenzaam oord: 
Daar murmelt, door de struiken die 't omringen, 
In 't donker dal een kabblend beekjen voort; 
Daar schiep natuur een hinderlaag van struiken, 
Waar gij den blik eens arends zoudt ontduiken. 





{==216==} {>>pagina-aanduiding<<}

52.


Hier vorschten wij, of aan den klaren plasch 
Ook eenig rund zijn dorst was komen laven. 
Een bloedig spoor vertoont zich in het gras.... 
Daar ligt een lijk, verworpen, onbegraven! 
Eens krijgsmans lijk! Naauw zien wij 't borstkuras, 
Of ieder noemt met schrik den naam des Braven. 
'k Treê nader om 't gelaat te zien - maar 't hoofd 
Is gruwzaam aan 't verminkte lijf ontroofd. 




53.


De rechterhand faalde ook, en bloed bevlekte 
De borst, den rug, afschuwelijk gekwetst. 
Ginds lag de helm: de stalen aadlaar strekte 
Daar als van ouds de wieken over 't nest. 
'k Zag rond tot ik - een akkerman ontdekte, 
Die eerst op ons verbaasde blikken vest, 
Maar plotsling, als gedragen door de winden, 
Zich wendt, om in de vlucht zijn heil te vinden. 




54.


Gevolgd, gevat, deelt hij deez' jammermaar 
Ons eindlijk meê, niet zonder vreeze en beven: 
“Den andren dag had hij een krijgrenschaar 
Zien rennen uit het dichtst der eikendreven; 
Één hunner hield aan 't roodbebloede hair 
Een afgehouwen hoofd omhoog geheven; 
't Was' - duidlijk had onze akkerman 't ontwaard - 
Eens jonglings hoofd, blondlokkig, ongebaard. 




55.


Dat hoofd werd in een purpren doek gebonden, 
Gehangen aan des ruiters zadelknop. 
Zooveel gestalte en wapendosch verkondden, 
Was 't Christenvolk....” - Wij beurden 't lichaam op, 
En kleedden 't uit. Het was bedekt met wonden. 
't Vermoeden reeds voerde onze smart ten top. 
Den wapendosch behield ik bij mij-zelven; 
Door de anderen liet ik een doodskuil delven. 





{==217==} {>>pagina-aanduiding<<}

56.


Maar Reinouts lijk dient met meer majesteit 
En glorie naar een eedler graf gedragen!’ - 
Dus Aliprand, die nu met zekerheid 
Niets verders weet, en eervol wordt ontslagen. 
Buljon ontroert, maar twijfelt nog aan 't feit, 
En wacht zich wel van een voorbarig klagen. 
Aangaande 't lijk, den moorder en den moord 
Wenscht hij iets meer dan 't ongewisse woord. 




57.


De nacht terwijl bedekt de onmeetbre verten 
Des hemels met heur glinstrend vleuglenpaar. 
De sluimring, troost der zielen, zalf der smarten, 
Vlijt zorgloos de vermoeiden bij elkaâr. 
Gij enkel, Argillan! in 't diepst des harten 
Getroffen, gaat van groote dingen zwaâr; 
Stormachtig voelt ge uw sombren geest bewogen, 
En immer vliedt de donzen slaap uwe oogen! 




58.


Hij, ras van woord en daad, een stier gelijk 
In grimmigheid, aan Trontoos zoom geboren, 
Werd van der jeugd, in deze jammerwijk 
Van burgertwist, gevoed met haat en toren. 
In ballingschap gezonden, heeft hij 't Rijk 
Geplonderd en van vuur en bloed doen gloren, 
Tot hij ten krijg naar Azië overkwam, 
En lauwren plukte van een eedler stam. 




59.


De morgen vindt in 't eind zijn oog geloken, 
Maar 't is of hem 't genót der rust ontvliedt: 
Hij ligt daar in een zwijmel weggedoken, 
Dof als de slaap in 't somber doodsgebied. 
Hij voelt zijn ziel beroerd, zijn kracht gebroken, 
En sluimrend zelfs vindt hij den vrede niet. 
Alekto spookt zijn sombre tent in 't ronde, 
En grijnst in duizend vormen voor zijn sponde. 





{==218==} {>>pagina-aanduiding<<}

60.


Daar toont zij 't beeld eens lichaams, zonder kop 
Of rechterhand. Maar bij de blonde lokken 
Heft de andre hand het aaklig doodshoofd op, 
Bebloed en met een loodkleur overtrokken. 
Het ademt, ja - hoe stijgt de schrik ten top! - 
Het spreekt, maar zwaar en onder reutlend nokken: 
‘Vlucht, Argillan! reeds straalt de morgenzon! 
‘Ontvlucht het kamp en d' eerlozen Buljon! 




61.


‘Wie veiligt u, o mijn getrouwe vrinden! 
‘In 't moordhol, welks gebieder mij versloeg? 
‘Die booswicht, wien de furiën verblinden, 
‘Wiens jaloezij niets boven zich verdroeg, 
‘Wil u als mij meêdogenloos verslinden! 
‘Maar zoekt gij roem, en hebt gij moeds genoeg, 
‘O vlucht dan niet, maar tap uit hart en aders, 
‘Mijn schim ten zoen, den bloedstroom des verraders! 




62.


‘Ik-zelf, ik blijf beschermende aan uw zij', 
‘En zal mijn kracht aan al uw wapens huwen! 
Zóó spreekt het spook, en weet de razernij 
Den zoon van 't Zuid naar 't kokend brein te stuwen. 
Wild springt hij op, gelijk een Helharpij, 
Met blikken die venijn en vlammen spuwen. 
Hij wapent zich, en met gezweepte schreên 
Voortijlende, roept hij zijn volk bij één. 




63.


Waar Reinouts dosch ten toon gesteld is, scharen 
De strijders rond den Landgenoot. Hij spreekt, 
Daar ieder woord, diep in hun ziel gevaren, 
Hunne ergernis verhoogt, hun woede ontsteekt: 
- ‘Zal dan een drom tyrannen en barbaren, 
Die wetten schendt en heilige eeden breekt. 
Nooit zad van bloed en goud, ons onderdrukken, 
Ons breidlen, ons in 't slavenjok doen bukken? 





{==219==} {>>pagina-aanduiding<<}

64.


De smaad en hoon, nu zeven jaar geleên, 
De schande van de ons aangeklonken banden 
Is groot genoeg om eeuwen achteréén 
Italiën en Rome in wraak te ontbranden. 
Ik zwijg er van, hoe, tegen recht en reên, 
Ciliciën aan 's overwinnaars handen 
Ontfutseld werd, toen tegen wil en dank 
Eens Tankreds buit ter prooi viel aan den Frank! 




65.


Ik zwijg er van, hoe, als de nood der tijden 
Sterke armen eischte en onverkoelbren moed, 
Steeds de onzen zich aan duizend dooden wijdden, 
Voortbliksemend door staal en fakkelgloed. 
Maar wordt aan 't eind van 't zegevierend strijden 
De lauweroogst gedeeld, de buit begroet, 
Niet de onzen - neen! - maar al de hunnen gaâren 
Triomf, roem, goud, en have, en lauwerblaâren! 




66.


Eens mocht met recht de gramschap ons gelaat 
Doen vlammen bij zulke ongerechtigheden: 
Maar nu, wat zijn ze? Eene enkle gruweldaad 
Verdonkert al de grieven van 't verleden! 
Ach, Reinout is gevallen door verraad! 
Zij hebben 't recht van God en Mensch vertreden! 
En spaart hen 't vuur des Hemels? Heeft de kuil 
Der Hel ze niet verzwolgen in den muil? .... 




67.


Zij hebben Reinout omgebracht, die slaven! 
Hij, Schild der Kerk, ligt ongewroken neêr? 
Ja, onbetreurd, verscheurd en onbegraven, 
Gegeeseld door een grimmig stormenheir, 
Geschonnen door de klaauw van wolf en raven! 
De moordenaar - gij kent hem al te zeer: 
Gij weet hoe de eer, waar Romens kroost van schittert 
Dien Boudewijn, dien Godefried verbittert! 





{==220==} {>>pagina-aanduiding<<}

68.


Maar waartoe meer? Ik zweere 't bij 't Gericht 
Diens Hemels, die geen schuldige zal sparen: 
'k Heb Tankreds schim bij 't eerste morgenlicht 
Bebloed en bleek rondom mijn koets zien waren. 
O vreeslijk, o beschreienswaard gezicht! 
O voorspook van de gruwlen, die zich gaâren 
Op Godfrieds hoofd! ... Neen, 't was geen droombedrog: 
Ik zag hem - en wáár 'k stare, 'k zie hem nóg! 




69.


Wat nu te doen? Spreek, zullen steeds die handen, 
Nog druipend van zoo wreed vergoten bloed, 
Ons slaan? Of wilt ge ontvluchten naar de stranden 
Van gindsche' Eufraat, wiens kabbelende vloed 
Een vreedzaam volk in groene lustwaranden 
En duizend steên en stedekens begroet, 
Die, bevend voor ons zwaard, vrijwillig bukken, 
En wier gebied geen Frank ons zal ontrukken? .... 




70.


Zoo gaan wij dan, en blijve de ondergang 
Des dierbren vriends voor eeuwig ongewroken! 
Maar kan de moed, die, lacy! al te lang 
In d'asch verkleumde, uw borst nog eens doen koken, 
Dan zou de dood van die verpeste slang, 
Die Latium den hartaâr heeft doorstoken, 
Al 't wangebroed dat opzwelt van venijn, 
Weldra tot een ontzettend voorbeeld zijn! 




71.


Ja, dúrfde uw moed wat hij vermág, nog heden 
Zaagt gij dat hart, dat zwanger gaat van moord, 
Dat broeinest van ontmenschte gruwzaamheden, 
Op d' eigen plek in eigen bloed versmoord! ....’ 
Zóó spreekt hij; en zijn opgewonden reden 
Sleept de andren als een dolle maalstroom voort. 
‘Te wapen!’ brult hij, en de bloem der knapen 
Raast woedend na: ‘Te wapen! Op! Te wapen!’ 





{==221==} {>>pagina-aanduiding<<}

72.


Alekto zwaait de walmende ongeltoorts, 
En schudt venijn en vuur in ziel en zinnen. 
De haat, de wraak, de razernij des moords, 
Bestormen de Latijnen, en verwinnen, 
En sluipen straks, gelijk een helsche koorts, 
Hun tenten uit, en die der Zwitzers binnen, 
Die op hun beurt heel 't Britsche Legioen 
't Aansteeklijk gif in de aadren branden doen. 




73.


Niet maar 't verlies, dat allen heeft getroffen, 
Geeft aan het hart der vreemden zulk een schok: 
De nieuwe brand vindt lichtontvlambre stoffen 
Van lang verjaarde' en opgehoopten wrok, 
Die nu gelijk een donderwolk ontploffen; 
Men scheldt verwoed het Frankiesch slavenjok, 
En viert in 't eind een onbedwingbren toren, 
Die dreigend zijn vervloekingen doet hooren. 




74.


Zoo murmelt ook in zijn metalen vaas 
Het water, door te felle vlam aan 't gloeien: 
Het sist, het dampt, het heft in woest geraas 
Zijn bobbels op, die schuimende overvloeien. - 
Wat baat een wijzer minderheid? Helaas, 
Haar breidel kan 't verdwaasd gemeen niet boeien. 
De machtigsten ontbreken: Tankred faalt; 
Wie roept Kamil? wie weet waar Willem dwaalt? 




75.


't Volk rot te hoop met vliegende oproervanen. 
Trompetgegil, dat door de wolken snijdt, 
Krijgsdeunen, schor en valsch gelijk orkanen, 
En zwaardgeklak, vermenglen wijd en zijd. 
Herauten snellen spoorslags aan, en manen 
Den Veldheer tot een onverwijlden strijd; 
En Boudewijn, geharnast tot de tanden, 
Tart d' eerste, die den Meester aan durft randen. 





{==222==} {>>pagina-aanduiding<<}

76.


Deez' hoort de klachte, en heft den blik omhoog, 
En roept tot God, van ouds zijn hulp en hoede: 
‘O Gij, die weet, wat afkeer mij bewoog 
Voor burgerbloed, Alheilige en Algoede! 
Scheur Gij dat volk den sluier weg van 't oog! 
Beteugel toch de teugelloze woede! 
Gij, die mijn onschuld kent, breng haar aan 't licht, 
En strale zij den blindsten in 't gezicht!’ - 




77.


Hij spreekt, daar stroomt, ten hemel uitgevloten, 
Een wondre gloed hem hart en aadren door. 
Moed, hoop en kracht voelt hij zich ingegoten; 
Zijn blik vliegt rond met heldren zonnegloor. 
Zoo komt hij, aan de spits der strijdgenooten, 
Kloekmoedig den gewaanden wreker voor. 
Hij aarzelt niet, al grimmen allerwegen 
Hem wapenen en dreigende oogen tegen. 




78.


Zijn harnas en een schittrend kleed omringt 
De heldenleest. De heerlijkheid des Heeren 
Bloost zijn gelaat. Geen helm, geen zwaard rinkinkt: 
Hij wil zich niet met áárdsch geweld verweeren. 
De gouden staf, die in zijn rechte blinkt, 
Is 't wapen, dat dit onweêr zal bezweeren. 
Zoo toont hij zich, zoo spreekt hij, en zijn stem 
Weêrklinkt bijna met goddelijke klem: 




79.


Wat oproer, wat allarm vermenigvuldigt 
Zijn kreeten hier? Wie blaast die wanorde aan? 
Wordt op die wijze uw Legerhoofd gehuldigd? 
Verdiende ik dat? Wat heb ik u misdaan? 
Wie is 't, die Godfried van verraad beschuldigt? 
Wie ondersteunt zoo lasterziek een waan? 
Gij wacht misschien, ik zal uw hart verteedren? 
Tot pleiten en tot smeeken mij verneedren? 





{==223==} {>>pagina-aanduiding<<}

80.


Dat nimmer meer! Geen Ridder zonder blaam 
Wil door 't heelal zich honende aan doen blaffen! 
Deez' heerschersstaf, mijn ongerepte faam, 
De waarheid-zelf, zal Godfried recht verschaffen. 
Groot van genade is mijns Verlossers naam, 
Dies wil ik ál de schuldigen niet straffen: 
Om uw verdienste in menig eedler strijd, 
Om Reinouts wil, scheld ik uw dwaling kwijt! 




81.


Slechts Argillan moge aller schuld betalen! 
Hij, die een wuft vermoeden heeft geloofd, 
Zijn lasterkreet door de andren deed herhalen, 
En 't vuur ontstak, dat slechts in bloed verdooft!’.... 
Zoo spreekt hij, en een gloed van bliksemstralen 
Omschittert als een koningskroon zijn hoofd; 
En Argillan, ontroerd, van schrik bewogen, 
- Is 't mooglijk! - deinst voor d' opslag van twee oogen. 




82.


En heel dit volk, nog straks een kokend meir, 
Een gruwelbent, door razernij bevangen, 
Door furiën, met fakkel, zwaard en speer 
Vooruitgezweept bij huilende oproerzangen, 
Hoort zwijgend toe, en buigt het hoofd ter neêr, 
Met purpren schaamte en doodsangst op de wangen, 
Als Argillan, hun vriendenkring ontvoerd, 
Ontwapend en in boeien wordt gesnoerd. 




83.


Aldus de leeuw, die met gesparde kaken 
De manen schudt, de donders overstemt, 
Maar plotseling den meester ziet genaken, 
Wiens heldengeest zijn wildheid heeft getemd: 
Hij beeft; hij rilt, eer hij een zweep hoort kraken; 
Hij duldt het juk, dat om zijn schoften klemt, 
En golvend hair, noch muil, noch klaauwen, geven, 
Hoe sterk dan ook, hem moed tot wederstreven. 





{==224==} {>>pagina-aanduiding<<}

84.


Toen, zegt men, stond voor aller duizlend oog 
Een Cherubijn, gepantserd, fier van trekken, 
En zwaargefronsd van wenkbraauw, die zich boog 
Om Godfried met zijn hemelsch schild te dekken, 
En in zijn hand een vlammend zwaard bewoog, 
Nog overspat van versche purpervlekken: 
Het bloed misschien van volkren, lang gespaard, 
Maar eindlijk door Gods wraak verdelgd van de aard. 




85.


't Rumoer verstomt: elk legt de wapens neder, 
En menig, met de wapens, ook den waan. 
Buljon keert mijmrend in zijn krijgstent weder, 
Waar nieuwe plans door zijn gedachten gaan. 
Want eer Auroor op blanke duivenveder 
Drie-, viermaal rees, rukke al zijn heirmacht aan 
Op Sions muur! .... Nu snelt hij voort, om 't bouwen 
Van krijgsgevaarte en stormrammei te schouwen. 






{==225==} {>>pagina-aanduiding<<}

Negende zang.


{==226==} {>>pagina-aanduiding<<}

Korte inhoud.

Solyman, door helschen invloed gedreven, valt de Christenen aan bij nacht. God zendt den Aartsengel Michaël uit den hemel neder, om Zijn volk te beschermen. Terngkeer der Ridders, die Armide waren gevolgd. Onverwachte nederlaag en vlucht der Ongeloovigen.



{==227==} {>>pagina-aanduiding<<}

Negende zang.

1.


De Helharpij ziet haar ontwerpen falen, 
Den toorn gestild, de oproerigheid gestuit. 
Onwrikbaar zijn des Noodlots gouden schalen, 
Onwankelbaar is 't Eeuwig Raadsbesluit. 
Zij wijkt - haar vlucht bezwalkt de zonnestralen, 
En waar heur schaduw valt, verdort het kruid. 
Om nieuwe wrok en jammer te bewerken, 
Rept ze onvermoeid de vale vleêrmuisvlerken. 



2.


Zij weet te wel, hoe Bertholds fiere zoon, 
En Tankred, en die 't roemrijkst wapen dragen, 
Het Christenkamp in 't heimlijk zijn ontvloôn, 
Met list gelokt in helsche hinderlagen. 
‘Waartoe gemard?’ zoo grijnst ze, op wilden toon: 
‘Laat Solyman in 't eind den aanval wagen! 
De zege is ons - o vreugde! - 't Frankiesch heir 
Ligt, half verstrooid, in zwijmlende onmacht neêr! ....’ 




3.


Fluks doet de wraak haar naar de benden snellen, 
Die luisteren naar 't Koninklijk gebod 
Van Solyman, den stoutste der Rebellen, 
Wier hovaardij durft worstlen tegen God. 
Geen machtige is met hem gelijk te stellen, 
Geen Titan zelfs, met heel zijn reuzenrot. 
Het Turksch gebied was eens zijn staf beschoren. 
Nicéa tot zijn Hofstad uitverkoren. 





{==228==} {>>pagina-aanduiding<<}

4.


Toen liep zijn rijk tot aan het Grieksche strand, 
Van Sangars stroom tot d' oever der Méanders. 
't Sloot Myzië in, heel 't Frygiesch, Lydiesch Land, 
Met Pontus en Bithyniën. 't Werd anders, 
Toen Muzulman en Heiden in de hand 
Der Christenen de vreemde zegestanders 
Zag wapperen, en Solyman twéémaal 
Den schedel boog voor 't Godgeheiligd staal! 




5.


't Was vruchteloos den storm der ongenuchten 
Bezworen! Als gedwongen banneling, 
Besloot hij naar Egyptens Vorst te vluchten, 
Die hoffelijk en plechtig hem ontfing, 
Verheugd, dat nu het lemmer des geduchten 
Zou vlammen in zijn eigen heldenkring, 
Waarmeê hij straks krijgshaftig op zou dagen, 
Om 't Frankenrot van 't Oosten weg te vagen. 




6.


Maar eer hij nog met luid trompetgeschal 
Den Christenen den oorlog durft verklaren, 
Begeert hij, dat zijn gast beproeven zal 
Krijgsknechten in Arabiën te gaâren. 
Terwijl dan nu zijn Mooren overal 
Strijdlustig naast zijn Syriërs zich scharen, 
Voert Solyman reeds de Arabieren aan: 
Wat rooversvolk zou 't blinkend goud weêrstaan? 




7.


Aan 't spitse van die stroopers uitgetogen, 
Maakt hij rondsom Judea tot een graf: 
Vermetel op 't gelukken van zijn pogen, 
Snijdt hij den Frank den weg naar 't Zeestrand af; 
En altijd met die nederlaag voor oogen, 
Door hem betaald met kroon en koningsstaf, 
Broedt hij gestaâg op grooter gruweldaden, 
Maar weet niet wat te kiezen, wat te raden! 





{==229==} {>>pagina-aanduiding<<}

8.


Tot hem nu komt Alekto. Hij gelooft 
Een oud soldaat, een zestiger te groeten: 
Heur aanschijn is van rimpelen gekloofd; 
De borstels van heur knevelbaard ontmoeten 
De gladde kin; een doek omplooit haar 't hoofd; 
De kaftan valt ter neder tot haar voeten; 
't Zwaard dekt haar heup; heur pijlenkoker ruischt 
Bij elken tred; de boog trilt in haar vuist. 




9.


- ‘Wij,’ roept zij uit, ‘wij zwerven door de dorens 
Van 't naakte veld, waar buit noch roem meer wacht. 
Buljon terwijl ramt met metalen horens 
De Vesting krank, die van zijn legermacht 
Omcingeld is. Reeds waggelen de torens, 
Reeds wankelen de poorten voor zijn kracht! 
Straks hooren wij de zegekreten schaatren, 
De muren vallen, en de vlammen klaatren! 




10.


Zijn runderen en lammren, die gij worgt, 
En hutten, die gij sloopt, uw krijgstropheën? 
Is dát, voor uw verloren kroon gezorgd? 
Dát, wraak gezocht voor de aangedane weën? 
Op! Plant dat staal, dat gij te lang verborgt, 
In 's Dwinglands hart! .... Wat dubt gij nog? Wij tweën 
Zijn heel een heir! Volg me, eer 't gestarnt' verschiet - 
Herkent ge Arasp, uw ouden raadsman, niet? 




11.


Buljon veracht de krachtloze Arabieren; 
Hij vreest ons niet, hij tast niet naar zijn zwaard: 
Een volk, gewoon te stelen, te pilgieren, 
Te vluchten, schijnt zijn waakzaamheid niet waard! 
Maar heerlijk zal uw woede zegevieren: 
Heel 't slapend kamp ligt weêrloos over de aard! ....’ 
Zoo spreekt ze en blaast haar vlammen, die verslinden, 
Zijn boezem in, en mengt ze met de winden. 





{==230==} {>>pagina-aanduiding<<}

12.


De krijgsman heft vergramd de vuist omhoog, 
En brult: ‘O gij, hoe maakt gij 't hart verbolgen! 
Al staat gij hier als stervling voor mijn oog, 
Gij zijt er geen - maar, Furie! 'k zal u volgen! 
Straks steigeren de doôn naar 's hemels boog! 
Straks wordt de grond in stroomen bloeds verzwolgen! 
Een hel kookt in mijn aadren - wees mijn gids 
In 't donker! maak mijn zwaard een bliksemflits! ...’ 




13.


Hij roept zijn schaar. De lafaards worden dappren, 
Zoo weet zijn taal de koelste borst te ontgloên. 
De paarden rieken strijd - hun manen wappren, 
Hun hoeven trapplen vast om weg te spoên. 
Alekto doet het groote vendel klappren, 
En blaast verwoed de raatlende klaroen: 
Daar rukken ze als gevleugeld door de dalen; 
De Faam-zelfs kan hun vlucht niet achterhalen. 




14.


Alekto volgt een wijl 't onstuimig bent; 
Maar.... schijnt weldra ten krijgsheraut herboren; 
En tegen 't uur, als aan de hemeltent 
Het tweelicht heerscht, en de eerste starren gloren, 
Verschijnt zij in Jeruzalem, en wendt 
Door 't morrend volk zich tot des konings ooren, 
Verhaalt de komst van 't grimmig krijgrental, 
Den tijd, en 't sein, waarop het wachten zal. 




15.


Het zwerk betrekt: afgrijsbre nevels graauwen, 
Alom met rosse dampen ondermengd: 
De grond, waar nu geen hemeldruppels daauwen, 
Is met een laauw en bloedig nat besprengd. 
De lucht is vol gedrochten, die de klaauwen 
Doen bliksemen; een rei van geesten zwenkt 
Rouwklagende om - heel de Orkus schijnt geplonderd. 
Al 't schrikgebroed uit d' Afgrond opgedonderd! 





{==231==} {>>pagina-aanduiding<<}

16.


Door zulk een weêr trekt nu in aller ijl 
Vorst Solyman de Christen tenten tegen; 
En als de nacht aan 't luchtgewelf terwijl 
De grooter helft voleind had van haar wegen, 
Gebiedt hij halt, nog minder dan een mijl 
Van 's vijands kamp. Fluks wordt er afgestegen, 
Gerust, gespijsd, geluisterd naar het woord, 
Waarmeê hij 't volk dus tot den aanval spoort: 




17.


- ‘Daar ligt een kamp, verrijkt uit honderd landen, 
Dat grooten roem bij kleiner krachten vond, 
En, als een zee met gulzige ingewanden, 
De schatten van heel Aziën verslond! 
Dat alles geeft nu 't Noodlot in uw handen, 
Schier zonder slag of stoot, in éénen stond! 
Die wapens, die van goud en purper gloren, 
Beschermen 't niet, maar zullen ú behooren! 




18.


Ook is die drom de zelfde schaar niet meer, 
Die Perzië en Nicéa heeft veroverd: 
Zij viel ter helft, op slag- bij slagveld, neêr, 
Waar 't struikgewas reeds haar gebeente omlovert! 
En leefde ze ook - wat vreeslijks heeft een heir, 
Dus weêrloos in een diepe rust getooverd? 
De man die slaapt, geeft aan 't verderf zich bloot: 
De Sluimring is de broeder van den Dood! 




19.


Marsch! Voorwaards marsch! Ik zal den heirweg banen: 
Hij loopt door bloed en bekkeneelen heen! 
Leer van mijn zwaard, de woede van de orkanen 
Te huwen aan de wreedheid der hyëen! 
De roem van 't Kruis zal nu voor eeuwig tanen! 
Nu wordt gij groot, en 't Oosten vrij gestreên! ....’ 
Zóó weet zijn taal hun krijgsvuur op te wekken, 
Waarna ze op nieuw in stilte voorwaards trekken. 





{==232==} {>>pagina-aanduiding<<}

20.


Maar ziet! op eens, daar gloort een weiflend licht: 
Een voorpost wordt gezien bij de aarden wallen. 
Neen, Solyman! hoe sluw gij d' aanval richt, 
Gij zult den leeuw niet slapende overvallen! 
De schildwacht heeft de heirbende in 't gezicht, 
En wijkt en doet den luide' allarmkreet schallen: 
De voorhoede is ontwaakt - en wijd en zijd 
Bereidt men zich, zoo goed men kan, ten strijd! 




21.


De Arabiërs, ontdekt, slaan hun cymbalen, 
En daavrend dreunt de kopren klank door 't kamp. 
In 't schreeuwen, dat de hemelen herhalen, 
Vermengt zich paardgebriesch en hoefgestamp. 
't Gebergte loeit, ook loeien alle dalen, 
Heel de afgrond loeit, en ziet! een rosse damp, 
Een fakkelvlam! Dat is Alektoos teeken 
Voor Aladijn, om ijlings op te breken! 




22.


De Sultan stort, aan 't voorhoofd van zijn stoet, 
Zich op die schaar, nog naauwlijks onder 't wapen. 
Geen wervelwind ontworstelt zoo verwoed 
De kloven, die in 't hart der rotsen gapen; 
De vuurstraal, die paleizen vallen doet, 
De dwarrelzee, die steden weg kan rapen, 
De aardbeving, die des waerelds assen kraakt, 
Zijn nietig bij de woede die hem blaakt. 




23.


Hij doet geen slag, of heeft zijn doel getroffen: 
Hij treft geen doel, waaruit geen bloedstroom vliet: 
Hij plengt geen bloed, of de oogen ziet! verdoffen, 
De ziel ontsnapt.... Maar wie gelooft mijn Lied? 
Geen vijftig zwaarden doen hem nederploffen: 
Hij veinst of voelt de felle houwen niet, 
Al doen ze ook zijn metalen krijgshelm klinglen 
Gelijk een klok, terwijl de vonken kringlen. 





{==233==} {>>pagina-aanduiding<<}

24.


Hij heeft alléén de voorhoede aangetast 
En - weggevaagd! Daar vliegen de Arabieren 
Vooruit, gelijk een meir dat kookt en wast, 
Opzwellend door veel duizende rivieren. 
De Frank wordt door die stortzee overplascht; 
En vliedenden en overwinnaars gieren 
In bont gedrang de palissaden door, 
En moord en schrik brult één wanluidend koor! 




25.


Des Sultans helm vertoont een draak: hij kronkelt 
Den spitschen staart, en spert den wijden muil, 
En rekt de klaauw, en klapperwiekt, en vonkelt 
Met loenschen blik: - zijn tong, van zwadder vuil, 
Flitst uit de keel, waarin de woede ronkelt 
En reutelt met een halfgesmoord gehuil; 
En klimt de strijd, dan schijnt hij gants te blaken, 
En zwavelsmook en vlammen uit te braken. 




26.


De Sultan schijnt in dien ontzetbren glans 
Ontzettender voor wie hem aan durft staren, 
Dan 't onweêr voor den zeeman, als de trans 
Zijn bliksems spuwt in de opgeruide baren. 
De één zoekt de vlucht, die grijpt naar zwaard of lans; 
Den meesten is de schrik in 't hart gevaren: 
En 't donker, dat zich over 't bloedbad strekt, 
Verdubbelt de verwoesting, die zij dekt. 




27.


Maar onder hen, die wanklen noch bezwijken, 
Is ook Latijn, de Held van 't Tiberstrand! 
De grijsheid heeft zijn krachten niet doen wijken: 
't Zwaard klemt nog vast in de onvermoeide hand. 
Vijf zoons, die hem naar lijf en ziel gelijken, 
Staan immer aan zijn rechte- en slinke kant: 
Vijf knapen, die zich de onvolwassen leden 
En blond gelaat te vroeg in 't ijzer kleeden! 





{==234==} {>>pagina-aanduiding<<}

28.


Zij scherpten zwaard en gramschap tot den strijd, 
Door 't voorbeeld van hun vader aangedreven. 
- ‘Op!’ sprak hij, ‘waar die sabel om zich bijt, 
Die lafaarts doodt, ons eerlijk zwaard geheven! 
Die Heidenfielt, die bekkeneelen splijt, 
Doet immers uw aâlouden moed niet beven? 
Gij weet, mijn zoons! het schoonste lauwerblad 
Is met ons zweet gedoopt, met bloed bespat!’ 




29.


Zoo voert de leeuw de wulpen aan zijn zijde, 
Wier manendosch pas in de vlokken zit, 
Wier klaauw nog niet genageld is ten strijde, 
Wier slachttand nog niet flikkert in 't gebit; 
Dus worden zij, die hij tot makkers wijdde, 
Vroegtijdig door zijn stem ten strijd' verhit, 
En vreeslijk voor den jager, die hun krochten 
Komt storen, schrik der mindre boschgedrochten. 




30.


Het vijftal volgt den vader op den voet, 
Waar Solyman zijn doodend zwaard doet glansen. 
Één oogenblik, één wil, één heldenmoed, 
Richt op zijn borst zes vreesselijke lansen. 
Maar de oudste zoon, van al te wilden gloed 
Geblaakt, verwerpt zijn speer, en proeft de kansen 
Van zijn rapier, waarmeê hij 't reuzig paard 
Des Sultans in de naakte lenden vaart. 




31.


Maar als een rots, die alle stormenheiren, 
De gramme zee, die aan heur voeten ziedt, 
De donders en de orkanen blijft braveeren, 
En 't weêrlicht sart, dat uit de wolken schiet: 
Zóó staat de onwrikbre Sultan, die de speeren 
En zwaarden een metalen voorhoofd biedt, 
En d' armen knaap, te onstuimig aangevlogen, 
't Gelaat klooft tusschen mond en wenkbraauwboogen. 





{==235==} {>>pagina-aanduiding<<}

32.


Daar hoort Armant zijns broeders klacht: ‘Ik sterf!’ 
En steunt met d' arm den jongling, die vast duizelt. 
Vergeefsche en dwaze deernis, die 't verderf 
Hem deelen doet, dat om zijn slapen suizelt! 
De Heiden treft, met krachten zevenwerf 
Verdubbeld, d' arm, dien hij als glas vergruizelt. 
Daar valt, daar sterft het dierbaar broederpaar! 
Het mengelt bloed en doodsnik in elkaâr. 




33.


Wel heeft Sabijn de lans omhoog geheven, 
Maar woedend klieft de Sultan die van één: 
De jongling is ten zadel uitgedreven, 
En stuiptrekt, door den paardenhoef vertreên. 
De ziel ontvlucht met bitter tegenstreven 
De teedre borst, en scheidt in klaaggeween 
Van 't lieve licht, de vriendelijke dalen, 
De blaauwe lucht en 's levens lentestralen. 




34.


Nog staan Piko en Laurens, 't eigen vuur 
In de oogen; ja, in leest en trekken beiden 
Zóó zeer gelijk - geboornen te ééner uur! - 
Om zelfs het oog der moeder te misleiden! 
Maar maaktet gij geen onderscheid, Natuur! 
De vijand zal hen gruwzaam onderscheiden: 
D'een jaagt hij 't zwaard door 't krakend voorhoofd heen, 
Den tweede klooft hij ribbe en borst van één! 




35.


De Vader - ach, geen vader meer! - zoo even 
Omringd van kroost, nu plotsling kinderloos, 
Aanschouwt zijn einde in 't eind der dierbre zeven, 
En ziet zijn stam een wisse prooi des doods! 
Wat heldenkracht moet in zijn boezem leven, 
Na 't vlijmen zelfs des doodelijken stoots, 
Dat hij nog aâmt en strijdt! Heeft hij de blikken 
Van 't kroost gezien? gehoord hun stervenssnikken? 





{==236==} {>>pagina-aanduiding<<}

36.


De donkre nacht verborg in arren moed' 
Den jammer half voor 't starrend oog des Vaders. 
Hij wist genoeg! .... En zoo zijn slagzwaard woedt, 
Hij zoekt een graf! Wat zijn hem lauwerbladers? 
Verkwistend met zijn eigen stroomend bloed, 
En gierig op elk dropje' uit 's vijands aders, 
Beslist hij niet wat meest hem troosten zal, 
't Verderf dat hij verspreidt, of - eigen val! 




37.


- ‘Is dan mijn vuist,’ brult hij zijn vijand tegen, 
‘Zóó zwak en zóó verachtlijk, o Barbaar! 
Dat zij u niet tot woede kan bewegen? 
Of beeft gij voor den grijzen worstelaar? ....’ 
Hij zwijgt, en hakt met bliksemenden degen 
Scharnieren los en malies van elkaâr, 
Grieft Solyman de heup, en juicht van woede 
Als hij zijn staal terugtrekt, rood van bloede. 




38.


Die kreet, die stoot ontsteekt de razernij 
Des Heidens: met de beide reuzenhanden 
Beurt hij 't rapier, dat zonder medelij' 
Den halsberg klooft, de zevendubble randen 
Van 't schild doorsnijdt, de ontbloote rechterzij' 
Doordringt, en vlijmt in 's grijzaards ingewanden. 
Latijn ploft neêr, en reutelt - de open wond 
Braakt bloed, en bloed springt gudsende uit zijn mond. 




39.


Gelijk een pijn der hooge steenrotswallen, 
Die lang zich hief naar 't stormend wolkgevaart', 
In 't eind geknot door 't gruwzaam bliksemknallen, 
't Geboomte in 't rond meêslingert in zijn vaart: 
Zóó valt de Held, en sleept nog onder 't vallen 
Geheel een drom belagers meê ter aard'. 
Zoo zet zijn eind nog de eerkroon op zijn leven, 
Dat levens maaide en snevend nog doet sneven! 





{==237==} {>>pagina-aanduiding<<}

40.


De Sultan lescht den gloed, die hem verhit, 
Aan stroomen bloeds. Maar ook zijn benden boeten 
Hun moordlust, die de Christnen lid voor lid 
Aan flarden scheurt, waar zij heur tand ontmoeten! 
Draguut! uw vuist doodt Henry, d' eedlen Brit, 
En Holofern, den Beier, aan uw voeten! 
Gilbert en Flips, het tweetal van den Rhijn, 
Valt voor Arad, den dollen Beduijn. 




41.


Ernest wordt door Albazars knots verslagen, 
Fiere Engerrand geeft meê den jongsten snik.... 
Maar hoe van al die Eedlen te gewagen? 
Hoe van al 't volk, vermoord in d' eersten schrik? 
Pas hoort Buljon het krijtend jammerklagen, 
Of hij ontwaakt, en, in één oogenblik 
Gewapend, roept den bloesem van zijn scharen, 
En gaat hun vóór in 't barnen der gevaren. 




42.


Op 't helsch rumoer, 't ontzettend moordgeroep, 
De plasschen bloeds, die om zijn enkels stroomen, 
Vermoedt hij wel, dat de Arabierentroep 
Verraderlijk het kamp heeft ingenomen. 
Vaak had men reeds een ruwen rooversgroep 
Van verre ontwaard; maar wie had durven droomen, 
Dat dieventuig, lafhartig in zijn woên, 
Een inval ooit in 't Heldenkamp zou doen? 




43.


Naauw is Buljon op 't strijdtooneel verschenen, 
Daar loeit op eens, maar van een andren kant, 
Een krijgsgehuil door lucht en wolken henen, 
Gelijk een zee, die op de klippen brandt. 
Dat is Klorinde, aan 't hoofd der Saraceenen, 
Gelijfstaffierd door d' ongetemde' Argant! 
De Veldheer toeft ook geen sekonde langer, 
Maar spreekt tot Welf, zijn eedlen plaatsvervanger: 





{==238==} {>>pagina-aanduiding<<}

44.


- ‘Hoor! hoor! een nieuw, een vreeslijk krijgsgerucht, 
‘Dat van den kant der heuvlen schijnt te komen, 
‘Nabij de stad! IJl met gewiekte vlucht 
‘Om met geweld dien aanval in te toomen! 
‘Toon al uw moed! hij is van ouds geducht. 
‘En worde een deel der mijnen meêgenomen! 
‘Het ander deel zal mij ter zijde staan, 
‘Om ook van hier den vijand weg te slaan! 




45.


't Besluit staat vast; de beide Helden wenden 
Zich elk zijns weegs: Welf waar 't geheuvelt' glooit, 
Buljon naar 't oord der grenzeloze ellenden, 
Die de Arabier ontembaar rond zich strooit. 
Maar onder 't gaan ontmoet hij kleine benden, 
Zoodat zijn schare al meerder kracht ontplooit; - 
Aldus versterkt naakt hij de palissaden, 
Waar Turken door den christen bloedstroom waden. 




46.


Zoo kan de Po, waar hij, een vliet gelijk, 
Den berg ontvloeit, zijn bedding naauwlijks vullen: 
Maar hij wast aan, zwelt op, verbreedt zijn rijk, 
Tot schuimend zich zijn witte golven krullen: 
Tot hij, vergramd, op veegen dam en dijk 
Zijn horens wet met oorverdoovend brullen, 
En storm loopt op d' ontrusten Oceaan, 
Als bracht hij krijg in plaats van schatting aan! 




47.


Daar, waar het volk zijn angstgekrijt doet hooren 
En siddrend vliedt, komt Godfried aangestreefd: 
‘Waar vlucht gij heen? Ging al uw moed verloren? 
Kent gij den vijand wel, voor wien gij beeft? 
Een dievenhoop, wiens lafheid nooit van voren 
Een wonde òntfangt, een enkle wonde geeft! 
Die, hieldt gij stand, alléén reeds voor de pijlen 
Van uwen blik onmachtig weg zou ijlen! ....’ 





{==239==} {>>pagina-aanduiding<<}

48.


Zoo roept hij uit, en spoort zijn snuivend paard 
Naar Solyman, die aanhoudt met vernielen; 
Dwars door den dood, die joelende ommewaart, 
Rept zijn genet de bliksemende hielen. 
Door stof en staal en bloed baant zich zijn zwaard 
Een smallen weg, waar duizend strijders krielen; 
En rechts en links slaat zijn geducht geweêr 
Ros, ruiter, wapens, wapenvoerders neêr. 




49.


Hoort onder hem die brug van dooden kraken, 
't Plaveisel, dat hij altijd stijgen doet! 
De Sultan, die den schrikbren storm ziet naken, 
Ontvlucht dien niet noch wijkt een enklen voet. 
Hij slingert, met een grijnslach op de kaken, 
't Rapier, en rent den Veldheer in 't gemoet. 
Wat worstelaars, uit 's waerelds grenzen, stoten 
Hier samen, tot elkanders val besloten! 




50.


Hier strijden om heel Aziëns gebied 
Op d' eigen plek Moed en Vermeetle Sterkte: 
Hoe schilder ik dien tweekamp in mijn Lied, 
De wondren die dat Heldenpaar bewerkte! 
'k Spreek van de helft der stoutste feiten niet, 
Omdat de nacht het strijdperk overvlerkte, 
Dat waardig was bij 't klaarste zonnelicht 
Te schittren voor heel 's waerelds aangezicht. 




51.


Het Christenvolk vindt al zijn stoutheid weder, 
Op 't schouwspel van huns Veldheers reuzenmoed. 
De Sultan kampt, uitstekende als een ceder, 
Aan 't voorhoofd van een uitgelezen stoet. 
Geloovigen en Heidens ploffen neder; 
Van wederzij' rookt, kabbelt, stroomt het bloed: 
Verwinnaars en verwonnenen doen sneuvlen 
En sneven-zelf, opééngetast tot heuvlen. 





{==240==} {>>pagina-aanduiding<<}

52.


Hebt ge ooit gezien hoe Noord en Zuid elkaâr 
Met de eigen kracht en Lucht en Zee betwisten? 
Wolk hort op wolk, en baar botst tegen baar, 
Dat van den schok al de elementen gisten! 
Zóó staan hier - linksch, de gruwzame Barbaar, 
Rechts, even sterk, - de Ridderlijke Christen; 
Terwijl alom, luid daavrend, schild op schild, 
Helm tegen helm, staal tegen ijzer trilt. 




53.


Niet minder fel is aan alle andre zijden 
De worsteling, niet minder dicht de drom. 
Nachtgeesten, die op rosse nevels rijden, 
Verdedigen 't gevloekte Heidendom: 
't Vaart, altijd weêr gestevigd, voort met strijden, 
En niemant nog keert zich ten aftocht om. 
Diep voelt Argant in hart en ingewanden 
Naast eigen vuur de toorts der Helle branden. 




54.


Ook hij verjoeg, waar hij verscheen, de wacht, 
Drong met één sprong de palissaden binnen, 
Dempte om zich heen met stervenden de gracht, 
En baant zijn schaar den weg tot overwinnen. 
Zij komt! en 't bloed verft, bij haar menschenslacht, 
De tenten rood, die wagglen op haar pinnen! 
Klorinde volgt Argant terstond: verwoed 
Dat zij de twééde plaats bekleeden moet! 




55.


Helaas! helaas! de Franken slaan aan 't vlieden.... 
Maar fiere Welf rukt met de zijnen aan, 
En dwingt het volk, den vijand spits te bieden, 
En woedend op zijn drommen in te slaan: 
Zoo vechten zij, en bloedrivieren zieden 
Van wederskant: een purpren oceaan! .... 
Als eenklaps nu de Koning in den Hemel 
Zijn oogen slaat op 't gruwzaam slaggewemel. 





{==241==} {>>pagina-aanduiding<<}

56.


Dáár, wáár Hij, goed en heilig, Zijn geboôn 
Aan allen geeft, en, Springbron aller krachten, 
Schept en herschept, ver boven de aardsche goôn, 
En nooit bereikt door blikken noch gedachten: 
Dáár zit Hij in 't Driëenig Licht ten Throon. 
Aanbiddend aan Zijn voet gebogen, wachten 
Natuur en Lot, Tijd, Ruimte, Maat, Getal, 
De wenken af des Konings van 't heelal. 




57.


Dat doet ook Zij, die, enkel Gods bevelen 
Gehoorzaam, met des waerelds rook en stof, 
- Goud, Macht en Roem! - zoo grillig schijnt te spelen, 
Ontrefbaar voor der menschen blaam en lof. 
Maar niemant kan des Heeren lichtglans deelen, 
Niet de edelste uit geheel dien Hemelhof, 
Uit heel die Rij van Zaalgen, die er beiden, 
In vreugd gelijk, in vatbaarheid verscheiden. 




58.


De harmonie van heilig snarenspel 
En jubelzang doorklonk de Hemelzalen. 
Daar riep de Heer d' Aartsengel Michaël, 
Wiens rusting blinkt van diamanten stralen, 
En sprak tot hem: ‘Aanschouwt gij 't, hoe de Hel 
Mijn Volk begrimt? Heur zwarte jammerdalen 
Beroeren zich! heur machten rukken uit 
Tot 's waerelds schrik! Die waanzin moet gestuit. 




59.


Ga! doe haar dus Mijn eeuwig machtwoord hooren: 
Geen deelgenoot des oorlogs zal zij zijn! 
Nooit zal zij 't Rijk der levenden meer storen, 
Nooit smett' zij weêr des hemels krista llijn! 
Zij keer' terug naar d' Acheron, verloren 
In de oude nacht en welverdiende pijn! 
Zij kwell' zich-zelve en de andre vloekgenooten! 
Zóó is Mijn wil, en dus heb Ik besloten.’ - 





{==242==} {>>pagina-aanduiding<<}

60.


De Aartsengel buigt in sprakeloos ontzach 
Zich aan Gods voet met oversluierde oogen, 
Ontplooit zijn vlucht, goudglanzig als de dag, 
En is alreeds gedachtensnel ontvlogen. 
Hij ijlt, en klieft met forschen vleugelslag 
De Lichtsfeer, waar de Zaalgen wonen mogen, 
Roeit d' éther door der blaauwe Onmeetlijkheid, 
Met starren als juweelen ingeleid; 




61.


Ziet Jupiter en ziet Saturnus draaien, 
Verschillend beide in werking en natuur, 
Ziet elke star, in ordlijk ommezwaaien, 
Aan englenhand geslingerd door 't azuur. 
Zoo daalt hij in den kreits, waar stormen waaien, 
Der donders en der regens voorraadschuur, 
Waar de Aarde rolt, de jongste uit 's hemels kooren, 
In eeuwgen strijd steeds stervende en herboren. 




62.


Hij komt, en vaagt met wapperende schacht 
De nevels weg die voor zijn oogen scheemlen. 
De glans van zijn gelaat verguldt den nacht 
En geeft het Stof een weêrschijn van Gods Heemlen: 
Zóó doet de zon de zevenvoude pracht 
Der Iris op de regenwolken weemlen; 
Zóó valt een star, verschietende uit haar sfeer, 
Weêrlichtende in den schoot der Moeder neêr. 




63.


Nu komt hij, waar, als zwervend nachtgeveugelt', 
Het Helgebroed den Heiden helpt en spoort. 
Hij houdt er stand, zich wiegende op 't gevleugelt', 
En drilt zijn lans, en spreekt dit donderwoord: 
- ‘Heeft nog de schrik uw woede niet beteugeld? 
Vergat gij hoe des Heeren bliksem gloort? 
Gij half verschroeid! gij, hopeloos rampspoedig 
En toch in uwe ellende nog hoogmoedig! 





{==243==} {>>pagina-aanduiding<<}

64.


De Hemel wil, dat voor het heilig Kruis 
Zich Salem buig' met ingestorte deuren. 
Hoe durft gij 't Lot bestrijden, Schrikgespuis? 
Moet dan Gods wraak u gants aan flarden scheuren? 
Vervloekten, gaat! keert naar uw sombre kluis! 
De groef des Doods, waar uws gelijken treuren! 
Voert tegen hen uw bloedige banier! 
Roept in de Hel triomfen uit, niet hier! 




65.


Dáár moge uw haat de schuldigen doen loeien, 
Hen folterend naar booze hartelust, 
Bij 't tandgeknars, het rammelen der boeien, 
En 't knagend vuur, dat nimmer wordt gebluscht! ....’ 
Hij spreekt, en treft wie zijn geduld vermoeien 
Met de englenlans, zoodat een bloedstroom gudst, 
En 't kermend heir zich haast, de blaauwe luchten 
Der starrensfeer en 't gulden licht te ontvluchten. 




66.


De Démons vliên naar 't gruwzaam Nachtgebied, 
Om daar de klauw naar de offers uit te strekken: 
Zóó talrijk zijn de klepprende eibers niet, 
Die over zee naar warmer oorden trekken; 
Noch zelfs, wanneer de herfstwind nederschiet, 
De blaâren, die den dorren grond bedekken. 
Naauw zijn ze weg, of 's hemels rouwgewaad 
Verdwijnt, en de aard' vertoont een blij gelaat. 




67.


Maar niettemin grijnst op de ontvlamde kaken 
Van wreede' Argant de wraakzucht altijd voort, 
Schoon nu geen toorts der Helle hem doet blaken, 
Geen geesselslag der Furiën hem spoort! 
Hoort, hoe zijn zwaard de maliën doet kraken, 
En vlijmend door de dichtste drommen boort! 
Het doet de hoogste en laagste kruinen bukken, 
't Klooft helden en lafhartigen aan stukken. 





{==244==} {>>pagina-aanduiding<<}

68.


Klorinde volgt, al even wild, zijn schreên, 
Van lijken en verstrooide leên omgeven. 
Een Berlinger stoot zij de borst van één, 
En treft hem in den zetel-zelv' van 't leven, 
Met zulk een kracht, dat, door de wervels heen, 
De roode vlijm ten rugge is uitgedreven. 
Een Gallus gruist haar wichtig zwaard den kop, 
Albinus rijt zij de ingewanden op. 




69.


Gernier, die haar naar 't harte heeft gestoten, 
Houwt zij vergramd de hand bij 't lichaam neêr: 
De vingeren, stuiptrekkend saamgesloten, 
Bewegen nog het rinklend zijdgeweêr. 
Zóó trillen ook de purpren slangenmooten, 
Als zocht de staart wanhopig 't lichaam weêr. 
Aldus verminkt laat zij haar prooi verbloeden, 
Om tegen Held Achilles in te woeden. 




70.


Daar zet ze hem het zwaard op hals en keel: 
Het knorsbeen scheurt, de gorgel is gespleten; 
Reeds rolt het hoofd, reeds ligt het bekkeneel 
Bebloed, bestoft, door de andren heengesmeten, 
Terwijl nog steeds - o gruwelijk tooneel! - 
De doode romp ten zadel is gezeten. 
Het wilde ros, van trens en teugel vrij, 
Springt, steigert, werpt in 't eind zijn last op zij'. 




71.


Terwijl aldus in Godfrieds legerscharen 
De geessel woedt der vurige Amazoon, 
Spreidt ook Gildippe, in 't midden der barbaren, 
Geen minder moed, geen minder kracht ten toon. 
Van de eigen kunne, en d' eigen gloed in de aâren, 
Staan beide naar de zelfde gloriekroon - 
Schoon zij elkaâr nooit groetten metden zwaarde, 
Daar haar Gods hand voor grooter vijand spaarde. 





{==245==} {>>pagina-aanduiding<<}

72.


Wel horten zij en stoten, links en rechts, 
Maar kunnen door den dichten drom niet dringen; 
Daar ziet zich in de hitte des gevechts 
Klorinde op eens door fieren Welf bespringen: 
Hij doet een houw, maar 't ijzer rimpelt slechts 
Heur ronde heup. Fluks kruissen zich de klingen - 
Die van Klorinde, een snellen meteoor 
In gloed gelijk, vliegt hem de ribben door. 




73.


Welf houwt nog eens, maar zonder haar te raken, 
Juist snelt Osmied, de Palestijner, aan, 
En vangt den slag, die beî zijn slapen kraken, 
En duizlend uit den zadel hem doet slaan. 
Intusschen rent, van heldentrouw aan 't blaken, 
Op fieren Welf een deel der zijnen aan, 
Gevolgd en weêr vervolgd door duizend andren: 
Zoo warrlen ze alle op 't slagveld door elkandren. 




74.


De blonde Aurore, in 't karmozijn gehuld, 
Begon terwijl aan 't firmament te dagen: 
Woeste Argillan, vergeten in 't tumult, 
Had met geweld zich van zijn boei ontslagen, 
En brandend om de schandvlek zijner schuld 
Door nieuwen roem voor immer weg te vagen, 
Greep hij een zwaard, het eerste wat hij vond, 
En vloog verwoed de worstelbaan in 't rond! 




75.


Zóó breekt een ros, tot doffe rust gedwongen 
In 's Konings stal, vergramd zijn halster uit: 
Hij snelt ter weide, en drinkt met heete longen 
Den luchtstroom in, en riekt het frissche kruid. 
Hij schudt den nek, met dartelende sprongen, 
Hij geeft den wind het golvend hair ten buit; 
Hij snuift; hij briescht; hij trappelt door de klaver, 
En gruist den steen, met dreunend hoefgedaver. 





{==246==} {>>pagina-aanduiding<<}

76.


Dus Argillan! Een heldre flikkergloor 
Doorgloeit zijn blik, die rondvlamt door de verten; 
Zijn voetstap laat in 't lichte zand geen spoor, 
Zóó vliegt hij, in het ongeduld zijns harten. 
Ontzettend snerpt zijn stem in 's vijands oor, 
Als die eens mans, die álles uit wil tarten: 
- ‘Verwijfd gebroed, uit 's waerelds slijk ontstaan! 
Wat dolheid, wat verwoedheid grijpt u aan? 




77.


Kunt gij 't gewicht van helm en schild verdragen? 
Gespt gij u 't staal om borst en heupen heen? 
Neen! naakt en bloô, deelt ge in den blinde uw slagen, 
En zoekt ge uw heil in laffe vlucht-alleen! 
De nacht moet van uw heldendaân gewagen: 
In duisternis hultge uw bandietenschreên! 
Thands nu zij wijkt, wie neemt u in zijn hoede? 
Toon leeuwenmoed, in plaats van tijgerwoede! ....’ 




78.


Hij spreekt, en proeft zijn felle degensneê 
Op Algazel, en klieft zijn borst in stukken; 
En snijdt aldus het andwoord af, waarmeê 
De Heiden zijn verachting uit wil drukken: 
Zijn oog verstart; een onuitspreeklijk wee 
Beeft hem door 't stollend bloed en doet hem bukken; 
Hij valt - maar met het doodschuim op den mond, 
Slaat hij den tand nog woedende in den grond. 




79.


Ook Saladijn en Agrikalt vergeten 
Het opstaan - ook Mulassem is niet meer. 
Aldiazil sterft, midden doorgespleten 
Door éénen houw van Argillans geweer. 
Ariadijn, de borst van één gereten, 
Zijgt, luid gehoond, aan 's Ridders voeten neêr, 
Terwijl, in ruil der wreede spotternijen, 
Deez' woorden van zijn veege lippen glijên: 





{==247==} {>>pagina-aanduiding<<}

80.


- ‘Gij, wie ge ook zijt, die dus uw prooi verguist! 
Niet lang zult gij uw zegepraal genieten! 
U wacht mijn lot: een nog geduchter vuist 
Dan de uwe thands, zal straks uw bloed vergieten! ....’ 
Maar de andre lacht: - ‘Wannéér mijn ziel verhuist, 
Zij 's Hemels zorg! des moetge u niet verdrieten! 
Gij gaat de wolven mesten!’ - Uit de wond 
Trekt hij het zwaard; en de andre - sterft terstond. 




81.


Daar treedt, waar lans en pijlenbus rinkinken, 
Een jonge Paadje van den Sultan op. 
Een harpmuziek schijnt in zijn stem te klinken, 
Zijn leven bloeit in d' eersten lenteknop; 
Het brandend zweet ligt op zijn kaak te blinken 
Als op een roos de vloeibre pareldrop; 
't Stof schijnt den gloed dier lokken te verhoogen, 
En lieflijk is de gramschap in die oogen! 




82.


Hem draagt een ros, dat, in zijn zilverglans, 
De sneeuw beschaamt der glinstrende Alpenspitsen: 
Het huppelt voort, als in gewiekten dans, 
Veel sneller dan orkaan en bliksemflitsen. 
Des jonglings vuist omklemt een korte lans, 
Het kromzwaard dekt zijn heup; en gouden lissen 
En franjewerk versieren 't inkarnaat 
En purper van zijn zijden prachtgewaad. 




83.


De knaap, wiens jeugd voor 't allereerst de togen 
Der glorie smaakt, met hooger blos gekleurd, 
Vindt, hier en daar schermutslende aangevlogen, 
Geen Held, die hem den tweekamp waardig keurt. 
Maar Argillan bespiedt met loerende oogen 
Zijn gang; en juist als hij de werpspiets beurt, 
Stoot hij zijn ros ter aarde; en eer hij weder 
Verrijzen kan, daar ploft de jongling neder! 





{==248==} {>>pagina-aanduiding<<}

84.


Zijn zacht gelaat smeekt vruchtloos om genâ: 
Hoe zou een blik de onnozelheid beschermen? 
De wreedaard slaat der schepping pronkstuk gâ, 
Blind voor zijn glans en doof voor al zijn kermen! 
Hij heft zijn zwaard, en - mist den slag! want ja, 
't Is of althands het staal zich wil ontfermen, 
Veel menschlijker dan de onmensch, die den stoot 
Verwoedt herhaalt, en - nu den jongling doodt! 




85.


Niet ver van daar werd Solyman gedwongen 
Om Godfried-zelv' in 't tweegevecht te staan: 
Hij ziet van ver' zijn lieveling besprongen 
Door doodsnood - en verlaat de worstelbaan. 
Al houwend door de strijders heengedrongen, 
Snelt hij - ter wraak, niet meer ter redding aan, 
Want zijn Lesbijn - o smart vol gruwzaamheden! - 
Ligt, als een bloem verflenst, in 't stof vertreden. 




86.


Hoe kwijnt die lach, die nog van teêrheid spreekt! 
Hoe buigt die hals, blank als uit sneeuw geweven! 
Hoe heerlijk is dat schoon gelaat verbleekt! 
Hoe lieflijk, hoe zielroerend is dat sneven! 
Ai zie! dat hart van ijskoud marmer breekt, 
Een traan schijnt in dat grimmig oog te beven! 
Gij Solyman! gij weent, die onverwrikt 
Op d' aschhoop van uw throon hebt neêrgeblikt? 




87.


Maar naauw ontwaart hij d' uitgetogen degen, 
Nog dampend van des jonglings hartebloed, 
Of plotsling heeft het medelij' gezwegen, 
En 't gramschapsvuur verdooft den tranenvloed! 
Met woedend zwaard rent hij den vijand tegen; 
Doorklooft hem schild en stalen ridderhoed 
En hoofd en hals, met éénen slag, den toren 
Eens Sultans waard, die 't dierbaarst' heeft verloren! 





{==249==} {>>pagina-aanduiding<<}

88.


Hij klimt van 't ros, en trapt het lijk op 't hart, 
En scheurt verwoed zijn lillende ingewanden: 
Zoo pakt een hond, tot dolheid uitgesard, 
Den steenklomp die hem trof, met wilde tanden! 
O ijdle troost voor zulk een felle smart, 
Gevoelloze aard' baldadig aan te randen! .... 
Buljon terwijl, die toornig ommewaart, 
Kwist niet vergeefs de slagen van zijn zwaard. 




89.


Ginds woedt een heir van duizend Janitzaren, 
Gehelmd, geschild, in stalen wapenpracht: 
Ontembaar stout, in de oorlogskunst ervaren, 
Door tijd gehard, en van onbuigbre kracht. 
Zij, bloesem van des Sultans oude scharen, 
Verzwonden niet bij 't zwinden van zijn macht, 
Maar volgden hem met hun getrouwe rijën 
Door 't stuifzand van Arabies woestenijën. 




90.


Dit leger, dat aan orde en tucht gelooft, 
En bijna voor geen Frankiesch hoeft te wijken, 
Ontmoet Buljon. De Christenheld doorklooft 
Korkottes kruin, doet Rostens borst bezwijken, 
Breekt Hassan d' arm, werpt Selims bloedig hoofd 
Gelijk een bal daarhenen, stapelt lijken 
Aan wederzij' tot wallen op, en trotst 
Den rossen vloed, die om zijn enkels klotst. 




91.


Terwijl hij dus 't geweld der Turken tartte, 
En, onverwrikt, nog immer pal blijft staan, 
Al mikt de dood al dichter op zijn harte, 
Al schijnt de hoop, schoon niet de kracht, vergaan: 
Daar rijst op eens een stofwolk in de verte! 
Haar zwangre schoot voert oorlogsdonders aan, 
En schiet een glans van wapens voor zich henen 
In de oogen der verraste Saracenen. 





{==250==} {>>pagina-aanduiding<<}

92.


Het eskadron telt vijftig Ridders. Ziet, 
Hoe ze op hun vaan het purpren kruis doen blinken! 
Maar hadde ik honderd tongen, mocht mijn Lied 
Uit kopren keel met kopren adem klinken, 
Nog noemde ik al de vijanden u niet, 
Wie de eerste schok ontzield in 't stof deed zinken. 
Laf, onverweerd, stort de Arabier ter neêr: 
De Turk weêrstaat, en sterft met krijgsmans eer! 




93.


Vreeze, afschuw, smart en wanhoop overvallen 
Des vijands heir. En altijd maait de Moord 
Met scherpe zeis zijn honderdduizendtallen, 
En altijd schuimt de laauwe bloedzee voort! - 
Intusschen toog Vorst Aladijn de wallen 
Van Salem uit, en koos nabij de poort 
Een heuvel, om, in ijdel zelfvertrouwen, 
Den uitslag van den worstelstrijd te aanschouwen. 




94.


Maar als hij nu het grooter deel van 't heir 
Bezwijken ziet, doet hij ten aftocht blazen, 
Noopt door zijn boôn Klorinde keer op keer, 
Vermaant Argant, niet verder voort te razen: 
Maar 't fiere paar, bloeddronken evenzeer, 
Dwingt, doof en blind, den vijand tot verbazen, 
En volgt eerst spâ die ordeloze schaar 
Van vluchtenden, en roept ze bij elkaâr. 




95.


Maar ach! wie prest lafhartige angst ten strijde? 
Wie temt het volk? De vlucht is algemeen. 
Die werpt het schild, een ander 't zwaard ter zijde: 
't Staal schijnt geen schuts maar ballast voor de leên. 
't IJlt met een vaart, die hen de orkaan benijdde, 
't Vliegt alles door het enge rotsdal heen, 
De helling af, de groene heuvlen tegen, 
Op Salem aan - en 't stof wolkt allerwegen! 





{==251==} {>>pagina-aanduiding<<}

96.


Maar dwars door 't stof vervolgt hen, voet voor voet, 
De Christenschaar, tot ginds de hoogten dagen - 
Daar stuit zij nu op d' uitgelezen stoet 
Van Aladijn. Hoe 't heldenhart moog' jagen, 
't Schijnt Welf te stout, dus hijgende en bebloed, 
Een aanval op dien verschen drom te wagen. 
Zoo trekt hij af, zoo schaart de Saraceen 
De resten van 't verbrokkeld heir bijéén. 




97.


Al wat de macht van broze stervelingen 
Verrichten kan, heeft Solyman verricht. 
Nu ziet hij 't bloed door naad en malie dringen: 
Zijn boezem hijgt, zijn nokkende adem zwicht. 
't Zwaard in zijn vuist beschrijft steeds naauwer kringen, 
't Schild aan zijn arm verdubbelt zijn gewicht: 
De veêrkracht van zijn spieren schijnt gevloden - 
Hij treft nog wel, maar zonder meer te dooden. 




98.


Hij voelt het zelf - daar drijft een sombre wolk 
Zijn voorhoofd langs: - Wat keuze is hem gebleven? 
Zal hij zich 't hart doorsteken met zijn dolk, 
Om niemant de eer van zijnen dood te geven? 
Of zal hij na 't bezwijken van zijn volk 
Nog hunkren naar een nu geschandvlekt leven? 
- ‘'t Lot,’ roept hij uit, ‘verneêrt mijn trotschen kop: 
Voer' dan mijn vlucht zijn zegepraal ten top! 




99.


Ik wil mijn rug nog eens den vijand keeren: 
Hij juiche ook nu, als hij mijn aftocht ziet! 
Straks zal mijn zwaard hem andre klanken leeren, 
Hem storende in zijn waggelend gebied! 
Ik bukken? Nooit! Mijn kracht zal triomfeeren: 
Gelijk mijn schand, sterft ook mijn wrake niet. 
Zelfs uit het graf zal, meer dan ooit verbolgen, 
Mijn bleeke schim heur haters nog vervolgen!’ 



{==252==} {>>pagina-aanduiding<<}





{==253==} {>>pagina-aanduiding<<}

Tiende zang.


{==254==} {>>pagina-aanduiding<<}

Korte inhoud.

Ismeen komt tot Solyman en brengt hem binnen Jeruzalem. - De moed van Palestinaas Koning herleeft. - Geschiedenis der Ridders, die uit Armides strikken verlost zijn. - Zekerheid van Reinouts bestaan. - Profecy van Peter den Kluizenaar.



{==255==} {>>pagina-aanduiding<<}

Tiende zang.

1.


Nog spreekt hij; ziet! daar ijlt een ros hem tegen, 
Wild, teugelloos, vlug als een bliksemstraal: 
Hoe pijnlijk al zijn spieren zich bewegen, 
Hij grijpt het paard, en werpt zich in den zaâl. 
Zijn pluimbos ligt in 't bloedig zand gezegen, 
Gebersten is zijn glansloos helmmetaal. 
De krijgsrok hangt aan flarden om zijn leden - 
Geen schaduw bleef van al zijn heerlijkheden! 



2.


Gelijk een wolf, ter schaapskooi uitgejaagd, 
Verscholen in de duistre boschwaranden, 
Wat zware buit hij met zich ommedraagt 
In d' afgrond van zijn vratige ingewanden, 
Nog hongrig op de laatste vezels knaagt, 
En lekt naar 't bloed, dat kleeft aan muil en tanden: 
Dus Solyman, wiens blakerende borst 
Na zóóveel doôn nog steeds naar offers dorst. 




3.


Een pijlenjacht moge om zijn slapen sissen, 
Een lansenwoud rondzwiepen op zijn schreên. 
Door 't Lot beschermd, vliegt hij door duizend flitsen 
Door zwaard en lans en grimmig moordtuig heen: 
Hij dwaalt in 't rond door sombre wildernissen 
En kronkelpaân, verlaten en alléén, 
Geslingerd in een maalstroom van gepeizen, 
Besluiteloos wáár eindlijk heen te reizen? 





{==256==} {>>pagina-aanduiding<<}

4.


Ten slotte grijpt op eens hem 't denkbeeld aan, 
Naar 't leger van Egyptens Vorst te trekken, 
Om, aan diens zij', met frissche lauwerblaân 
De schande van 't verleden te bedekken. 
Dat plan staat vast: nu wandelt hij zijn baan 
Kloekmoedig op, door stedekens en vlekken, 
Altijd rechtuit: want hij behoeft geen hand 
Die hem geleid' naar Gazaas gloeiend zand. 




5.


Hoe pijnlijk ook zijn wonden steken mogen, 
Hoe fel het zweet langs al zijn leden gudst, 
Zoo lang de zon blijft schittren aan de boogen, 
Klimt hij niet af, noch gunt hij 't lichaam rust. 
Maar als de nacht, met rouwfloers overtogen, 
Natuur ontkleurt en 't licht der waereld bluscht, 
Vertoeft hij om zijn wonden te verbinden, 
En hier of daar een handvol spijs te vinden. 




6.


Een palmboom stilt zijn eersten honger weêr! 
Fluks legt hij nu met uitgeputte krachten 
Het bonzend hoofd op 't harde schild ter neêr, 
Of soms de slaap zijn lijden mocht verzachten. 
Vergeefs! de pijn verheft zich meer en meer, 
De hette van de wondkoorts doet hem smachten; 
En woede en wraak, met nog geduchter smart, 
Verscheuren als twee gieren hem het hart. 




7.


Eerst als omhoog de duizend tintelvuren 
Te flikkren staan in diamantengloed, 
Mag hij de ellend, die lijf en ziel verduren, 
Neêrwerpen in den stillen Lethévloed. 
Zacht hijgt die borst, doorsneden van kwetsuren, 
En 't ooglid dekt den appel, rood als bloed. 
Pas ligt hij dus in diepen slaap verloren, 
Daar snerpt een stem verwijtend in zijn ooren: 





{==257==} {>>pagina-aanduiding<<}

8.


- ‘Ontwaak! ontwaak, roemruchte Solyman! 
Hoe kunt gij met een laffe rust u laven, 
Terwijl nog steeds een grimmige tyran 
Uw rijk verheert, uw burgers prest tot slaven? 
Gij slaapt, en hier! .... Verblinde, ziet gij dan 
Die lijken niet, nog altijd onbegraven? 
Omgeven van de teekens uwer smaad, 
Wacht ge onbezorgd een nieuwen dageraad!’ - 




9.


En Solyman - daar ziet hij voor zijn oogen 
Een grijzaard staan, gerimpeld en stokoud, 
Aâmechtig op een krommen staf gebogen, 
Die 't wagglend lijf met moeite staande houdt. 
De Sultan roept, vertorend opgevlogen, 
- ‘Wie zijt gij dan, gij spooksel! dat zoo stout 
De rust verstoort, die arme zwervers smaken? 
Wat hebt gij met mijn schande of roem te maken? ....’ 




10.


- ‘Ik ben een man,’ is 't andwoord, ‘die uw raad 
Doorgrondt, al heeft geen stervling dien vernomen, 
Wien gij méér dan gij weet ter harte gaat: 
Daarom alleen ben ik tot u gekomen. 
De weêrhaak, die mijn taal in 't hart u slaat, 
Zal heilzaam zijn, want zij verstoort uw droomen! 
Vergun mij, Heer! dat mijner woorden gloed 
U spore tot d' aâlouden heldenmoed! 




11.


Heer, dringt mijn blik door uwe ontwerpen henen, 
Dan wilt gij tot Egyptens Koning gaan; 
Maar kon ook 't Lot u schild en vleuglen leenen, 
Toch bracht die tocht u luttel voordeel aan: 
Ook zonder u zal 't heir der Saraceenen 
Welras vergaârd en onder 't wapen staan. 
Neen, dáár kan in zijn schitterendste stralen 
De luister van uw dapperheid niet pralen! 





{==258==} {>>pagina-aanduiding<<}

12.


Maar volgt gij mij, 'k voer zonder slag of stoot 
En dwars door heel dien ringelmuur van lansen, 
U achter Salems poorten, in den schoot 
Der vesting, bij de volle middagglansen. 
Dáár wacht een strijd met zwaard en hongersnood, 
Die vreugd belooft en rijke lauwerkransen. 
Gij zult de Stad verdedigen tot op 
Egyptens komst; en - voert uw roem ten top!’ - 




13.


De wilde Turk bewondert onder 't spreken 
Des grijzaards stem en vurig vonklend oog; 
De grimmigheid is van zijn geest geweken, 
De wolk ontvliedt zijn trotschen wenkbraauwboog. 
- ‘'k Volg!’ roept hij uit, ‘o vader! door wat streken 
En krommigheên het pad ook slingren moog' - 
Mij ging die raad alle andren steeds te boven, 
Die 't meest gevaar en arbeid kan beloven! ....’ 




14.


Hem prijst de grijze, en daar de koele nacht 
De pijn verhoogt, zoo zalft hij de kwetsuren 
Met balsem, die de felle pijn verzacht, 
Het bloeden stelpt, de krachten aan kan vuren. 
Maar als hij door Auroraas rozenpracht 
Het zonnegoud zijn stralen ziet borduren, 
Daar roept hij uit: - ‘'t Is tijd! Het lichtend zwerk 
Beschijnt ons pad, en roept ons tot het werk! ....’ 




15.


Hij zet zich naast den Sultan op een wagen, 
Die naast hen staat, en ment met meesterhand 
Het rosgespan, in 't blank gareel geslagen, 
Rank als de teelt van Yemens lustwarand. 
't Gaat snel - zóó snel, dat onder 't voorwaardsjagen 
Noch wiel noch hoef een teeken laat in 't zand: 
Voort briescht het, als op dampende onweêrvleugels, 
En vlokken schuim besneeuwen trens en teugels. 





{==259==} {>>pagina-aanduiding<<}

16.


O wonder, méér dan al wat wonder scheen! 
De dunne lucht schijnt plotsling te verdikken, 
En weeft een wolk rondom den wagen heen, 
Verborgen toch, ook voor de scherpste blikken, 
Ontrefbaar, zelfs voor d' uitgeworpen steen, 
Die muren op hun grondslag zou verwrikken; 
Toch ziet het paar, door 't nevelfloers rondom, 
De velden en d' azuren Hemeldom. 




17.


De Sultan, met gefronste wenkbraauwboogen, 
Ziet nú de wolk en dán den wagen aan, 
Slagboomen door en hoogten op gevlogen, 
Als ging het langs een spiegelgladde baan. 
De grijzaard leest uit zijn verstarrende oogen 
Den schrik, waarmeê zij 't wonder gadeslaan: 
Dies haast hij zich, de stilte te verbreken, 
Tot de andere nu moed vindt om te spreken: 




18.


- ‘Gij, wie ge ook zijt, die over 't rijksgebied 
Der Schepping heerscht, en wondren kunt verrichten, 
Naar willekeur het menschlijk hart doorziet, 
En voor één blik het diepst geheim doet zwichten! 
O zeg me, als gij het deinzende Verschiet, 
Hoe dicht verhuld, den sluier af kunt lichten, 
Wat, na een kamp, zóó pijnlijk en zóó lang, 
Wacht Aziën? De Vrede, of - de Ondergang? 




19.


Maar eerst, uw naam! en fluister mij in de ooren, 
Door welk een macht gij zulke wondren doet! 
Want om met vrucht uw woorden aan te hooren, 
Moet de onrust weg, die tintelt in mijn bloed! ....’ 
- ‘Uw laatsten wensch ziet ge u al licht beschoren,’ 
Voert de andre hem glimlachend te gemoet: 
‘Ik ben Ismeen - wijl ik de tooverketen 
Der Krachten ken, een Magiër geheeten. 





{==260==} {>>pagina-aanduiding<<}

20.


Maar in 't Verschiet een valkenblik te slaan, 
In 't blind geheim van 't Noodlot door te dringen, 
Vermeetle wensch en vruchteloze waan! 
't Is niet vergund aan broze stervelingen. 
't Voegt ons, met kracht en wijsheid pal te staan, 
Om de ongenâ des levens te bedwingen: 
Den sterken, den verstandigen-alleen 
Gelukt het soms hun eigen kroon te smeên! 




21.


't Is u een spel, de muren te behoeden, 
Omcingeld door barbaarsche legermacht - 
In 't ingewand des vijands zult gij woeden 
Met al 't geweld van uwe ontembre kracht. 
Door ijzer, vuur en vlammen zult ge u spoeden. 
Waag! lijd! volhard! De star der hope lacht. 
Thands wil ik u - gij wenscht het! - toevertrouwen 
Hetgeen ik door een sluier meen te aanschouwen. 




22.


Mij dunkt, ik zie - eer de eeuwige Planeet 
Een groot getal van jaren heeft doorvlogen - 
Den Man, die 't Oost met heerlijkheid bekleedt 
En aan wiens voet Egypten ligt gebogen. 
'k Zie hem met Kunst en Kennis toegereed; 
Zijn Deugdenbeeld staat heerlijk voor mijn oogen; 
En duidlijk is 't, dat hij het dwanggeweld 
Van 't Frankiesch rot niet enkel perken stelt, 




23.


Maar tot den grond hun broeinest uit zal roeien. 
Één laatste kamp, en - weg is al hun trots! 
Hun overschot, alleen door 't golvenloeien 
Verdedigd, zal verkwijnen op een rots, 
Uw bloedstroom zal den Held door de aadren vloeien! ....’ 
Hier zwijgt hij, en terstond barst de andre los, 
Den blik van vreugd en jaloezy aan 't gloren: 
- ‘Gelukkige, tot zóóveel roems verkoren!’ 





{==261==} {>>pagina-aanduiding<<}

24.


Hij voegt er bij: - ‘Mijn lot zij kwaad of goed, 
Al naar de raad des Hemels heeft besloten - 
Mijn wil blijft vrij en ongetemd mijn moed! 
Eer wordt de maan heur renbaan uitgestoten, 
Eer deinst geheel de ontelbre starrenstoet, 
Eer ooit Fortuin met al haar bondgenooten 
Me één enklen stap doet wijken van mijn baan! ....’ 
Hij spreekt; en schijnt in vuur en vlam te staan. 




25.


Zoo gaan zij voort; tot fluks de tenten graauwen 
Van 't Christenkamp, gespannen over 't veld. 
O pijnlijk, o afgrijsselijk aanschouwen! 
Wat halmen heeft de zicht des Doods geveld! 
De Sultan kan zijn droefheid niet weêrhouën: 
Zijn kaak verbleekt, zóó voelt hij 't hart bekneld. 
Daar liggen nu zijn roemrijke oorlogsvanen 
Door 't stof gesleept en met verscheurde banen! 




26.


Daar treden met meêdoogenlozen voet 
De Franken op de hoofden zijner vrinden; 
Daar plondren zij verwaten en verwoed 
Die lijken, straks verwaaiende op de winden: 
Want midderwijl bij plechtige' uitvaartstoet 
De Christendoôn in 't graf een rustplaats vinden, 
Ziet hij 't gebeent' van Turk en Arabier 
Opééngesmakt in 't vlammend houtmijtvier. 




27.


De Sultan zucht en wil de kar ontspringen 
Met dreigend zwaard, bedwelmd door razernij; 
Maar de andre roept: - ‘Leer toch uw drift bedwingen, 
Gij blinde dwaas!’ en trekt hem aan zijn zij'. 
Voort! gaat het weêr; voort! naar de heuvelklingen, 
De hoogten op - tot heel de tentenrij 
Der Franken uit hunne oogen was verzwonden, 
De stilte keerde, en straks - de paarden stonden. 





{==262==} {>>pagina-aanduiding<<}

28.


Nu klimmen ze af: één woord, de kar verdween. 
Zij wandlen, steeds door de eigen wolk omgeven; 
De weg gaat linksch en kronkelt naar beneên, 
Een bergkloof in, met kreupelhout doorweven. 
Daar rijst in 't eind de Sion, reus van steen, 
Die 't voorhoofd naar het Westen houdt geheven. 
Hier blijft de grijzaard eensklaps staan, en tuurt 
Als zocht hij iets bij 't hoekig rotsgemuurt'. 




29.


Daar zien ze op eens een donkre grot, beneden 
In 't berggevaart' gehoold door menschenhand, 
Maar ongebruikt sints een vergrijsd verleden, 
En nu begroeid met ruigte en slingerplant. 
De grijzaard bukt om 't rotshol in te treden, 
En buigt met zorg de takken aan een kant; 
Zijn rechte zoekt den toegang te bereiden, 
Zijn slinke wil den trotschen Sultan leiden. 




30.


Maar deze mort: - ‘Langs wat verborgen baan 
Doet gij mij hier door nacht en dorens waden? 
Mijn vlijmend zwaard, zoo gij het toe wilt staan 
Baant elders zich niet één maar duizend paden! ....’ 
Maar de andre spreekt: - ‘O hart vol sombren waan! 
Waartoe zoo trotsch dien kronkelweg te smaden? 
Herodes-zelf, op wiens geslepen staal 
De glorie blonk, betrad dien menigmaal. 




31.


Die Vorst, om zijn hardnekkig volk te dwingen, 
Groefde in den berg dien rotsgang, om weldra 
Van uit de Burcht - naar een der gunstelingen 
Begiftigd met den naam Antonia - 
Naar 't heiligdom des Tempels door te dringen: 
Geen menschlijk oog sloeg op dien weg hem gâ, 
Waar langs hij vrij zijn troepen binnenvoerde, 
Als de oproergeest Jeruzalem beroerde. 





{==263==} {>>pagina-aanduiding<<}

32.


Van allen die daar leven, weet niet één 
Dien donkren weg, dan ik. Door 't hart der aarde 
Voert hij ons naar de binnenkamer heen, 
Waar juist de Vorst zijn hoogen Raad vergaârde: 
Zijn hart wordt door te felle vrees bestreên, 
Nu 't Noodlot hem den bittren kelk niet spaarde - 
Gij komt te goeder uur: hoor; zie; en zwijg; 
En, is het tijd, dat dan uw wekstem stijg'! ....’ 




33.


Zóó spreekt de grijze; en rug en hoofd gebogen, 
Dringt Solyman in de enge steenrotskrocht, 
En volgt zijn gids, waar nooit van 's hemels boogen 
In de eeuwge nacht een lichtstraal vallen mocht. 
Toch rijst allengs 't verwulfsel naar den hoogen: 
De gang verbreedt, en vlugger gaat de tocht - 
Tot ze elken stap al luider hooren kraken, 
En 't middenpunt der steenen groef genaken. 




34.


Een kleine poort deinst knarsende op het staal 
Der hengselen - daar stijgen wenteltrappen, 
Met puin bestrooid, beschenen door een straal, 
Die schuchter uit een oopning schijnt te ontsnappen. 
Zij treden uit een onderaardsch portaal 
Een pronkzaal in, waar honderd toortsen knappen, 
En, moedloos met zijn moedelozen Raad, 
De Koning throont met wrong en plechtgewaad. 




35.


De Sultan, in zijn tooverwolk verborgen, 
Neemt, onbemerkt, rondom zich alles waar: 
Hij hoort den Vorst, die, 't hoofd vol bange zorgen, 
Zich van zijn throon dus uitlaat tot zijn schaar': 
- ‘Zoo heeft dan toch ons Gistren nog een Morgen 
Getrouwen, ach! wel liep mijn kroon gevaar! 
En nu nog - kéért de Hoop, die ons ontglipte, 
Al wachten we ook den bijstand van Egypte? 





{==264==} {>>pagina-aanduiding<<}

36.


Wie weet, hoelang die hulp nog toeven zal! 
Intusschen blijft de toekomst even duister: 
Wie schaft mij raad? wat kan een wissen val 
Voorkomen? Spreek' wie spreken kan! Ik luister....’ 
De Koning zwijgt; gelijk in 't eikendal 
Een luchtjen ruischt, zoo zuist een zacht gefluister: 
Daar rijst Argant, en even stout als straf 
Breekt hij aldus het dof gemurmel af: 




37.


- ‘Doorluchtig Vorst! wat wilt gij uw getrouwen 
‘Verzoeken met uw vragen? Geeft het baat, 
‘Breedvoerig wat elk onzer weet, te ontvouwen? 
‘Mij dunkt, hier is maar één beproefde raad: 
‘Wij moeten op onze eigen krachten bouwen; 
‘En is het waar, dat niets den moed weêrstaat, 
‘Dan leer' de moed ons de oude wapens vatten, 
‘En 't levenslicht niet boven waarde schatten! 




38.


‘Meen daarom niet, dat ik geen hulp begeer, 
‘Of vrees dat ons Egypten zal verlaten! 
‘'t Zou twijflen zijn aan 't woord van onzen Heer, 
‘En ver' van mij een misdaad zoo verwaten! 
‘Maar 'k wenschte wel, dat velen uit ons heir 
‘Bij vaster hand een stouter geest bezaten, 
‘Die, voorbereid op elken zwaai van 't lot, 
‘Triomf begeert en met den doodschrik spot! ... 




39.


Geen woord na dit laat fiere Argant meer hooren: 
Hij zwijgt als een die álles heeft gezeid. 
Nu rijst Orkaan, uit eedlen stam geboren, 
En vraagt gehoor, niet zonder waardigheid: 
Eens was ook hem een glimp van roem beschoren, 
Maar sints zijn hand een jonge gade leidt, 
En kinderkens zich aan zijn boezem prangen, 
Heeft zachter drift daar d' oorlogszucht vervangen. 





{==265==} {>>pagina-aanduiding<<}

40.


‘Heer,’ sprak Orkaan, - ‘ik laak den vuurgloed niet, 
Die vonkelt uit zoo schitterende woorden, 
Wanneer hij aan een vol gemoed ontschiet, 
Waar hoop of vrees nog nooit één denkbeeld smoorden; 
En zoo Argant zijn Vorst een andwoord biedt, 
Van vrijer toon en inhoud dan behoorden, 
't Zij hém vergund! wijl zijn voorbeeldloos staal 
Niet afsteekt bij de stoutheid van zijn taal! 




41.


Maar gij, o Heer! door tijd en ondervinding 
Geleerd, gij legt door uw gezond verstand 
Een drift, die tot rampzalige verblinding 
Vervoeren zou, voorzichtig aan een band: 
Aan 't groot gevaar, ons dreigend met verslinding, 
Toetst gij de hulp, beloofd door 't vreemde land; 
Gij vergelijkt des vijands duizendtallen 
Met de oude muren en de nieuwe wallen. 




42.


De Stad is sterk - ik spreek nu frank en vrij - 
Ze is wèlgebouwd en even wèlgelegen, 
Wie weet het niet? Maar grimt van de andre zij' 
Niet dreigende ons des vijands stormtuig tegen? 
'k Weet de uitkomst niet: ik hoop, maar - vrees er bij, 
Onzeker wie de krijgsbalans zal wegen. 
Ja, zoo 't beleg zijn kring nog dichter sluit, 
Dan zie ik ons den hongersnood ten buit! 




43.


't Is waar, ge onfingt nog gistren in uw schuren 
Bij blind geluk een voorraad vee en graan, 
Toen 's vijands woede een oogwenk onze muren 
Vergat, om in ons bloed te wed te gaan - 
Maar ach! hoe zou, indien 't beleg moet duren, 
Die handvol spijs voor zóóveel volks volstaan? 
Zoo kunnen wij van bleek gebrek verkwijnen, 
Al zou Egypte ook op zijn tijd verschijnen! 





{==266==} {>>pagina-aanduiding<<}

44.


Maar hoe, zoo 't eens bleef toeven? Doch gesteld, 
Uw hoop en zijn belofte kon niet falen, 
Zijn wij daarom onttogen aan 't geweld? 
Zal ons de zon der overwinning stralen? 
Ons wacht, o Vorst! de worstling met dien Held, 
Die Hoofden, en dat Heir, wier zegepralen 
Met bloedig schrift in 't hart gegriffeld staan 
Van Syriër, Araab, Turk, Perziaan! 




45.


Gij-zelf, gij kent die onbedwingbre scharen, 
O dappre Argant! Gij hebt ze menigkeer 
Den rug gewend, als ze u te machtig waren, 
En 't leven u gewenschter scheen dan de eer! 
Klorinde en ik, wij hebben 't ook ervaren: 
't Verwijt past op ons allen evenzeer. 
Maar neen! 'k mag niet verwijten: wij bestonden 
Ten einde toe wat onze krachten konden! 




46.


'k Spreek, schoon Argant verwoed me in de oogen staart, 
En, oorlogsziek, de waarheid niet wil hooren. 
't Onbuigbre Lot begunstigt 's vijands zwaard: 
Daar is een stem, die 't fluistert in mijne ooren. 
Hij wijkt voor macht van volk noch muurgevaart', 
En rust niet eer hij 't Rijk zich ziet beschoren: 
De Hemel weet, het woord dringt me uit de borst 
Uit liefde en trouw voor Vaderland en Vorst! 




47.


O wijze Vorst van Tripoli, die vrede 
Bedong, en met den vreê zijn throon behield! 
Maar Solyman! - wis trok de Dood hem mede, 
Indien hij niet in ketens nederknielt, 
Of, vogelvrij, met ongewissen schrede 
In 't ronde dwaalt, tot hem de wraak vernielt. 
Toch, had hij gave en schatting willen geven, 
De helft zijns Rijks waar' licht zijn deel gebleven!’ - 





{==267==} {>>pagina-aanduiding<<}

48.


Dus tracht Orkaan met sluwvernisten mond 
Den inhoud van zijn reden te verbloemen - 
Zijn lafheid wil een schandlijk vreêverbond, 
Voor cijns gekocht; al durft hij 't woord niet noemen. 
Intusschen sloeg den Sultan waar hij stond 
De vlam door 't bloed: ‘Zal u die weekling doemen?’ 
Blaast nu Ismeen hem zacht in de ooren, ‘Heer, 
Duldt gij dien smet, geworpen op uwe eer?’ 




49.


- ‘'k Heb reeds te lang met opgekropten wrevel 
Staan toezien!’ is het andwoord. Als hij spreekt, 
Scheurt plotseling de dunne toovernevel 
Die hem omringt, gelijk een zeepbel breekt. 
De Sultan treedt hervoort, den tijgerknevel 
Omhoog, den gloed in 't dreigend oog, en wreekt 
Zich eindlijk op zijn lang, gedwongen zwijgen 
Met woorden, die als woeste golven stijgen: 




50.


- ‘Hier ben ik dan! ik-zelf, wiens eer het geldt, 
De Sultan! noch voortvluchtig noch verslagen! 
Dát zal mijn zwaard dien lagen lasterheld 
Bewijzen! - Ik, door al de wervelvlagen 
Des krijgs, door bloed en lijken heengesneld, 
Op vleugelen der wrake rondgedragen 
Door 's vijands kamp, ik, onder wonde en pijn 
Alléén nog strijdende, ik, voortvluchtig zijn!! 




51.


Maar durft hier één zoo groote lafheid toonen, 
Dat hij zijn Land een mager wingewest 
Van vreemden wenscht, ik zal den meineed loonen: 
'k Worg op de plek dien vuigen Statenpest! 
Eer zullen wolf en lam één kooi bewonen, 
Eer heulen duif en slang in 't zelfde nest, 
Eer Allahs volk, gekneld in dwanggareelen. 
Één bodem met den Christen wilde deelen!’ - 





{==268==} {>>pagina-aanduiding<<}

52.


Als hij zoo spreekt, slaat hij met wild gebaar 
De rechtervuist aan 't rammelend geveste. 
Zijn taal, zijn blik, verstomt, ontzet die schaar, 
Zóó bleek of haar geen enkle bloeddrop restte. 
Toch vlood de wolk dat grimmig wenkbraauwpaar, 
Een glimlach zelfs gaf hij den vorst ten beste, 
Bij 't woord: ‘Houd moed, mijn Koning! Gord u aan! 
Want Solyman zal u ter zijde staan!’ - 




53.


En Aladijn treedt hem met open armen 
Te moete, en juicht: - ‘Gegroet, mijn vriend! mijn zoon! 
'k Vergeet mijn schade en alle krijgsallarmen, 
Nu gij daar staat, als keerende uit de doôn! 
Gij zult niet slechts mijn rijksgebied berschermen, 
In korten tijd herwint ge uw eigen kroon, 
Indien we althans des Hemels gunst erlangen! ....’ 
En juichend houdt hij Solyman omvangen. 




54.


Fluks leidt hij hem ten eerezetel heen, 
Ter rechterzij' van d' elpen throon verheven. 
Links wordt terstond den gunsteling Ismeen 
De naaste plaats, de tweede in rang, gegeven: 
Terwijl nu deze, op 's Konings vraag, al 'tgeen 
Hun wedervoer hem afmaalt naar het leven, 
Treedt eerbiedvol, gevolgd van heel den stoet, 
Klorinde toe, en neigt aan 's Sultans voet. 




55.


Wie 't eerst haar volgt, is Ormuzd, die een bende 
Kloekmoedige Arabieren had geleid, 
En, als het kamp verwoed ten strijde rende, 
Begunstigd door de stille duisterheid, 
Naar Salems muur de onhoorbre schreden wendde, 
Langs kronkelpaân, rondom de stad verspreid, 
En 't jammrend volk, in hongersnood verloren, 
Verraste met zijn buit van vee en koren. 





{==269==} {>>pagina-aanduiding<<}

56.


Vlamöogend en de trotschheid op 't gezicht, 
Staat norsche Argant, en doet geen enkle schrede - 
Den leeuw gelijk, die roerloos nederligt 
Met fieren blik en onverstoorden vrede. 
Maar laffe Orkaan, als bevend voor 't gericht, 
Staart op den grond en overpeinst een bede. 
Zóó zijn dan hier ter Raadvergadering 
De leden saam' van dien doorluchten kring. - 




57.


Buljon terwijl had overal de wegen 
Weêr schoon gevaagd en zijn triomf voltooid, 
De dierbren, die op 't slagveld nederzegen, 
Ter aard besteld en 't graf met palm bestrooid. 
Nu heeft heel 't Heir 't gewenscht bevel gekregen: 
‘Twee dagen, en de stormvaan worde ontplooid!’ 
Zoo dreigen dan nog schriklijker gevaren 
Dan ooit voorheen de omcingelde Barbaren. 




58.


De Veldheer had terstond den drom herkend, 
Die zoo bij tijds hem hulpe had geboden: 
't Was de eigen schaar, die onlangs de oorlogstent 
Op 't vleien der verleidster was ontvloden. 
Ook Tankred keerde, ontworsteld aan de ellend 
Des kerkers, hij gerekend bij de dooden! 
Fluks roept Buljon de ridderlijke schaar 
In 't bijzijn van den kluiznaar bij elkaâr. 




59.


Hij spreekt hun toe: - ‘O, bij dit hart, dat teder 
U welkom heet, verhaal ons van uw tocht! 
Wat gunstig lot brengt u, verdwaalden, weder, 
Juist toen ons heir u 't minste missen mocht?’ 
De Ridderschaar slaat blozend de oogen neder, 
Een smart ter prooi, met schaamte en schand' gekocht; 
Tot eindlijk zich de Britsche Prins doet hooren, 
Wiens blikken weêr van de oude fierheid gloren: 





{==270==} {>>pagina-aanduiding<<}

60.


- ‘Wij allen dan, wie 't Lot niet uitverkoos, 
't Is waar, wij zijn door Amors list verraden! 
Armide, eilaas! verblindde ons door de roos 
Der schoonheid, die langs vreemde kronkelpaden 
Ons dolen deed! Wij kweekten vruchteloos 
Een honger, dien zij nimmer zou verzaden. 
Haar taal, haar oog, een bron van liefde en haat, 
't Was al bedrog: wij weten 't, maar - te laat! 




61.


Zoo zijn we in 't eind genaderd tot de zoomen, 
Waar 't schandlijk volk in 't groot vergeldingsuur 
Gods solfergloed ten hemel uit zag stroomen, 
Tot wrake der beleedigde natuur. 
Eens bloeide 't Land - zijn bloei is weggenomen, 
Zijn groeikracht is verstikt door 't zwavelvuur; 
Een doode zee verpest er met haar walmen 
De lucht, waar nooit gewiekte zangers galmen. 




62.


Geen voorwerp ooit, noch mensch noch meulensteen 
Noch ijzerklomp, of wat er nedersmakte, 
Daalde immer door die zoutzee naar beneên, 
Waar 't boven drijft als uitgedord getakte. 
Een smalle brug leidt naar een burchtslot heen, 
Dat oprijst uit die zilte watervlakte: 
Daar leidde Armide ons binnen; met de poort 
Ontsloot zich een verruklijk Tooveröord. 




63.


Daar welft een lucht, uit klaar azuur geweven, 
Zich over woud en weide en rozendal; 
Een balsem waait uit groene myrthendreven, 
Besproeid door bron of heldren waterval: 
Een zoete slaap schijnt droomende aan te zweven 
Op windgezuis en murmlend golfgeschal. 
Wat vooglenzang, gewiegd op purpren vlerken! 
Wat pracht van goud en marmren wonderwerken! 





{==271==} {>>pagina-aanduiding<<}

64.


In dichte schaâuw, waar beekjens, hemels-frisch, 
Het moschkleed met verliefde kusjens drenken, 
Bereidde Armide een feestelijken disch, 
Waar spijs en drank in kostbre vazen wenken, 
Waar geurt wat vrucht van ieder jaartij' is, 
Wat veld en hof, wat aarde en zee kan schenken, 
Door kunst gekruid, besproeid met stroomen wijns, 
En rondgediend door honderd maagdelijns. 




65.


Dat feest des doods, dat maal van list en logen, 
Verhoogde zij door duizend zoete reên. 
Nog dronken wij in vonkelende togen 
Vergetelheid, als ze opstond en verdween. 
Zij keerde, maar met minder vriendlijke oogen; 
Ook zwaaide zij een roede rond zich heen, 
Terwijl wij haar een stroom van vreemde woorden, 
Die ze uit een boekrol voorlas, momplen hoorden. 




66.


Zij las, de Tooveresse! O wondre macht! 
Gedachte en wil en element en leven 
Verandren. 'k Word door onweêrstaanbre kracht, 
Instinktsgewijs, naar 't water voortgedreven: 
Ik spring er in! 'k Voel de armen onverwacht 
Inkrimpen, 'k zie mijn voeten saamgeweven - 
Een schubbig vel omringt mij overal: 
Ik klief als visch het levend stroomkristal! 




67.


Ook d' anderen was 't eigen lot beschoren. 
Zij volgden mij, en plonsden in den stroom. 
Half ging mij reeds de erinnering verloren, 
Maar 'k was te moê als in een doffen droom. 
In 't eind, daar staan we, in menschenvorm herboren, 
Dezelfden weêr, maar van verbazing, schroom, 
En vreeze stom - terwijl Armidaas toren 
Met dreigende gebaren zich doet hooren: 





{==272==} {>>pagina-aanduiding<<}

68.


- “Ge ontfingt dan nu een proeve mijner macht! 
Uw wil bezwijkt voor mijn geducht vermogen: 
Één wenk van mij - daar ligt ge in de eeuwge nacht 
Eens kerkers voor uw leven neêrgebogen! 
Daar vliegt ge rond op donzen vogelschacht! 
Daar heft ge als boom uw takken naar den hoogen, 
Of hardt tot steen, of smelt tot kristallijn, 
Of wroet in 't slijk als borstlig everzwijn! 




69.


Maar 't staat aan u, mijn strafgericht te ontkomen: 
Aanvaardt terstond het voorstel dat ik doe! 
Wordt Heidenen! Plengt Christenbloed bij stroomen! 
Ontwringt Buljon zijn ijzren geesselroê! ....” 
Met afschuw wordt de schandlijke eisch vernomen, 
Met moed versmaad - alleen stemt Rambout toe. 
Wij werden in een kerker neêrgesmeten, 
Waar zelfs geen straal ons groette door de reten. 




70.


Niet lang nadien geleidde 't grillig lot 
Ook Tankred naar dezelfde gruwelwoning. 
Nu toefden wij slechts kort in 't kerkerkot, 
Want hoorde ik juist, dan zond Damaskus' Koning 
Een bode naar Armines tooverslot, 
En dagvaardde ons ter wreede martlaarskrooning. 
Ontwapend en met ketens om de leên, 
Voerde ons zijn bende naar Egypten heen! 




71.


Wij trokken voort langs harde pelgrimswegen; 
Daar voerde Hij, die 't groot Heelal regeert, 
Ons onverwachts den goeden Reinout tegen, 
Die steeds zijn faam door nieuwen roem vermeêrt. 
Hij aarzelt niet - hij valt met blanken degen 
De wachters aan, die hij in 't stof verneêrt. 
Wij rukken hen de wapens van de leden, 
Ons eigendom, waar zij zich meê bekleedden! 





{==273==} {>>pagina-aanduiding<<}

72.


'k Zag Reinout-zelv'! Ik blikte hem in 't oog! 
'k Heb hem omhelsd! Zijn stem klonk in onze ooren 
De jammermaar, die u verschrikte - loog! 
Voorwaar, hij leeft! frisch, krachtig als te voren! 
In 't bijzijn van een enklen pelgrim toog 
Hij van ons weg bij 't derde morgengloren: 
Hij reisde naar Antiochië, en liet 
Zijn bloedig kleed aan d' oever van een vliet.’ - 




73.


Zoo spreekt hij. Met van vreugde glinstrende oogen 
Blikt de Eremiet naar boven. Hemelgloor 
Heeft zijn gelaat met stralen overtogen: 
Gods leven dringt zijn sterflijk hulsel door; 
Des Geestes vol, van heilge drift bewogen, 
Heft zich zijn ziel naar 't Cherubijnenkoor, 
En zweeft er met een zaligend verblijden 
Door de eeuwge reeks der jaren en der tijden. 




74.


Nu opent zich zijn aangeblazen mond 
En profeteert de dingen die daar komen! 
Elk hoort verbaasd, genageld aan den grond, 
De heilge donders van zijn lippen stroomen: 
- ‘Ja, Reinout leeft! Een Tooveresse vond 
De leugen uit, die van zijn dood doet droomen. 
Hij leeft! hij bloeit! en Gods voorzienigheid 
Heeft hem nog rijper glorie weggeleid. 




75.


Zijn daden, die heel Aziën doorklinken, 
Zijn kinderspel, beloften voor 't verschiet: 
Eens doet zijn zwaard een keizerszetel zinken, 
Op 't daveren van zijn verwinningslied. 
'k Zie op zijn helm den zilvren arend blinken, 
Die Romes Kerk een veilge schuilplaats biedt, 
Door hem bevrijd uit de ijzren haviksklauwen.... 
En wèl zal hij een waardig kroost aanschouwen! 





{==274==} {>>pagina-aanduiding<<}

76.


't Kroost van zijn kroost en 't laatste nageslacht, 
Zal eens om strijd zijn heerlijk voetspoor drukken, 
De Driekroon en den Tempel aan de macht 
Van Cesars en Tyrannenbroed ontrukken, 
Den booze een schrik en d' onschuld tot een wacht, 
Den zwakke hoên, den trotsche in 't stof doen bukken: 
Zóó schittert, zóó streeft Estees heerschappij 
Met arendsvlucht gestarnte en zon voorbij! 




77.


Prelaten zal ze in 't Pauslijk purper kleeden. 
En wapenen met een tweevoudig zwaard; 
Waar immermeer voor Christus wordt gestreden, 
Wordt steeds door haar de rijkste krans vergaârd. 
Haar heeft de Heer in Zijn goedgunstigheden 
Op 't aardsch Tooneel een grooten rol bewaard.... 
Roep Reinout weêr! Slechts-hij doet uw banieren, 
Naar 's Hemels raad, volkomen zegevieren!’ - 




78.


Zoo breekt dan nu de vroome kluizenaar 
De onzekerheid, en doet de vreugde stijgen. 
Buljon-alleen, bij 't juichen van de schaar 
In diep gepeins, bewaart een plechtig zwijgen. 
De duisternis ontplooit het vleuglenpaar 
En doet alom haar daauwfloers nederzijgen. 
't Slaapt alles, in de schaduwen der nacht: 
Alleen Buljon houdt mijmerend de wacht. 


einde van het eerste deel.





