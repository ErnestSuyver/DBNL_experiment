



Vaderlandsche Letteroefeningen 
Jaargang 1835


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1835.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 108: de tekst op deze pagina bestaat alleen uit voetnoottekst van de voorafgaande pagina's. De genoemde pagina is hier daarom komen te vervallen.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1835

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1835.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1835.

[deel 1, pagina 697]
REGISTER VAN DE BOEKBESCHOUWING.

A.
Aardrijksk. Beschr. van de Nederlanden in 1830. Breda, bij W.A. Oukoop.	131
Abbring, (H.J.) Het Kerkhof te Groningen. Gron. bij J. Oomkens.	93
Abcouw, (C.J. van) De Man naar de Wereld, Blijspel. Amst. bij Ipenbuur en van Seldam.	180
Almanak (Nederlandsche Muzen-) voor 1835. Amst. bij J. Immerzeel, Jun.	43
- voor het Schoone en Goede, voor 1835. Amst. bij G.J.A. Beijerinck.	43
- voor Blijgeestigen, voor 1835. Amst. bij de Gebr. Diederichs.	43
- voor Hollandsche Blijgeestigen, voor 1835. Alkm. bij J.A.M.W. le Sage ten Broek.	43
- (Nederlandsche Volks-) voor 1835. Amst. bij H. Frijlink.	43
- (Geldersche Volks-) voor 1835. Arnh. bij C.A. Thieme.	43
- (Groninger Studenten-) voor 1835. Gron. bij W. van Boekeren.	136
- (Amsterdamsche Studenten-) voor 1835. Amst. bij R. Croese.	136
Aloys, Mijn Uitstapje naar Italië. II Deelen. Amst. bij H. Frijlink.	130
Alvensleben, (L. von) De ontmaskerde Jezuit. Kamp. bij K. van Hulst.	216
Anslijn, (P.D.) Vaderl. Tafereelen. Zaltb. bij J. Noman en Zoon.	313
Axel, eene Legende uit het Noorden. 's Hag. en Amst. bij de Gebr. van Cleef.	38

B.

Baars (W.A.) en P. Joling, Oz., Geschenk voor Meisjes. Dev. bij A.J. van den Sigtenhorst.	623
Bakker, (J.A.) Verhandeling over de Socratische Gesprekken. Leyd. bij D. du Mortier en Zoon.	165 en 206


[deel 1, pagina 698]

Bakker, (J.A.) Verhandeling over de Duitsche Wijsbegeerte. Utr. bij J. Altheer.	562
Bange, (J.J.) Bloemlezing uit Hoogd. Dichtst. Gron. bij J. Oomkens.	267
Bautain, Antwoord van een' Christen, enz. Breda, bij F.P. Sterk.	82
Becker, (K.F.) Algemeene Geschiedenis. XIIIde tot XVIde D. Haarl. bij de Erven F. Bohn.	394
Bedenkingen over Nederl. Handel. Haarl. bij de Erven F. Bohn.	134
- op een Geschrift over België. Arnh. bij C.A. Thieme.	262
- (Vrijmoedige) over de Kandidaten. Utr. bij N. van der Monde.	654
Berlijn zoo als het is, enz. Leeuw. bij L. Schierbeek.	619
Berzelius, (J.J.) Leerboek der Scheikunde. Isten D. Iste Stuk. Rott. bij P.H. van den Heuvell.	13
Beschouwing van de Belijdenis des Geloofs. Gron. bij W. Zuidema.	460
- (Vrijmoedige) van de Landmagt in Neêrlands Oostindië. Breda, bij F.P. Sterk.	521
Bilderdijk, (W.) Opstellen van godgel. en zedek. inhoud. II Deelen. Amst. bij J. Immerzeel, Jun.	141
- - Geschied. des Vaderl. Vde D. Amst. bij P. Meijer Warnars.	388
- - VIde D.	596
Blanken, Jz. (J.) Memorie. Utr. bij N. van der Monde.	602
Blik op het Bestuur van Nederl. Indië. No. 1. Kamp. bij K. van Hulst.	521
Boelen, Joh. Z. (J.) Reize naar Zuid-Amerika. Iste D. Amst. bij ten Brink en de Vries.	605
Bosch, (L.E.) Gedenkboek der Utrechtsche Schutterij. Iste Gedeelte. Utr. bij L.E. Bosch.	261
Brouwer, (P. van Limburg) Proeve over Euripides. Gron. bij W. van Boekeren.	378
- - - - Histoire des Grecs. Tom. I. Bij denzelfden.	289
Bulwer, (E.L.) De Roover. II Deelen. Haarl. bij de Erven F. Bohn.	223
- - - Pelham. II Deelen. Haarl. bij de Erven F. Bohn.	403
- - - Clarence Linden. III Deelen. Haarl. bij de Wed. A. Loosjes, Pz.	622


[deel 1, pagina 699]

Bijbel, ingerigt naar de tegenwoordige Taal en Spelling. Arnh. en Nijm. bij de Gebr. C.A. Thieme en J.F. Thieme.	185

C.

Calisch, (E.M.) Bij het Graf van J.D. Meijer. Amst. bij L. van Bakkenes.	268
Camper, (P.) Feestrede. Zutph. bij W.C. Wansleven.	350
Cannabich, (F.) Leerboek der Aardrijkskunde. Iste D. Breda, bij W.A. Oukoop.	131
Capadose, (A.) De ontheiliging van het Huis Gods. 's Hag. bij J. van Golverdinge.	104
Carillon, (A.C.) Zalige hoop op de toekomst! Amst. bij Carillon.	192
Caspari, (C.) De Homöopathische Geneesleer. Winsch. bij H.V. Huisingh.	373 en 415
Cate, (S. Blaupot ten) Over Doop en Doopsgezinden. Leeuw. bij H.C. Schetsberg.	367
Chenevière, De Christelijke Kerk. 's Hag. bij G. Vervloet.	216
Christelijke Betrachtingen. Gron. bij R.J. Schierbeek.	324
Clavareau, (A.) van Alphen's Petits Poëmes. Utr. chez J.G. van Terveen et Fils.	77
- - van der Hoop's Roi de Rome. Maestr. chez F. Bury-Lefebvre.	225
- - van Alphen's Ciel étoilé. Utr. chez J.G. van Terveen et Fils.	687
Conradi, (J.W.H.) Handboek der Pathologie enz. Isten D. 2de St. Amst. bij S. de Grebber.	464 en 512
Cooper, (J.F.) De Loods. II Deelen. Amst. bij J.F. Schleijer.	692
Couwenberg, (A.J.) Tafereelen. Iste en IIde Afl. No. 1-7. Arnh. bij I.A. Nijhoff.	667
Cramer, (A.) Het Rijnspook. Amst. bij A. Cramer en Comp.	224
- - De Brandstichters. Amst. bij A. Cramer en Comp.	403

D.
Dagverhaal van Jean Migault. Amst. bij W. Messchert.	539
- eener Reize met de Zeeuw. Utr. bij N. van der Monde.	609
Debray, (Miss) De Protestant. II Deelen. Gron. bij W van Boekeren.	86


[deel 1, pagina 700]

Dóll Egges, (C.M.) De jonge Hollander, enz. Amst. bij ten Brink en de Vries.	138
Döring, (G.) Elisabeth Werner. Amst. bij H. Frijlink.	540
Ducor, (H.) Lotgevallen van een' Marinier. II Deelen. Amst. bij J.C. van Kesteren.	135
Dijk, (J. van) Nagelatene Schriften. IIde D. Amst. bij Schalekamp en van de Grampel.	343
E.
Education (L') par l'Amitié. La Haye, chez W.P. van Stockum.	660
Edwards, (H.M.) Handboek der Heelk. Ontleedkunde, enz. IIde St. Utr. bij N. van der Monde.	151
Een Woord aan het Nederl. Publiek. Breda, bij W.A. Oukoop.	131
Eene Vraag van Ap. Paulus overwogen. Appingadam, bij J. Mekel.	679
Elten, D.J.Z., (N. van) Iets over Nederl. Indië, enz. 's Hag. en Amst. bij de Gebr. van Cleef.	432 en 482
Engelberts Gerrits, (G.) l'Histoire d'Angleterre. Amst. chez G. Portielje.	313
Engelen, (A.W.) Parijs in 1834. II Deelen. Gron. bij W. van Boekeren.	617
Engels, (R.) Waarheid en Geloof. Gron. bij R.J. Schierbeek.	278
- - Geloofsroem. Iste St. Gron. bij R.J. Schierbeek.	550
Ephemeriden der Nat. Wetensch. Iste en IIde D. en IIIden D. Iste St. 's Hag. bij A.P. van Langenhuysen, enz.	244
F.
Feen, (Z.H. van der) Satans list ontdekt, enz. Amst. bij J.H. den Ouden.	271
Fischer, (J.F. van Overmeer) Bijdrege tot de kennis van het Japansche Rijk. Amst. bij J. Muller en Comp.	637
Flameng, (P.F.) Dissertatio Med. Traj. ad Rhen. apud Paddenburg et Soc.	328
Focke, (J.C.) Dissertatio Med. Traj. ad Rhen. apud Paddenburg et Soc.	328
Foppe, (H.J.) Ernst en Boert. Amst. bij J. Immerzeel, Jun.	441
Fruauf, (F.R.) Gedachten. Gron. bij J. Oomkens.	660
Führmann, (H.) Kaspar Hauser. Amst. bij H. Frijlink.	577


[deel 1, pagina 701]

G.

Galama, (S.J.) Verhandeling over het Moederkoorn. Gron. bij J. Oomkens.	63 en 116
Gallé, (P.H.) Verjaargroete. Kamp. bij W.J. Tibout.	96
Geel, (J.) Gesprek op den Drachenfels. Leid. bij H.W. Hazenberg, Jun..	669
Geschiedenis van J.C. Gron. bij R.J. Schierbeek.	83
- (De) van A. Julius enz. Dev. bij A.J. van den Sigtenhorst.	668
Gesprek over de Openbaring van Joannes. Kamp. bij K. van Hulst.	678
Gleuns. Jr. (W.) Beschouwing van het Heelal. Gron. bij J. Oomkens.	251
- - - Iets over de Kometen. Gron. bij J. Oomkens.	636
Graaf Eduard Forster. Arnh. bij C.A. Thieme.	665
Graaff, (C.N. de) Dissertatio Theol. Lugd. Bat. apud D. du Mortier et Fil.	317
Groen, Jac. (J.) Beschrijving des Aardbols. Amst. bij H. Molenijzer.	345
Groen van Prinsterer, (G.) Archives &c. Ie Série, P.I. Leid. chez S. et J. Luchtmans.	471
Grondbeginselen der Natuurk. Wetensch. Iste Aflev. Breda, bij F.P. Sterk.	440
- IIde en IIIde Afl.	660
Grondstelling (De) der R.K. Kerk, enz. Breda, bij van Gulik en Hermans.	145
Grotii (H.) Annotationes in N.T. Vol. IX. Gron. apud W. Zuidema.	361
Gruber, (J.G.) Het Leven enz. van A. Lafontaine. Gron. bij J. Oomkens.	610

H.

Hage, (J. van den) Het Slot Loevestein in 1570. II Deelen. Amst. bij J.M.E. Meijer.	221
Hall, (H.C. van) Flora Belgii septentrionalis, &c. Vol. II. Amst. apud J.C. Sepp et Fil.	154
- - - - Elementa Botanices. Gron. apud J. Oomkens.	281
Hall, (F.A. van) Redevoering, Amst. bij de Erven H. Gartman.	489
- - - - Nadere Verdediging, enz. Amst. bij de Erven H. Gartman.	489


[deel 1, pagina 702]

Halmael, Jr. (A. van) Peter de Groote, Treurspel. Leeuw. bij G.T.N. Suringar.	71
Hamelsveld, (W.IJ. van) Verzameling van Gewijsden, enz. IVden D. 1-4de St. en VIden D. 1ste en 2de St. Amst. bij S. de Grebber enz.	261
Hanke, (H.) geb. Arndt, Bloemenkrans. Iste en IIde Verz. Dev. bij J. de Lange.	571
Hauff, (W.G.) Melodiën der Evangelische Gezangen. Gron. bij J.D. Smith.	535
Heldring, (O.G.) De Natuur en de Mensch. IIde en IIIde of laatste St. Amst. bij G.J.A. Beijerinck.	83
Hengel, (W.A. van) Memoria J. van Voorst. Lugd. Bat. apud S. et J. Luchtmans.	234
Herbig, (F.) Hillegonda van Teylingen. II Deelen. Leeuw. bij G.T.N. Suringar.	84
Heringa, El. Z. (J.) Berigt. Utr. bij J.G. van Terveen en Zoon.	660
Heusde, (Ph. W. van) De Socratische School. Iste D. Utr. bij J. Altheer.	165
Heyst, (D. van) Redevoering. Leyd. bij Haak en Comp.	196
Hirschig, Cz. (A.) Blikken in het menschelijk hart, naar Seneca. Alk. bij J.A.M.W. le Sage ten Broek.	20
Hoekstra, (F.) De Wonderwerken van Jezus. Haarl. bij de Wed. A. Loosjes, Pz.	677
Hoeven, (A. des Amorie van der) Leerredenen. Leeuw. bij G.T.N. Suringar.	541
Hofstede de Groot, (P.) Institutiones Theol. Nat. Gronapud W. Zuidema.	229
Homberg, (H.) Godsd. en Zedek. Handboek. 's Hag. ter Landsdrukkerij.	188
Hoogvliet, (J.M.) Rudimenta Linguae Graecae. Zaltb. bij J. Noman en Zoon.	221
Hoop, Jr. (A. van der) De Koning van Rome. Amst. bij Brest van Kempen.	225
- - - - - en P.S. Schull, Vertellingen in Rijm en Proza. Dordr. bij J. van Houtrijve, Jr.	494
- - - - - Het Slot van IJsselmonde. Dordr. bij J. van Houtrijve, Jr.	566
- - - - - Johanna Shore, Treurspel. Dordr. bij J. van Houtrijve, Jr.	566
Hugenholtz, (H.J. de Haan) Disputatio Theol. Lugd. Bat. apud Vid. du Saar.	273


[deel 1, pagina 703]

I.

Irving, (Washington) Ontdekkingsreizen. Haarl. bij de Wed. A. Loosjes, Pz.	130

J.
Jacqueline de Bavière. II Tomes. La Haye et Amst. ches les Frères van Cleef.	401
James, (L.G.) Lettre à D. Serrurier. Amst. chez W. Messchert.	459
Jong, Gsz., (A. de) Mengelingen. Amst. bij L. van der Vinne.	656
Jose, een Spaansch Verhaal. Amst. bij J. Immerzeel, Jun.	496
Jozef in Egypte. Gron. bij J. Römelingh.	395

K.

Kaiser, (F.) Verhandeling over de Komeet van Halley. 's Hag. en Amst. bij de Gebr. van Cleef.	161 en 200
Kampen, (N.G. van) Bloeml. uit Nederl. Prozaschrijvers. Iste en IIde St. Haarl. bij de Erven F. Bohn.	651
- - - - Handboek van de Geschied. der Letterk. Iste D. Haarl. bij de Erven F. Bohn.	684
Karakterschetsen (De) van Theophrastus. Rott. bij J.W. van Leenhof.	337
Keur van Scherts en Luim. Amst. bij F. Kaal enz.	359
- - - - - IIde Bund.	657
Kinderen (De) der Natuur. Dev. bij A.J. van den Sigtenhorst.	668
Kist, Ez. (A.) Iets tegen A. Capadose. Dordr. bij Blussé en van Braam.	104
Kist (N.C.) en H.J. Roijaards, Archief voor Kerkel. Geschied. IVde D. Leyd. bij S. en J. Luchtmans.	194
- - - Vde D.	298
- - - De Christelijke Kerk op Aarde. II Deelen. Leyd. bij S. en J. Luchtmans.	591
Kist, (W.) Lodewijk van Landen. II Deelen. Rott. bij de Wed. J. Allart.	308
- - De Speer van Ithuriël. II Deelen. Arnh. bij I.A. Nijhoff.	693
Kluppell, (K.L.) De Loots. Willemsoord, bij C. Bakker, Bz.	500


[deel 1, pagina 704]

Kroef, (J.P.) Redevoering. Zierikz. bij J. van de Velde Olivier.	350
Krummacher, (F.A.) Joannes, de Discipel des Heeren. Haarl. bij de Wed. A. Loosjes, Pz.	534
Kruseman, (A.M.) geb. Ross, Mijn Reisverhaal en Dagboek. Rott. bij J.L.C. Jacob.	130

L.

Lamartine, (A. de) Herinneringen, enz. Iste D. Breda en Amst. bij F.P. Sterk en L. van Bakkenes.	653
Laura. II Deelen. Amst. bij J. van der Hey en Zoon.	90
Lauts, (G.) Handleiding. Utr. bij L.E. Bosch.	131
Lax, (L.) Avonturen van een Schoorsteenveger. II Deelen. Amst. bij J. Guykens.	42
Lektuur voor Blijmoedigen. Amst. bij J.C. van Kesteren.	538
Lennep, (D.J. van) De Werken en Dagen van Hesiodus. Tweede Druk. Amst. bij P. Meijer Warnars.	219
- (J. van) Vertellingen en Navolgingen in Poëzij. Amst. bij P. Meijer Warnars.	301
Lessen over de Christ. Herv. Godsdienstleer. Sneek, bij F. Holtkamp.	280
Leszmann, (D.) Reisavonturen. II Deelen. Leeuw. bij Steenbergen van Goor.	610
Liederen. (Zestal Nederl.) Amst. bij M.H. Schonekat.	451
Loman, (J.C.) Afscheidsrede. 's Hag. bij de Erven Doorman.	326
Lublink Weddik, (B.T.) Gesprekken in Sokratischen vorm. Amst. bij G.J.A. Beijerinck.	165 en 206
Lulofs, (B.H.) Reis naar Baden-Baden. Gron. bij J. Oomkens.	32
- - - Gedicht. Gron. bij J. Oomkens enz.	126

M.

Mac Farlane, (C.) De Bandieten en Roovers in Spanje. II Deelen. Amst. bij H. Frijlink.	135
Magazijn (Nederlandsch) van Romans en Verhalen. IIde D. Amst. bij G.J.A. Beijerinck.	353
Martinet's (Vervolg op J.F.) Katechismus der Natuur. VIde of laatste D. Zaltb. bij J. Noman en Zoon.	18
Masquerade. (De) 9 Februarij 1835. Leyd. bij C.C. van der Hoek.	360


[deel 1, pagina 705]

Meerten, (A.B. van) geb. Schilperoort, De Onlusten in België. 1ste St. Haarl. bij de Wed. A. Loosjes, Pz.	265
- - - - Tafereelen uit den Bruidstaat enz. Amst. bij G. Portielje.	266
- - - - De twee wegen des levens. Amst. bij Schalekamp en van de Grampel.	446
Meesters, (P.) Twaalfambachten en dertien ongelukken. Amst. bij J.C. van Kesteren.	449
Messchaert, (N.) Onderzoek van het Christendom. Rott. bij J. van Baalen.	674
Meijer, (B.J.) Waarnemingen over het Magnetismus, enz. IIde D. Rott. bij T.J. Wijnhoven Hendriksen.	284
Middelen ter plaatsing van Proponenten. Amst. bij J. van Heteren.	362
Mioulet, (A.D.J.) Eerste Beginselen der Aardrijksbeschr. Rott. bij Mensing en van Westreenen.	131
Mises, Ontleedkunde der Engelen. Amst. bij H.D. Santbergen.	469
Moens, (P.) Gedichtjes. Haarl. bij de Wed. A. Loosjes, Pz.	77
- - Zestal Brieven. Amst. bij G. Portielje.	78
- - Kleine Vertellingen. Dev. bij A.J. van den Sigtenhorst.	668
Molema, (E.) Zedekundig Leesboek. Winsch. bij H.V. Huisingh.	577
Müller, (H.) Bernard en Julia. 's Hag. bij A. Kloots.	314
Muller, (J.W. Statius) Leerredenen. Amst. bij C.L. Schleijer.	97
- - - - Een woord aan mijne Gemeente. Amst. bij C.L. Schleijer.	97
Muntinghe, (H.) Geschiedenis der Menschheid. Nieuwe Uitgave. I-IVde D. Amst. bij G.J.A. Beijerinck.	236
- - V-Xde D.	414
Murat, (A.) Brieven over Noord-Amerika. II Deelen. Zaltb. bij J. Noman en Zoon.	340
Muslin, (D.) Handleiding tot den Heidelb. Katechismus. II Deelen. Tweede Druk. Zwolle, bij J. Zeehuisen, Jun.	238
N.
Nagedachtenis (Ter) van C. Loots. Amst. bij J. van der Hey en Zoon.	658
Nederl. Bouwk. Magazijn. Amst. bij M. Schooneveld en Zoon.	265
- - II-IVde St.	660


[deel 1, pagina 706]

Niemeijer, (A.H.) Bijbelsche Karakterkunde. I-IIIde D. Leyd. bij L. Herdingh en Zoon enz.	59
- - - Overzigt van de Geschied. der Opvoeding enz. Amst. bij L. van der Vinne.	558
Nierop, (A.S. van) Proeve. Amst. bij de Gebr. Diederichs.	305
Nieuwenhuis, (F.J. Domela) Herinnering aan S.C. Klinkhamer. Amst. bij G. Goossens.	134
- - - - Dissertatio. Lugd. Bat. apud H.W. Hazenberg, Jun.	317
- - - - De hooge Feesten der Christelijke Kerk. Leeuw. bij G.T.N. Suringar.	587
Nieuwenhuys, (C.J.) Eenige Wenken over de Cholera. Amst. bij Lastdrager en Lorié.	631 en 680
Nijhoff, (J.L.) Brief. Arnh. bij I.A. Nijhoff.	629

O.

Olivier, Jz. (J.) De Oosterling. Iste-IIIde St. Kamp. bij K. van Hulst.	521
Oosten van Staveren, (G.L. van) Gedichten. Amst. bij M. Westerman en Zoon.	174
- - - - - - Het Beleg van Haarlem. Utr. bij N. van der Monde.	174
Oostkamp, (J.A.) Korte Levensbeschrijvingen enz. Amst. bij J.C. van Kesteren.	265
Ootmoed en Liefde. Nijm. bij J.F. Thieme.	579
Outeren, (G.P. van) De Regtsmagt van Rijnland verdedigd. Leyd. bij C.C. van der Hoek.	439
Overzigt der Evangeliën. Utr. bij C. van der Post, Jr.	8
- (Kort) der financiéle resultaten, enz. Kamp. bij K. van Hulst.	521

P.
Palm, (J.H. van der) Leerredenen. IXde Tiental. Leyd. bij D. du Mortier en Zoon.	1
- - - - - Bijbel voor de Jeugd. XXIII en XXIVste St. Leyd. bij D. du Mortier en Zoon.	458
Pharizeën (De) van vroegere en latere dagen. 's Hag. bij A. Kloots.	623
Pichler, (C.) De Zweden in Praag. II Deelen. Zutph. bij W.J. Thieme.	689
Pölitz, (K.H.L.) Uitgezochte Verhandelingen. Leyd. bij C.C. van der Hoek.	106


[deel 1, pagina 707]

Pontécoulant, (G. de) De Halleysche Komeet, enz. Breda, bij Broese en Comp.	487
Pot, (C.G. van der) Specimen. Amst. apud C.A. Spin.	625
Proeve eener Inleiding in de Redekunst. Rott. bij H.W. van Harderwijk.	134
Punt, (C.L.) Berekening, enz. Dordr. bij Blussé en van Braam.	270

R.

Rau, (S.J.E.) Epistola. Lugd. Bat. apud S. et J. Luchtmans.	339
Reichardus, (C.T.) Orbis Terrarum Veteribus cognitus. Gron. apud W. van Boekeren.	124
Rellstab, (L.) 1812. Een Geschiedkundige Roman. IV Deelen. Gron. bij W. van Boekeren.	352
Retorchs, (G.H.) Moed en tegenwoordigheid van geest. Dev. bij A.J. van den Sigtenhorst.	664
Reudler, (R.T.F.) Hulde aan mijne Gemeente. 's Hag. bij de Erven Doorman.	326
Robert Fitzooth. Amst. bij Gebr. van Arum.	537
Rodenburg, (R.) Aanmerkingen over de Rigters van Israël. Sneek, bij F. Holtkamp.	148
Roest van Limburg, (T.M.) De Vorst van Machiavelli. Leyd. bij J.C. Cijfveer.	427
Roorda van Eysinga, (P.P.) De Kardinaal Hertog van Richelieu, Treurspel. Amst. bij J. Allart Rietberg.	180
Rossum, (R.W. van) Het Christendom een werk uit God. 's Hag. bij J.P. Beekman.	103
Roijaards, (H.J.) Hedendaagsch Kerkregt. Iste D. Utr. bij J. Altheer.	24
Rütenick, (K.A.) De Leer des Christendoms. (Geloofsleer.) Gron. bij W. van Boekeren.	405
Ruyl, (J.) Raymond van Toulouse, Treurspel. Amst. bij M. Westerman en Zoon enz.	399
Rijkens, (R.G.) Handl. voor het rekenen. Gron. bij J. Oomkens.	435

S.

Sadok en Mirjam. Rott. bij de Wed. van der Meer en Verbruggen.	355
Sande, (D.F.G. van de) Tafereelen. Gron. bij W. van Boekeren.	520


[deel 1, pagina 708]

Sannes, (I.) De eerste Brief van Petrus. Gron. bij W. Zuidema.	509
Schaick, Jr. (C. van) Tweetal Leerredenen. Hoogeveen, bij P. Veenhuizen.	150
Scheel, (A.W.L.) Iets over den Bloedzuiger. 's Hag. bij W.P. van Stockum.	635
Scheltema, (J.) Mengelwerk. Vden D. 3de St. en VIden D. 1ste Stuk. Utr. bij J.G. van Terveen en Zoon.	332
Schets van het Mercantiele Stelsel. Utr. bij C. van der Post, Jr.	577
Schimshcimer, (J.F.) Tiedge's Urania. IIde D. Amst. bij L. van der Vinne.	69
Schmid, (C.) Bijbel voor Kinderen. IIde en IIIde St. Amst. bij ten Brink en de Vries.	533
- - Alphonsus. Amst. bij ten Brink en de Vries.	533
Schouten, (H.J.) Handl. tot den Aziat. Braakloop. Amst. bij S. de Grebber.	67
Schroeder van der Kolk, (J.L.C.) Eene Voorlezing over Natuurkrachten, enz. Utr. bij C. van der Post, Jr.	197
Schut, (J.E.) Jodoka. II Deelen. Amst. bij J.C. van Kesteren.	662
Scott, (W.) Tafereelen uit de Gesch. van Schotland. IIde D. Amst. bij G. Portielje.	313
- - Graaf Robert van Parijs. II Deelen. Gron. bij W. van Bockeren.	400
- - Lord Nigel. II Deelen. Leyd. bij A. en J. Honkoop.	492
Sebastian, (A.A.) Physiologia generalis. Gron. apud J. Oomkens.	555
Sécrétan, (J.C.J.) Sermons. Amst. chez Messchert et Höveker.	49
Seegers, (T.C.) Commentatio. Brcdae, apud F.P. Sterk.	249
- - - Dissertatio Med. Traj. ad Rhen. apud N. van der Monde.	249
Seleniten. (De) Leeuw. bij Steenbergen van Goor.	448
Senden, (G.H. van) Leerrede. Zwolle, bij R. Boclens, Jun.	238
Serrurier, (D.) Sermon. Dordr chez J. van Houtrijve, Jr.	459
- - Reponse. Dordr. chez J. van Houtrijve, Jr.	459


[deel 1, pagina 709]

Siebolts, (J.) Zestal Leerredenen. Gron. bij R.J. Schierbeek.	102
Smith, (A.) Bedenkingen tegen de Homöopathie. Winsch. bij H.V. Huisingh.	420
Sonstral, (J.H.) Vriendelijk Woord. Amst. bij J. Guykens.	80
Speijers, (F.A.) Het Tafereel van Cebes. Arnh. bij C.A. Thieme.	220
- - - Fabelverklaringen van Palaephatus. Arnh. bij C.A. Thicme.	220
Spindler, (C.) De Dweeper. Haarl. bij de Wed. A. Loosjes, Pz.	447
- - De Non van Gnadenzell. II Deelen. Haarl. bij de Erven F. Bohn.	691
Sprong, (H. van der) Uren van Aandacht. Schied. bij de Munnik en Wijnands.	372
Stewart, (C.S.) Reis naar de Zuidzee. II Deelen. Rott. bij Mensing en van Westreenen.	212
Stierling, (H. Grissioen) Dissertatio Anat. Chir. Heidelberg.	592
Story, (J.J.) Vervolg op mijn werkje, enz. Leyd. bij L. Herdingh en Zoon.	263
Stukken, betrekkelijk het Reitdiep, enz. Gron. bij J. Oomkens.	490
Sue, (E.) Atar Gull. 's Hag. bij A. Kloots.	666
Suringar, (G.C.B.) Epitome Therapioe generalis. Amst. apud C.G. Sulpke.	119
Susanna, (J.A.) Levensschets van H. Boie. Amst. bij P. Meijer Warnars.	134

T.

Telting, (A.) Redevoering. Fran. bij G. IJpma.	661
Tenckinck, (W.J.) Wenken aan mijne Gemeente. Fran. bij G. IJpma.	459
Thouars, (De) Aan Neêrl. Jongelingschap. Breda, bij F.P. Sterk.	268
Tieck, (L.) De Verloving. Leyd. bij C.C. van der Hoek.	694
Traxel, (A.) Het nieuwe Frankrijk en het nieuwe België. Leeuw. bij L. Schierbeek.	215
Trekken uit de Geschiedenis, enz. 's Hag. bij A. Kloots.	491
Trömlitz, (A. von) Anna Groslot en Jacques Poltrot. Nijm. bij J.F. Thieme.	89


[deel 1, pagina 710]

Tijdschrist voor de Geschiedenis enz. van Utrecht. Isten D. 1ste St. Utr. bij N. van der Monde.	575
- voor Nat. Gesch. Isten D. 1ste St. Amst. bij C.G. Sulpke.	683

V.

Vader Anselmus, enz. Schied. bij de Munnik en Wijnands.	309
Veen, (A.J. van der) Leerrede zonder R. Leeuw. bij J.W. Brouwer.	11
- - - - - Leerrede in Schriftuurplaatsen. Bij denzelfden.	11
Velzen, (S.K. Thoden van) Comment. Theol. Gron. apud J. Oomkens.	581
Verburg, (J.) Verhandeling over de Mozaïsche Wetten, enz. Middelb. bij de Gebr. Abrahams.	341
Verhandelingen (Nieuwe) van het Zeeuwsch Genootschap. Vden D. 3de St. Middelb. bij de Gebr. Abrahams.	341
- (Natuurk.) van de Holl. Maatsch. der Wetensch. te Haarlem. XXIste D. Haarl. bij de Wed. A. Loosjes, Pz.	422
- (Nieuwe) van het Haagsch Genootschap, voor 1832. Iste D. 's Hag. bij de Erve J. Thierry en C. Mensing en Zoon.	453
- voor 1832. IIde D.	501
- van het Bataviaasch Genootschap. XVde D. Batavia.	468
Verslag van de Commissie voor den Veenbrand, enz. Gron. bij C.M. van Bolhuis Hoitsema.	660
Vertellingen uit de Gesch. van Engeland. Dev. bij A.J. van den Sigtenhorst.	668
Verzameling van uitheemsche Vernuften. IIde St. Amst. bij M. Westerman en Zoon.	38
Vlug Staatkundig Overzigt. Haarl. bij V. Loosjes.	262
Vreede, (G.W.) Iets bij den dood van van Hogendorp. Gorinch. bij J. van der Wal.	262
- - - De Verdiensten onzer Voorouders, enz. Gorinch. bij J. Noorduyn.	489
Vreede Bik, (P.) Graaf Lodewijk van Nassau, Tooneelspel. Amst. bij M. Westerman en Zoon enz.	180
Vries, (R. de) Verhandeling over de Zielsverhuizing. Amst. bij P. de Vries.	262


[deel 1, pagina 711]

Vriese, (W.H. de) Plantenkunde voor Apothekers en Artsen. Iste D. Leyd. bij C.C. van der Hoek.	516
Vrolik, (W.) Beschrijving der Beenderen van het Menschelijk Ligchaam, enz. Amst. bij J. Muller en Comp.	152

W.

Wagenaar's verkorte Vaderl. Hist. voortgezet. Dordr. bij Blussé en van Braam.	94
Wagner, (F.L.G.) De officiis et conditione Pastoris rusticani. Gron. apud J. Römelingh.	155
Warmelo, (G. van) Bijbelverspreiding. Gouda, bij R. Vogelensank.	196
Warnsinck, (W.H.) Vertellingen, Romancen enz. Amst. bij H. Frijlink.	397
Weeme, (G. ter) Troost voor Ouders. Zaand. bij J. Groot en Comp.	243
- - - Stille Onderwerping aan God. Zaand. bij J. Groot en Comp.	243
Wenken en Meeningen. I. Haarl. bij de Wed. A. Loosjes, Pz.	362
Westenberg, (J. Harmoniën naar A. de la Martine. Kamp. bij K. van Hulst.	269
Wetten enz. nopens den Boekhandel. 's Hag. bij J. Belinfante.	134
Wieringa, (G.R.) Brief van goedkeuring. Gron. bij A. Kamerling.	218
- - - Vlugtige Gedachten. Gron. bij A. Kamerling.	218
Wilde, (J.C. de) Deutsch-Niederländisches Taschenwörterbuch. II Deelen. Dordr. bij Blussé en van Braam.	646
Windsma, (R.) Friezne Blomme-krânze. To Snits, by F. Holtkamp.	450
Winterbloemen. 's Hag. bij A. Kloots.	357
Woordenboek (Aardrijks- en Geschiedk.) van de Provincie Vriesland. Sneek, bij de Wed. F.W. van Breest Smallenburg.	531
Wijk, Rz., (J. van) Handboekje. 1ste St. Kamp. bij W.J. Tibout.	95
- - - - Supplement. No. 1. Amst. bij C.L. Schleijer.	440
- - - - - No. II.	660


[deel 1, pagina 712]

Wijk, Jz. (R. van) Welken Stand zult gij kiezen? Tweede Geschenk, enz. Kamp. bij K. van Hulst.	445

Z.

Zeeman, (H.) Leven en Daden van Prins Maurits. Amst. bij Gebr. Koster.	183
- - Leven enz. van J. Camphuis. Amst. bij Schalekamp en van de Grampel.	315
- - Lucretia Borgia. Amst. bij J. Allart Rietberg.	578

Naberigten enz.

Brief van a. stolker aan den Redacteur. 138
Berigt wegens de Rec. van Prof. suringar's Epitome. 184
Teregtwijzing van j. andriessen. 315
Lompe Drukfout in den Recensent o.d. Rec. 452
Antwoord aan vrugt en ruys. 624
Laatste Repliek aan vrugt en ruys. 696

[deel 2, pagina I]
MENGELWERK,

VOOR

1835.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROERENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1835.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1835.

[deel 2, pagina V]
INHOUD

VAN HET

MENGELWERK.

Redevoering, ter viering van het Vijftigjarig Bestaan der Maatschappij: Tot Nut van 't Algemeen, gehouden te Haarlem, op den 17 November 1834, door Mr. pieter mabé, jun.	Bl. 1
Het Aar-Dal.	18
Tafereelen uit het Maatschappelijk Leven der Noord-Amerikanen. - De Overvaart uit de Oude naar de Nieuwe Wereld. (Vervolg van bl. 707 des vorigen jaars.)	23
Mijne Viool. I.	29
Het noodlottige Nachtbezoek. Geschiedkundig Verhaal.	38
Herinnering aan het Vijftigjarig Bestaan der Maatschappij: Tot Nut van 't Algemeen. Door j.w. ijntema. Dichtstukje.	44
Tooneelanekdoten en Bijzonderheden van vroegeren en lateren tijd. (Wordt van tijd tot tijd vervolgd.)	46
Moederangst. Eene ware Anekdote.	52
Over de bijzondere Geaardheid der Nederlanders en Duitschers, ook blijkbaar in derzelver Taal, Kunsten en Letteren. Voorgelezen in eenen Letterkundigen Kring. Door Prof. n.g. van kampen.	53
Twee Toespraken aan de Gevangenen in het Tuchthuis te Spandau, gedaan door thomas shillitoe, van Londen. Eerste Toespraak.	67
Tafereelen uit het Maatschappelijk Leven der Noord-Amerikanen. - Toestand der Kolonisten, wanneer zij zich gevestigd hebben, om land te ontginnen. (Vervolg van bl. 29.)	73
Tweede Brief aan hilletje, over de Teekenen des Tijds.	77
Philippe rameau, Toonkunstenaar uit de vorige Eeuw. Een Verhaal.	81
Tooneelanekdoten en Bijzonderheden van vroegeren en lateren tijd.	95


[deel 2, pagina VI]

De Diplomaten Melkboeren. Door j.w. ijntema. Dichtstukje.	99
Naar het Allemannisch van hebel. Door j. brester, az. I. De Zomeravond. II. De Zondagochtend. III. Bij een Graf.	102
Invallende Gedachten bij aanhoudenden Regen. Catsiaansch Dichtstukje.	109
Bij het lezen van Z. Ms. Besluit, dat, bij de Stedelijke Schutterijen, eene witte bies de tegenwoordige streep zal vervangen. Door h.c. dresselhuys.	111
De Galg op de Sandwich-Eilanden ingevoerd.	112
Verhandeling, over den Aard, den Oorsprong en den Stichter van het St. Simonismus. Door n. swart.	113
Twee Toespraken aan de Gevangenen in het Tuchthuis te Spandau. Tweede Toespraak. (Vervolg en slot van bl. 73.)	129
De Grijsaard te Calais in 1688. Verhaal.	135
De Duëllist. Eene ware Gebeurtenis.	149
Engelenwacht. Dichtstukje.	158
Ontboezeming bij de Herstelling van Neêrlands Kroonprins. Aan de Belgen. Door holle, Lt. Kol. in den Brielle. Dichtstukje.	159
De gevelde Eik. Dichtstukje.	161
Dweeperij en Ligtzinnigheid niet zelden één en hetzelfde. Eene echte Anekdote.	162
Opmerkenswaardige Gewoonte.	163
Aandoenlijk Voorval.	163
Profetische Toast.	164
Talleyrand leeft stil.	164
Het nog niet gecensureerde of nagedrukte Boek.	164
Oordeel van eenen Turk over de Europesche Huwelijken.	164
De Meester en zijn Knecht.	164
De Overblijfselen der Gothische Taal, zoo verre zij tegenwoordig bekend zijn. Door j.h. halbertsma, Kerkleeraar bij de Doopsgezinden te Deventer, enz. enz.	165
Over de Uitvinding van Buskruid en grof Geschut.	178
Tafereelen uit het Maatschappelijk Leven der Noord-Amerikanen. - De Togt naar het Westen. (Vervolg van bl. 77.)	185
Uittreksel uit eenige Berigten en Aanteekeningen over IJzeren Wegen, enz. (Vervolg van bl. 568 des vorigen jaars.)	190


[deel 2, pagina VII]

Bijzonderheden uit de Leefwijze van den voornamen Stand in China, nieuwelings medegedeeld.	194
Tooneelanekdoten en Bijzonderheden van vroegeren en lateren tijd.	206
Broussais' Geneeskundige Bekeering.	209
Carl rappo. Door j.w. ijntema. Dichtstukje.	211
Redevoering, bij gelegenheid der Feestviering van het Vijftigjarig Bestaan der Maatschappij: Tot Nut van 't Algemeen, door het Departement Medemblik, gehouden, door s. hoekstra, Predikant bij de Doopsgezinden. Met de Gezangen, door a. beeloo.	213
Levensschets van Lord byron.	232
Zeldzaam Geval van eenen Man, dien men in de Maag kan zien.	239
Nog eenige Opmerkingen, aangaande feisser's Geschrift, enz.	245
Over de Uitvinding van Schietgeweer door middel van Buskruid. (Vervolg en slot van bl. 184.)	249
De Fransche Galanterie. Door henry lytton bulwer.	257
Blik op Oosterduin, bij Haarlem. - Dichtstukje.	259
La tendre Fille, pièce traduite de françoise de boer, avec le texte en regard, par auguste clavareau.	261
Aardige Woordspeling van Mevrouw de genlis.	263
Klopstock's Eere gehandhaafd.	263
Schiller's kiesch Gevoel.	264
Aan den Redacteur van dit Tijdschrift.	264
Verhandeling, over het gebruik der Eerzucht tot bemoediging der Deugd, bijzonder met betrekking tot het openbaar beloonen van edelmoedige en menschlievende daden door de Maatschappij: Tot Nut van 't Algemeen. Door n. swart.	265
Groot Cour, te Washington, bij den President der Vereenigde Staten van Noord-Amerika, jackson.	280
Nog eenige Opmerkingen, aangaande feisser's Geschrift, enz. (Vervolg en slot van bl. 249.)	285
De Predikant goedkoop in de Bijloke, een Burgerlijk Hospitaal, te Gent.	290
Verhaal van het vergaan van het Engelsch Schip, the Earl of Eldon, door brand, op zee.	297
De Fransche Galanterie. (Vervolg en slot van bl. 259.)	302
Aan bellamy.	307
Het schijndoode Kind.	309


[deel 2, pagina VIII]

Anekdote van louis philippe.	310
Vrouwelijke Vindingrijkheid. (Geheime Correspondentie.)	311
Op de Omverwerping van het jongste Britsche Ministerie. Door j.w. ijntema.	312
De Galopade. Naar m.g. saphier. Door j. van harderwijk, rz.	313
De Reiziger. Door w. van der gaag.	313
Moffricana.	314
Bedenkingen over den zin der herhaalde bede van onzen Zaligmaker in Gethsemané. Door j.s. damsté, Predikant te Langezwaag.	317
Resultaten van eene Statistiek der Krankzinnigenhuizen door Dr. fuchs.	326
Eenige Berigten aangaande Batta. Door j.h. domis, Resident van Sourabaya.	329
Tafereelen uit het Maatschappelijk Leven der Noord-Amerikanen. - De Boardings. Weldadigheid. Reis naar Philadelphia. (Vervolg van bl. 190.)	336
Chinesche wijze van Vischvangst door Waterraven.	347
Nieuw Bewijs voor het Bestaan van den Duivel.	349
Jezuiten.	350
Op het vijftigjarig Hooggetijde van Mejonkvrouwe petronella moens, den 3den Mei 1835. Door w.h. warnsinck, bz.	351
Tooneelanekdoten en Bijzonderheden van vroegeren en lateren tijd.	354
Gruwelijke Boosheid in een' Geestelijke.	360
Mijne Burgerlijke Belijdenis. Door a. langereis, te Medemblik.	361
Onderzoek naar de oorzaak, waarom de Stad Amsterdam eerst in het jaar 1578 is toegetreden tot het Verbond der Nederlandsche Gewesten tegen Spanje. Door g. van enst koning.	365
Athene in Augustus 1833.	378
Tafereelen uit het Maatschappelijk Leven der Noord-Amerikanen. - Philadelphia. (Vervolg van bl. 347.)	391
Uittreksel uit eenige Berigten en Aanteekeningen over IJzeren Wegen, enz. (Vervolg van bl. 193.)	398
Oostersche Jagttooneelen. - De Tijgerjagt met Elefanten. Het vangen der Elefanten.	403
De Visschers der Menschen.	408
Heerlijke Uitwerking des Christendoms bij eenen Neger.	411


[deel 2, pagina IX]

Op een Afbeeldsel van den Spaanschen Generaal mina. Door j.w. ijntema. Dichtstukje.	412
Rowland's Makasser-olie.}Puntdichtjes.	412
Bibax een Menschenvriend.}Puntdichtjes.	412
Iets betrekkelijk den gevoerd wordenden twist over de Formulieren van Eenigheid in de Nederlandsche Hervormde Kerk.	413
Uittreksels uit het, thans in de Koninklijke Archiven te Parijs zich bevindende, Dagboek van lodewijk XVI.	430
Bezoek van Pompeji bij toortslicht.	437
Nieuwe Ontdekking van eene Groep Eilanden in de Zuidzee.	448
Tooneelanekdoten en Bijzonderheden van vroegeren en lateren tijd.	453
Rabbi mayer. Dichtstukje.	457
Vergelijking tusschen alexander den macedoniër en karel den grooten.	461
Doctor jenner. Met Portret.	470
Egypte, onder de Heerschappij van mehemet-ali.	474
Tafereelen uit het Maatschappelijk Leven der Noord-Amerikanen. - De Zeereis. (Vervolg van bl. 398.)	484
Zonderlinge Lotgevallen eener Prinses uit het Huis van Brunswijk.	491
Uittreksel uit eenige Berigten en Aanteekeningen over IJzeren Wegen, enz. (Vervolg van bl. 403.)	496
Onverdraagzaamheid omtrent Separatisten.	501
De Biddende. Naar matthisson.	502
Verlichten meer, dan Aalmoes-geven. Door j.w. ijntema. Dichtstukje.	502
Vriendschap. Door p. mabé, jr. Dichtstukje.	506
Welmeenende Wenk.	507
Zestal Anekdoten.	507
Dank- en Bededags Leerrede, gehouden op den 21 Junij 1835, door b.t. lublink weddik, Leeraar bij de Luthersche Gemeente te Rotterdam.	509
Wijsgeerige Beschouwing der Toonkunst. Naar fétis.	520
Egypte, onder de Heerschappij van mehemet-ali. (Vervolg en slot van bl. 484.)	527
Tafereelen uit het Maatschappelijk Leven der Noord-Amerikanen. - Charlestown. Afscheid van den Lezer. (Vervolg en slot van bl. 491.)	535


[deel 2, pagina X]

Bezoek van lamartine bij Lady esther stanhope.	544
Fransch Bonmot.	560
Het blinde Kind. Eene proef van vormschrift, in druk, ten behoeve van blinde Kinderen in Noord-Amerika. Door b.t. lublink weddik. Dichtstukje.	561
Salomo's Wijsheid.	563
Het Viooltje.	564
Recensie.	564
Goedkoope Kleeding.	564
Gemakkelijke Deugd.	564
De diepe Rouw.	564
Koster en bilderdijk.	564
Iets over k.a. rütenick's Geloofsleer.	565
Uittreksel uit eenige Berigten en Aanteekeningen over IJzeren Wegen, enz. (Vervolg van bl. 501.)	585
Herinneringen aan Parijs en deszelfs omstreken, 1834, van een' jeugdigen Geneeskundige. - De Julij-dagen, 27, 28, 29 Julij 1834.	588
Oude Wonderhoven en nieuwe Gaauwdievenpraktijk.	596
Karakteristieke Trek van napoleon.	603
Lentebespiegeling op het Slagveld van Bergerduin. Dichtstukje.	603
De Schoenmakers-Audiëntie. Door j.w. ijntema. Dichtstukje.	607
Verhandeling over de voortreffelijkheid van de hedendaagsche beoefening der Natuurkundige Wetenschappen. Door j. van der hoeven.	609
Uittreksel uit eenige Berigten en Aanteekeningen over Ijzeren Wegen, enz. (Vervolg en slot van bl. 587.)	625
Het Ontwaken. Een Gesprek. Vrij gevolgd naar het Hoogduitsch van Dr. fr. theremin's Abendstunden, door abm. des amorie van der hoeven.	627
Sultan mahmoud. Volgens fontanier, vorigen Franschen Consul te Trapezund.	636
Oude Wonderhoven en nieuwe Gaauwdievenpraktijk. (Vervolg en slot van bl. 602.)	639
Tooneelanekdoten en Bijzonderheden van vroegeren en lateren tijd.	647
's Konings Verjaardag, 24 Augustus 1835. Door p.m. la gordt dillié, 2de Luit. bij het 1ste Bat. 3de Afd. Mobiele Schutterij van Zuidholland.	651
Leerrede over joann. XXI:15. Door b. van willes, Predikant te Lekkerkerk.	653
Iets over de Behandeling der Jicht.	674


[deel 2, pagina XI]

Herinneringen aan Parijs en deszelfs omstreken, 1834, van een' jeugdigen Geneeskundige. - Speelhuis in het Palais Royal en Frascati in de straat Richelieu. (Vervolg van bl. 602.)	679
Paganini. en talma.	683
Verhaal van een Reisje door een gedeelte van Engeland en Wales, in Mei 1835 gedaan door drie Nederlanders, en medegedeeld door een' derzelven.	687
Bijdrage tot de kennis van het Karakter der Engelsche Radicalen.	696
Iets, over de, in een gedeelte van Noordholland, thans heerschende Koortsen. Door w. egeling, Med. Doct. te Haarlem.	701
Hymne aan den Mensch. Door j. van harderwijk, rzn.	705
De Linde op het Kerkhof. Naar jacobi. Door g. ten bruggencate, hz. Dichtstukje.	707
Het ongerijmde, tegenstrijdige en schadelijke, om de Godsdienst zelve, wier oogmerk is de menschen te vereenigen, tot eene oorzaak van verwijdering en afkeerigheid te doen dienen. Door f. hoekstra, te Harlingen.	709
Iets over de Levertraan (Oleum Jecinoris Aselli). Door f.s. alexander, Med. Dr. en Professor, Eerste Officier van Gezondheid bij het groote Rijks-Hospitaal voor het Onderwijs te Utrecht.	721
Eenige Bijzonderheden wegens een' jongen Ourang-Outang aan boord van een Schip.	729
Verhaal van een Reisje door een gedeelte van Engeland en Wales, in Mei 1835 gedaan door drie Nederlanders, en medegedeeld door een' derzelven. (Vervolg van bl. 695.)	731
Racahout des Arabes.	739
Paganini en talma. (Vervolg en slot van bl. 687.)	741
De Liefde en de IJdelheid.	748
De afgevallene Bladeren. Dichtstukje.	754
Aan mijne Gade, na de Bevalling van een bij de geboorte gestorven Kindje. Door s.p. oudkerk pool, te Enkhuizen. Dichtstukje.	755
Toepasselijk Bijschrift op zeker Magazijn van goedkoope Boeken.	756
Iets over de Samaritane van frans baltensz. Door g.d.j. schotel, Predikant op de lage Zwaluwe.	757


[deel 2, pagina XII]

Derde Brief aan hilletje, over de Teekenen des Tijds.	761
Verhaal van een Reisje door een gedeelte van Engeland en Wales, in Mei 1835 gedaan door drie Nederlanders, en medegedeeld door een' derzelven. (Vervolg en slot van bl. 739.)	765
Herinneringen aan Parijs en deszelfs omstreken, 1834, van een' jeugdigen Geneeskundige. (Vervolg van bl. 683.)	772
De Les der Voorzienigheid.	778
Iets uit de vroege Jeugd van den vermaarden Schilder west.	781
De Gedenksteen bij Arbessan. - Dichtstukje.	783
Aan mijnen Vriend***, bij deszelfs vertrek naar Batavia. Door johs. hilman. - Dichtstukje.	785
Eenzame Klagt over mijn Celibaat. - Dichtstukje.	786
Aan de Kerkelijke Scheurmakers onzer dagen.	788

Het Portret van Dr. jenner te plaatsen tegenover bl. 474.



2009 dbnl


_vad003183501_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1835




DBNL-TEI 1



2009-11-03

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1835
 
Zie: https://www.dbnl.org/tekst/_vad003183501_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Negende Tiental Leerredenen, door J.H. van der Palm. Te Leyden, bij D. du Mortier en Zoon. 1833. In gr. 8vo. 334 Bl. f 2-50.

Wij zullen op onze gewone wijze deze Leerredenen doen kennen, en hier en daar, waar het ons gepast voorkomt, eene aanmerking op dezelve maken.
I. De eerste is eene lijdenspreek over Joan. XVIII: 14 en 19 tot 24, volgens de verdeeling, te Leyden gebruikelijk, en heet: Jezus teregtgesteld voor den Joodschen Raad. Na eene inleiding, over het belang van Jezus' lijdensgeschiedenis voor de karakterkunde der menschheid, wijst de spreker I. vier bijzonderheden aan in den tekst: Jezus' komst ten huize van Annas enz. - eene aanmerking betreffende kajafas - Jezus' ondervraging voor denzelven - en de nishandeling Hem aangedaan. Daarna staat hij II. bij eene en andere toepasselijk stil: a. Kajafas als eer voorbeeld dier averegtsche staat- en zedekunde, weke het kwade doet, opdat het goede daaruit voorkome; b. de dienaar des raads, als den Heiland smadende; c. Jezus en zijne vergevensgezindheid. Dus drie verschillende toepasselijke bedenkingen, welker laatste inzonderheid treffend is. - Is de uitdrukking: ‘bij God in de schuld vallen’ niet eenigzins plat?
II. De tweede is nogmaals eene lijdenspreek, en zou, volgens de tekstverdeeling, over Joan. XIX:1 tot 7 hebben moeten loopen. Doch, daarover eene gedrukte in 's mans tientallen voorkomerde, koos hij Jef. LIII:5 tot eene Profetische voorstelling van Jezus' lijden. Na dit ter inleiding aangekondigd en voorts een gebed vooropgezonden te hebben, maakt hij 1o over de voorzeggingen aangaande den Messias in het ge-
{==2==} {>>pagina-aanduiding<<}
meen, over deze in het bijzonder, en over de woorden van den tekst, de noodige aanmerkingen.
Het toeval wilde, dat wij vóór weinige dagen een Hoogduitsch schrijver over dit gedeelte van Jesaia's voorspellingen hadden gelezen. Deze, het verband der tekstwoorden niet, gelijk van der palm, van het 13de vers des vorigen hoofdstuks, maar althans van het begin, zoo niet nog hooger ophalende, wordt daardoor, dunkt ons, vrij natuurlijk geleid, om het als het Israëlitische volk betreffende op te vatten; en, schoon hij door deze opvatting tot hardigheden genoodzaakt wordt, bij voorbeeld, om een tweederlei volk, de verbannenen, als de lijders, de achtergeblevenen, als die de vrucht van dat lijden plukten, te vooronderstellen, zoo valt het niet te ontkennen, dat wederom andere uitdrukkingen; ik noem slechts: Dan ziet hij kroost, hier beter, dan ten aanzien van Jezus, schijnen te voegen. Zoo wij ons dus over den Duitscher ergerden, wanneer hij, alsof er geene zwarigheid bij zijne opvatting bestond, uit de hoogte op de dwaze gehechtheid aan een oud vooroordeel nederzag, wij zijn toch ook niet geheel met van der palm tevreden, wanneer hij, met zekere verontwaardiging, dit ongerijmd, dat natuurlijk en gemakkelijk noemt. Wat de geleerde man in het algemeen van de Profetiën zegt, neemt de zwarigheden niet weg, ten zij men althans die menigte van kleine bijzonderheden, zelfs zoodanige als hier omtrent Jezus' begrafens bij de rijken, daar zijn graf reeds bij de goddeloozen gesteld was, van die algemeene en groote trekken uitsluit, met welke de toekomst nevelachtig voor de verbeelding van den Godsman stond. Evengenoemde schriver vat dit geheel anders op, en hondt het voor geene tegenstelling, maar gewone herhaling. En, schoon wij dit niet verdedigen, de aanhaling en toepassing in het N.V. kan, onzes bedunkens, nooit voor bewijs gelden, omdat het bewezen is, dat dezelve op vele plaatsen niet gelden moet. Onze geheele
aanmerking strekt daartoe, dat het beste van zijne me-
{==3==} {>>pagina-aanduiding<<}
demenschen te denken, en zijne eigene feilbaarheid nooit uit het oog te verliezen, den bekwaamsten man tot eer verstrekt. Men werpt den voorstanders van het gezag der rede in de Godsdienst doorgaans gebrek aan nederige schikking naar het woord en bestel van God voor de scheenen. Maar zou ditzelfde verwijt ons ligt niet moeten treffen, wanneer wij bij onszelven bepalen en daaraan onverzettelijk vasthouden, wel niet welke de inhoud, maar welke de vorm der Goddelijke openbaring moet zijn? Zoo plagt men tot de letter toe voor ingegeven te houden, en stemt nu reeds vrij algemeen toe, dat kunde, beschaving, karakter enz. enz. der H. Schrijvers invloed op hunne geschriften hebben gehad. Eilieve, wie wijst de grenzen aan, waar het Goddelijke ophoudt en het menschelijke begint? Wie vermeet zich de uitspraak, wat der Eeuwige Wijsheid in dezen al, wat niet betaamde? Onderzoekt de Schriften! ziedaar het eenige voorschrift voor den regt Bijbelschen Godgeleerde.
2o. Het andere deel van 's mans rede loopt over het hooge aanbelang, om ons Jezus, in zijn lijden en in zijne verheerlijking, als den aan de vaderen beloofden Messias voor te stellen - a. omdat wij Hem anders niet in het licht zien, waarin zijne geschiedenis Hem stelt - b. omdat anders ons geloof aan Hem, als den Verlosser der wereld, warkelt - c. omdat het de band is, die O. en N.V. zanenbindt - d. omdat wij God alzoo in alle zijne deugden verheerlijken.
III. De derde is eene Pinksterpreek over Hand. II:1 tot 4. Na eene inleiding over het belang van dit feest, licht de Leeraar kort en klaar de geschiedenis toe van het gewigt der gebeurtenis, 1o voor de Apostelen, waarbij het ons toch voorkomt, dat de woorden van Lucas, in zijn eerste boek, vs. 52, ‘met groote blijdschap,’ te zeer uit het oog verloren zijn; 2o met betrekking tot de handhaving der eer van den verhoogden Christus, 3o tot bevestiging van het geloof en de hoop des Christendoms, 4o ‘Indien onze

{==4==} {>>pagina-aanduiding<<}
Christelijke jaartelling,’ is hier des mans taal, ‘op zekerder gronden rustte, dan waarop wij weten, dat zij gebouwd is, dan zouden wij thans de achttienhonderdste verjaring van het eerste Christenpinksterfeest, het achttiende jubeljaar der grondvesting van Jezus' gemeente vieren. Maar het heeft Gods wijsheid niet goedgedacht, den juisten tijd der geboorte van onzen Heiland ons door de overlevering te doen bewaren; en ook, waar het menschelijke uitvindingen geldt, of hetgeen door menschen is tot stand gebragt, daar moge men jaar en dag des aanvangs opteekenen, en de during er van bij eeuwen berekenen: bij het werk van God, van Gods welbehagen in den mensch, verliezen wij die bekrompene tijdsbepalingen uit het oog, en het jubelfeest van Gods genade kan alleen in de eeuwigheid waardiglijk gevierd worden! Elle Christenpinksterdag, en de achttienhonderdste, ook wanneer wij hem met gewisheid konden bepalen, niet meer dan een andere, is ons een gedenkdag der grootste van Gods weldaden, die het ons betaamt met Godgewijde en feestelijke vreugde te vieren.’
IV. De vierde heeft tot tekst Joan. XI:35: Jezus weende. De inleiding loopt meest over den dood van Ds. cats, toen lorteling voorgevallen. De verdeeling is: 1o Jezus veende, 2o Jezus weende met de weenenden, 3o Hij weende bij het graf van zijnen vriend, 4o.... bij het graf van eenen doode, dien Hij zou opwekken. Hetgeen veelal hierop nederkomt: Hij was ten volle mensch; Hij was een medelijdend mensch; Hij gevoelde de verwoesting, door den dood aangeregt; zijne bedruktheid was met zaligheid vermengd - en al het leerzame en troostrijke hierin opgesloten. Wie twijfelt, of het een heerlijk stuk zij? Alleen in 1o zouden wij ons liever niet zoo geheel bij die onde, nu vergetene dwaling bepaald hebben, dat Jezus' ligchaam slechts een schijnligchaam zou geweest zijn.
V. De vijfde s over Ps. XCIII. De inleiding be-
{==5==} {>>pagina-aanduiding<<}
rigt ons, dat zij werd uitgesproken, toen, door de trouweloosheid der zuidelijke gewesten en de averegtsche bemoeijing der Mogendheden, het vaderland in de knel was. 1o Verklaring; 2o over de majesteit van Gods opperheerschappij in de natuur, als een waarborg der zekerheid en vastheid van zijn zedelijk opperbestuur; 3o bepaling bij de verpligtingen, die deze beschouwing ons oplegt. Wij hebben van de verklaring noch van de aanwending iets te zeggen, dan lof en dank.
VI. De zesde, over Hand. XII:11, is als een vervolg der voorgaande, en heeft ten opschrift: Petrus' verlossing uit den kerker eene proef van het onnagaanbare van Gods bestuur. De verdeeling: 1o geschiedenis, 2o bijzonderheden in dezelve, 3o afgeleide gevolgen. De bijzonderheden zijn: a. de toestand van het Joodsche volk, deszelfs bloei en voorspoed; b. het verschil in Gods handelwijs omtrent Jacobus en Petrus; c. de Joodsche Koning en zijn jammerlijk uiteinde. Onderhoudend, treffend en doelmatig.
VII. Zeven; over Ps. CXXII. 1o Verklaring; 2o over de belangstelling in het heil des vaderlands, als een pligt door de Godsdienst voorgeschreven; 3o de wijze, waarop het ons betaamt, van dezen Godsdienstpligt ons te kwijten, namelijk als van een' pligt a. der dankbaarheid, b. der menschenliefde, c. der gemoedelijke behartiging onzer hoogere en eeuwige belangen. Niet gewoon of dagelijksch voorzeker, maar des te meer treffend en gepast. Een nieuw voorbeeld, hoe van der palm een Hebreeuwsch dichtstuk weet te behandelen, en het gevoel van den regtschapen Israëliet veelzins van toepassing en tot voorbeeld voor ons, als burgers en Christenen, te maken.
VIII. Deze achtste leerrede zal inzonderheid veler belangstelling wekken, als zijnde gedaan op den gedenkdag der overwinning van Waterloo (1833). Altijd zou ons eene biddagsrede van dezen meester in het vak welkom zijn, maar vooral bij de tegenwoordige inrigting, welke het menigen prediker (eenigzins als eene dienst

{==6==} {>>pagina-aanduiding<<}
van twee Heeren) moeijelijk maakt, zijn werk naar eisch te volbrengen. Gelijk te verwachten was, zoo is van der palm (hij behoeft trouwens niet jaarlijks over deze stof te preken) die zwarigheid derwijze te boven gekomen, dat niemand dezelve eenigzins opmerkt, ja dat men, ware het bij toeval, zou zeggen: hoe gelukkig, dat de biddag juist op den verjaardag van Waterloo viel! - De tekst is Ps. LXXVII:12, 13 en 14; de verklaring niet lang, maar belangrijk; het thema: het betamelijke en heilzame, om, in tijden van onzekere toekomst, Gods vroegere weldaden zich te binnen te brengen, zoo echter, dat men daarbij niet uit het oog verliest, dat Gods weg in het heilligdom is. In het eerste deel wordt dus van de onzekere toekomst des bestaanden tijds gesproken. In het tweede wordt onder Gods vroegere gunstbewijzen in het bijzonder van de gelukkige uitkomst van den bangen nood door den slag van Waterloo gesproken. En het derde strekt, om ons bij de vroegere bedenking zoo wel het hooge en heilige, als verborgene en raadselachtige van Gods handelwijze (beide in de uitdrukking van den tekst ‘het heiligdom’ vervat) te doen bedenken. Een uitvoerig en schoon nagebed besluit het geheel.
IX. In deze negende leerrede, over Pred. XII:7, stelt de spreker 1o den dood des menschen alzoo voor, als hij in den tekst omschreven wordt - eene ontboeijing namelijk des geestes van het ligchaam en wederkeeren (als op zichzelf staand wezen met bewustheid wederkeeren) tot God. Hij doet dit, met gebruikmaking van de geschiedenis der schepping, op eene treffende wijze. 2o leidt hij hieruit af, hoe wenschelijk en weldadig het voor ons is, te weten, dat wij sterven zullen. Als troostrede beschouwd, moeten wij dit ook al uitnemend noemen. Doch, het is altijd eene soort van redenering, die ons toeschijnt iets gewaagds in zich te bevatten. Men kan zich de menschelijke zaken bezwaarlijk zoo geheel anders voorstellen, dan zij zijn. En het komt ons voor, dat de onzekerheid des levens, zoo dikwijls, naar onze wijze

{==7==} {>>pagina-aanduiding<<}
van zien, geheel ontijdig afgesneden, toch bezwaarlijk als iets wenschelijks en weldadigs te beschouwen is. Op 3o, als stichtelijke toepassing, hebben wij niets aan te merken. Maar of Salomo zulke bepaalde, wijsgeerige en heldere denkbeelden van het toekomstig leven had; ja, of wij zoo bepaald van hetzelve, als eene onsterfelijkheid en hooger, zuiverder bestaan van den afgescheiden geest, (die dan toch daarna wederom als in eene luchtiger woning schijnt teruggeplaatst te zullen worden) mogen spreken, is bij ons nog niet uitgemaakt. Wij willen echter, door deze bedenkelijkheid bij ons, aan de schoonheid en verdiensten van het stuk niets onttrokken hebben.
X. ‘De laatste leerrede (zegt het voorberigt) is door mij uitgesproken den 12 Mei 1833, na het afsterven van mijnen geliefden en waardigen Schoonzoon, d. van foreest, den 17 April te voren te Alkmaar overleden.’ Zij heet: Berusting in den wil en het bestuur van God, en heeft tot tekst: Gij (God) hebt het gedaan, Ps. XXXIX:10b. Het stuk is vol wijsheid en troost. In plaats van ontleding, halen wij het volgende aan: ‘Is er een Weldoener, die meer aanspraak heeft op uwe onbepaalde liefde en dankbaarheid, meer waardig, dat gij, voor Hem, ook het zwaarste en hardste lot u willig getroost? Indien God van den hemel tot u sprak en zeide: Van uwe teederste jeugd af heb Ik als een vader voor u gezorgd; Ik heb u geleid op uwen ganschen levensweg; in duizende gevaren heb Ik u behoed; als gij des avonds insluimerdet, hield Ik de wacht bij uwe legerstede; als gij des morgens ontwaaktet, omringde Ik u met nieuwe zegeningen; alwat gij bezit, ontvingt gij van Mij; weken en dagen, maanden en jaren lang hebt ge u gelukkig gevoelt: wie was de oorzaak van uw ziel- en zingenot? Nu vraag Ik van u eene proef van kinderlijke erkentenis: dat gij voor Mij afstaat, wat gij gaarne behieldt.... Ik weet wat het u kost, Ik zie en tel uwe tranen; maar Ik plaag en bedroef u niet van harte: wilt gij dit Mij ten ge-
{==8==} {>>pagina-aanduiding<<}
valle dragen? Ik ben het, Ik, die het van u eische! Wie, M.H., in wiens boezem een vonk van ware dankbaarheid gloeit, voelt zich niet gedrongen om daarop te antwoorden: Spreek, Heer! uw dienstknecht, uwe dienstmaagd gehoorzaamt. Hemelsche Vader, niet mijn wil, maar de uwe geschiede! En wie, die dus dacht en sprak, zou in deze gezindheid zelve geen tegenwigt gevoelen tegen zijn leed? en helderder het oog ten hemel heffen bij de gedachte: God heeft het gedaan!’

Overzigt der Evangeliën van Mattheus, Marcus en Lukas, benevens de gelijkluidende plaatsen van Johannes. Naar de Synopsis van Dr. J.J. Griesbach en M. Roediger, en den tekst van de Statenoverzetting. Te Utrecht, bij C. van der Post, Jr. 1834. In gr. 8vo. XXXII en 260 bl. f 2-80.

De Grieksche synopsis van griesbach heeft vooral aan de studerende jeugd groot nut, en aan geleerden zelfs van den eersten rang groot gemak bezorgd. Men heeft al de Evangeliën te gelijk voor zich, waardoor eenstemmigheid en verschil dadelijk in het oog valt. Bij de oordeelkunde zoo wel, als bij de Exegese van die verhalen, zal de nuttigheid van een wél en naauwkeurig vervaardigd overzigt niet ligt worden betwijfeld. Ten opzigte van griesbach's behandeling en uitvoering is eerst door de wette en luecke, naderhand door roediger het een en ander opgemerkt, dat hun gebrekkig toescheen, en dat zij dan ook naderhand openlijk meenden te moeten verbeteren. Tot dusverre heeft men zich nog te veel aan griesbach gebonden, en een en ander aangeroerd, dat, ja, wel veranderd werd, maar dat geheel zou weggevallen zijn, indien men een' anderen en, naar ons voorkomt, beteren weg tot eene Evangelische synopsis of overzigt had ingeslagen. Griesbach heeft te veel op het gelijk-
{==9==} {>>pagina-aanduiding<<}
luidende der plaatsen gelet, en zonder verder onderzoek bijeengevoegd, wat niet gelijktijdig was voorgevallen. Hij heeft dus van zelve alle chronologische orde verwaarloosd. Zijne opvolgers verbeterden die fout niet, en daarom kan hunne synopsis slechts worden gebezigd bij gebrek van iets anders en beters. Doch wij zijn thans niet geroepen, om het werk dier mannen te beoordeelen, dan in zoo verre wij hiertoe verpligt zijn, door ons verslag aangaande de vertaling van hun werk, in het geschrift, dat wij aankondigen.
Naar ons gevoelen zou voor het gemak en nut van geleerden beter en grondiger kunnen worden gezorgd, indien van alles, wat de Evangelisten hebben verhaald, behoorlijk verslag werd gegeven. Griesbach en opvolgers deelen van joannes slechts mede, wat ook de drie eerste Evangelisten hebben vermeld. Indien men belang stelt in hetgeen wij bedoelen, dan deelen wij ons plan van zulk eeue synopsis mede. Vooreerst zouden wij laten afdrukken, wat iedere Evangelist afzonderlijk had geschreven. Zoo vond joannes ook daar zijne ruime plaats, welke hem toekomt. Ten tweede zou volgen overzigt van hetgeen twee Evangelisten berigt hebben. Dit overzigt zou dan in de derde en vierde plaats doen uitkomen, wat drie, en de vier Evangelisten hebben te boek geslagen. Op deze wijze zou men een zamenstel bezitten van al de Evangelische verhalen, dat, zonder iemands oordeel op eenig punt vooruit te loopen, bruikbaar zou blijven voor alle geleerden en voor de studerende jeugd bij de Critische, Exegetische en Harmonische behandeling van de Evangelische verhalen. Het spreekt van zelve, dat men vooraf naauwkeurig zou moeten schiften hetgeen in schijn van hetgeen wezenlijk hetzelfde is. Voor ongeletterden is zulk een overzigt minder geschikt, juist omdat alles in de oorspronkelijke taal dan diende te worden medegedeeld. Doch dezen zou men te gemoet kunnen komen, door het overzigt der plaatsen naar den tekst der Staten-overzetting te leveren, naar de eene of andere meest waarschijnlijke rang-
{==10==} {>>pagina-aanduiding<<}
schikking, volgens harmonische regels. Deze toch stellen minder belang in de woordelijke overeenkomst en verscheidenheid der Evangeliën, welke ook
alleen in het Grieksch bijzonder valt op te merken. Zij verlangen veeleer naar orde en zamenhang in de geschiedenis, hetwelk alleen op die wijze kan worden tastbaar gemaakt. Ook zij, wier roeping het is, de Evangeliën te verklaren, zouden door dit eenvoudig middel sommige plaatsen beter leeren verstaan, hoe meer harmonische schikking alleen tot regt verstand voldoende wenken geeft. Doch wij dwalen af, en zullen het nu hierbij laten rusten.
Door langdurig gebruik zijn wij met het gemak zoo wel bekend geworden, als met de onnaauwkeurigheden, welke te vinden zijn bij griesbach, maar ook evenzeer bij zijne bovengenoemde opvolgers en verbeteraars. Die onnaauwkeurigheden hebben meestal plaats bij de zamenvoeging van hetgeen niet bij elkander behoort. Hierdoor worden zij minder getroffen, welke, óf uit gemak óf uit onkunde, aan eene zelfs dragelijke schikking der Evangelische verhalen ten eenemale wanhopen, en die daarom door griesbach en opvolgers zich laten medeslepen tot de grootste verwarring. Doch ook zij, die de wanorde bij griesbach c.s. tasten, worden in hun onderzoek door die synopsis belemmerd, zoo lang zij niet den moed hebben, voor zichzelve dit niet overal even gegrond zamenstel van Evangelische verhalen voor die oogenblikken geheel op zijde te zetten. Wij vreezen geene gegronde tegenspraak bij de verklaring, dat deze, niet met den uitersten eerbied vervaardigde, synopsis met oordeel des onderscheids moet worden geraadpleegd. Wien dit oordeel des onderscheids ontbreekt, die zal van deze synopsis weinig voordeel wegdragen.
En nu deze Nederduitsche uitgave, wat zal deze? De Beminnaar van verstandig Bijbellezen, die zich de niet geringe moeite heeft getroost, dit boek zamen te stellen, heeft het bestemd (Voorrede, bl. IV) ‘voor dezulken zijner bejaarde Ambtsbroeders, welke, wegens hunne jaren en vroeger gebrek aan grondig onderwijs in de Grieksche taal, ongaarne en niet dan

{==11==} {>>pagina-aanduiding<<}
met veel inspanning geheele gedeelten der H. Schrift in die taal lezen, en niet gaarne langer van dit hulpmiddel voor de uitlegkunde wilden verstoken blijven. Niet minder is hier gezorgd voor de Onderwijzers in de Godsdienst, onder welken velen reeds lang den wensch hebben geuit, met meer gemak de gelijkluidende plaatsen, bij de Evangelisten voorkomende, te kunnen overzien.’ Of deze beide soort van lezers, met hun oordeel des onderscheids, van dit boek het voorgestelde nut zal trekken, betwijfelen wij grootelijks. En de overigen, die, met weinige uitzondering, toch alleen in staat zijn van dit boek vruchten te plukken, deze hebben, moeten althans hebben de synopsis van griesbach, of van de wette en luecke, of van roediger, of wel van allen te gelijk.




Leerrede over 1 Joan. III:23a. of bewijs, hoe Gods gebod: Geloof in den naam mijns Zoons, eene proeve van zijne liefde is jegens menschen. Gehouden in de Kerk van Hoogeveen. Door A.J. van der Veen, Leeraar aldaar. (Wordende in deze Leerrede geene R gevonden en de lezing evenwel daardoor geenszins gehinderd.) Te Leeuwarden, bij J.W. Brouwer. 1832. In gr. 8vo. 27 Bl. f :-40.

Leerrede over 1 Joan. IV:16b. of de waarheid, God is liefde, als zeker, gewigtig en leerzaam voorgesteld, en wel geheel met de woorden des Bijbels of Schriftuurplaatsen. Door en bij denzelfden. 1833. In gr. 8vo. 23 Bl. f :-35.

De reden, waarom de eerste preek gemaakt en uitgegeven is, wordt in een kort voorberigt vermeld: Juist, toen men in eenen vriendenkring over eenen predikant sprak, die de R niet dan met moeite konde uitspreken, kwam men op eene preek door Ds. scharp voorheen

{==12==} {>>pagina-aanduiding<<}
uitgegeven, die zonder R was. Het eene woord bragt het andere voort, enz. enz. De Heer van der veen, van wien wij niet weten, hoe het met zijn spraakvermogen gesteld is, nam de proeve, om zulks na te doen. Rec. is een verklaard vijand van zoodanige kunstjes, al zijn die dan ook eenmaal door wijlen den waardigen scharp voorgedaan, en meent alle dergelijke vertooningen op den kansel ten sterkste te moeten afkeuren. De zaken, die de verkondiger van het Evangelie heeft voor te dragen, zijn hoog ernstig, en te heilig, om op zulk eene onwaardige wijze behandeld te worden. In eene noot maakt de steller opmerkzaam op de belangrijke bijzonderheid, dat de letter T in het opschrift (gewoonlijk zegt men titel) en de L. in het voorberigt niet gevonden wordt! Om het uitspreken van de R te vermijden, kon van der veen niet, als naar gewoonte, den tekst aflezen of aankondigen, dewijl hij dan hoofdstuk drie en vers drieëntwintig zou hebben moeten zeggen! Dit wordt door eene langgerekte omschrijving vermeden. Trouwens, de geheele preek draagt overal de blijken van zekere gedwongenheid in den stijl. Ook twijfelt Rec., of wel alle hoorders in de Kerk van Hoogeveen den Prediker overal regt verstaan zullen hebben. Waarom het verband tusschen bekeering en vergeving van zonden niet liever duidelijk aangetoond? In de toepassing wordt wel vermaand, om de echtheid van het geloof te toonen in daden - in geheel den wandel; maar dit had beter aangedrongen moeten worden. Ap. Paulus leert, (Tit. II:14) dat de Zaligmaker zichzelven voor ons heeft overgegeven, om ons te verlossen van alle ongeregtigheid, enz.; Do. van der veen zegt: ‘Om zondige menschen gelukkig te
maken, deed hij (Jezus) op Golgotha in den smadelijken en pijnlijken slavendood zijn bloed vloeijen tot uitdelging van zonden; hij deed dit, omdat God zulks wilde, die alleen om dezen dood afgewekenen en ongelukkigen in genade wil aannemen en in zijne liefde doen deelen.’ Hij brengt geen bewijs voor de laatste stelling bij. In de H. Schrift wordt de zending of overgave van J.C. aan Gods liefde toegeschreven, b.v. Joan.

{==13==} {>>pagina-aanduiding<<}
III:16. - Op bl. 17 staat, dat de dood de schuld is, die allen betalen moeten, omdat zij gedaan hebben, hetgene kwaad is in de oogen van God. Maar waarom sterst dan zoo menig kind, eer het weet van goed of kwaad?
De tweede Leerrede, een kunststuk van anderen aard, bestaat uit Schriftuurplaatsen of Bijbelsche uitdrukkingen, die naar zekere orde tot één geheel zaamgevoegd, doch ook wel eens op zonderlinge wijze uit het verband gerukt worden. Tot proeve alleen dit: ‘God is liefde! In zonde ontvangen, is het gedichtsel van des menschen hart boos van zijne jeugd aan, zoodat zij allen zijn afgeweken, allen gezondigd hebben, de heerlijkheid Gods derven en niemand zeggen kan: ik heb mijn hart gezuiverd; ik ben rein van zonden. Niemand op aarde leeft er, die regtvaardigheid doet, dewijl er geen reine uit eenen onreinen gegeven wordt en, hetgene uit vleesch geboren is, vleesch is,’ enz. Rec. kan ook in dit preekje geen behagen vinden, dewijl het groote doel der prediking langs dezen weg zekerlijk niet bereikt zal worden, en een Predikant niet spelen mag met hetgeen heilig is.




Leerboek der Scheikunde van J.J. Berzelius, naar de derde omgewerkte en vermeerderde oorspronkelijke uitgave vertaald, onder medewerking van G.J. Mulder, door A.S. Tischauser, B. Eickma en A.F. van der Vliet. Isten Deels 1ste Stuk. Te Rotterdam, bij P.H. van den Heuvell. 1834. In gr. 8vo. XII, 96 Bl. f 2-:

De eerste Geleerden van ons Vaderland in het vak der Natuurkunde schijnen te allen tijde prijs te hebben gesteld op het bezorgen van vertalingen van uitmuntende werken, in vreemde of oude talen opgesteld, in onze moedertaal; of wel nog beter, zij hebben zelve hand aan het werk geslagen, om Nederduitsche werken te

{==14==} {>>pagina-aanduiding<<}
schrijven. De beroemde stevin, de groote ijveraar voor de eer onzer taal, brak reeds de baan in eenen tijd, wanneer het zeker veel moeijelijker viel, dan thans, die taal (toen nog niet verrijkt, gevormd en gekuischt door Geschiedschrijvers en Dichters) te gebruiken, en schreef zijne werktuigkundige, krijgskundige en andere werken in het Nederduitsch, nadat hij in een werkje opzettelijk de geschiktheid onzer taal voor behandeling van wijsgeerige onderwerpen had aangetoond. En de Regering benoemde omstreeks 1590 in dienzelfden geest aan 's lands Hoogeschool Mr. sijmen fransz. van mer wen en Mr. ludolph van ceulen tot Professoren in de Consten van tellen, meten en sterckten bouwen, opentlieke in Nederduytsche tale leerende.
Even zoo hebben later, ofschoon de Latijnsche taal toen nog algemeen gerekend werd de taal te zijn, in welke het den Geleerde voegde zijne wetenschap mede te deelen, geleerde mannen het niet beneden zich gerekend, van hunne eigene in het Latijn geschrevene werken, of van uitmuntende buitenlandsche werken, Nederduitsche vertalingen te geven. De beroemde musschenbroek schreef in 1736 de Beginsels der Natuurkunde. Lulofs vertaalde in 1741 de Natuur- en Sterrekunde van keill. Van swinden bezorgde eene vertaling van hennert's Verhandeling over de wederstandbieding der lucht; en een onzer thans levende Hoogleeraren heeft de Scheikundigen in ons land aan zich verpligt, door het bezorgen eener vertaling van de Scheikunde van lavoisier. Dat tijdperk der vorige eeuw, waarin Natuurkunde meer dan vroeger of later in ons land beoefend werd, waarin kort na elkander musschenbroek, lulofs, antonius brugmans en van swinden werkten, waarin te Haarlem, Vlissingen, Rotterdam en Utrecht Genootschappen ontstonden, was ook de tijd, waarin ons land eene reeks van vertalingen van goede natuurkundige werken, vooral over Electriciteit, zag uitkomen. Of toen het aantal slechte en slecht ver-
{==15==} {>>pagina-aanduiding<<}
taalde Romans in evenredigheid zoo groot was, durven wij niet beslissen.
De Heeren tischauser, eickma en van der vliet hebben dus het voorbeeld van beroemde mannen voor zich, bij het ondernemen van de vertaling van het Leerboek der Scheikunde van den eersten der thans levende Scheikundigen. Het is wel geheel overbodig te herinneren, hoezeer voor iedereen, die beoefenaar dier schoone wetenschap is of worden wil, het bezit van dit klassische werk als onmisbaar moet gerekend worden, en eerst de Duitschers, naderhand de Franschen het van belang hebben gerekend, hetzelve in hunne eigene taal te bezitten. Duitschers en Franschen intusschen bezaten in hunne eigene taal uitvoerige werken over Scheikunde.
In onze taal is dit geenszins het geval. De Hoogleeraar mulder, te Franeker, heeft een uitmuntend Scheikundig Handboek voor eerstbeginnende Scheikundigen geschreven; maar wegens den geringen tijd, die aan onze Hoogescholen gewoonlijk aan de beoefening van Scheikunde wordt gegeven, heeft hij zijn werk in een klein bestek moeten beperken, en is, hiervan zijn wij overtuigd, niemand meer dan hij het met ons eens, dat er voor degenen, die Scheikundigen willen worden, na zijn boek doorgewerkt te hebben, oneindig veel overig blijft, om hetwelk te leeren kennen men tot uitvoerigere werken zijne toevlugt moet nemen. De Heeren blankenbijl en cats smallenburg hebben in de eerste behoefte van den Artsenijmengkundige voorzien, door de uitgave hunner boeken over Scheikunde; van den Heer meylink ontvingen wij orfila's Scheikundige Lessen voor praktische en geregtelijke Geneeskunde in een Hollandsch gewaad; en de Hoogleeraar van der boon mesch, te Leyden, zorgt voor de behoeften van den kunstenaar en den Fabrikant, door de uitgave van zijn Leerboek der Scheikunde. Maar voor de behoeften van den eigenlijken Scheikundige, van hem, die de wetenschap

{==16==} {>>pagina-aanduiding<<}
om haarzelve en voor zichzelven wil leeren kennen, bestond er in onze taal nog niets. Zijn er dus onder onze landgenooten, die, ofschoon niet bekend met vreemde talen, roeping gevoelen, om Scheikundigen te worden, of bij wie door de lezing van een goed werk die lust konde worden opgewekt, voor hen miste een uitgebreid werk over Scheikunde, in onze taal geschreven. Dat de Vertalers zich eene zeer nuttige taak ter bewerking hebben voorgesteld, toen zij, om in deze behoefte te voorzien, de vertaling van een werk van 8 deelen in 8vo. ondernamen, behoeft dus geen betoog. Alleen zij intusschen, die zelve een werk vertaald hebben, waarin elke regel eene daadzaak geeft, en elk woord dus naauwkeurig moet overgebragt worden, weten, hoeveel tijd en moeite zulk eene vertaling kost.
Het Iste Stuk van hunnen arbeid ziet sedert eenige weken het licht. Behalve een Voorberigt van den Heer mulder, en de Voorrede, door berzelius zelven voor de derde of laatste Hoogduitsche uitgave geplaatst, bevat hetzelve, in 96 bladzijden in gr. 8vo., in twee kolommen, een overzigt van dat gedeelte der Natuurkunde, hetgeen over de zoogenoemde onweegbare grondstoffen loopt. Bl. 5-15 handelt over het licht; bl. 15-33 over de warmte; bl. 33-63 over Electriciteit; bl. 63-76 over Magnetismus en Elcctro-Magnetismus. Op bl. 76 begint de beschrijving der weegbare enkelvoudige stoffen, waarvan in de overige bladzijden van dit Stuk het oxygenium, het hydrogenium en gedeeltelijk het azotum behandeld worden.
't Is het lot van elk werk over eene steeds vooruitgaande wetenschap, dat het, hoe volkomen ook op het oogenblik zijner verschijning, na verloop van eenigen tijd niet meer de volledige opgave bevat van den toestand der wetenschap. In dit, voor de vorderingen in wetenschap zoo gunstig getuigende, geval bevindt zich ook reeds weder de in November 1832 uitgekomene uitgave van het werk van berzelius, waarnaar de

{==17==} {>>pagina-aanduiding<<}
Nederduitsche vertaling ondernomen is, en welke door hem toen, in vergelijking van de onmiddellijk voorgaande uitgave, eene geheele omwerking werd genoemd. De met de laatste ontdekkingen bekende lezer mist in dit eerste Stuk reeds verscheidene daadzaken, voornamelijk eene meer bepaalde opgave van de Magneto-Electrische verschijnselen (bl. 76) en het daarmede in verband staande zoogenaamde Rotatiemagnetismus. Het is dus eene omstandigheid van veel belang, dat, zoo als de Heer mulder ons bl. VII van het Voorberigt meldt, berzelius de verzekering heeft gegeven, hem al datgene te zullen toezenden, hetwelk sedert de sinds twee jaren aangevangene Hoogduitsche vertaling noodig mogt wezen bij te voegen, waardoor deze Nederduitsche het voorregt verkrijgt van eene nieuwe uitgave van het Leerboek te worden.
Het uitwendige van deze Nederduitsche vertaling strekt zeer tot eere van den jeugdigen Boekhandelaar, die de uitgave in het Nederduitsch van een geheel wetenschappelijk werk van omvang heeft ondernomen. Wie dit eerste Stuk in handen neemt, en zich de moeite geeft, hetzelve met de Hoogduitsche uitgave te vergelijken, zal bevinden, dat 96 bladzijden evenveel bevatten als 204 bladzijden der Hoogduitsche uitgave, of bijna de helft van een' Band. In vier Deelen zal dus ook het geheel bevat zijn, hetgeen in het Hoogduitsch acht Banden beslaat. Dit is eene zeldzaamheid bij vertalingen in onze taal. Nog onlangs zagen wij de aankondiging van een werk in vijf Deelen, hetgeen in het Hoogduitsch uit een of twee Deelen bestond. Even zoo is de prijs van den Nederduitschen berzelius door den Uitgever, bij inteekening, zoodanig gesteld, dat het geheel omstreeks f 27 zal kosten; terwijl de Hoogduitsche uitgave, mede bij inteekening, omstreeks 16 thaler of f 30 kosten zal. Wij zijn anders gewoon, voor vertalingen ten minste het dubbel te geven van den Duitschen prijs. Het zoo even aangehaalde werk kost in het Hoogduitsch nog geene 2 thaler of f 3-60; de Nederduitsche verta-
{==18==} {>>pagina-aanduiding<<}
ing wordt in het prospectus gezegd voor den zeer geringen prijs van f 12 te zullen uitkomen.
Druk en papier zijn net, en de beide platen van de hand van veelwaard zien er goed uit.




Algemeene Natuurlijke Historie, of Vervolg op den Katechismus der Natuur van wijlen J.F. Martinet. Tweede, op nieuw verbeterde en vermeerder de Druk. VIde of laatste Deel. Met Platen. Te Zalibommel, bij J. Noman en Zoon. 1834. In gr. 8vo. 182 Bl. f 1-80.

Dit deel van een werk, waarvan wij vroeger reeds gesproken hebben, is in denzelfden geest, of liever met hetzelfde gemis van plan en met dezelfde onkunde opgesteld, als het vorige. Slechte werken kan men niet te spoedig aankondigen. Elk, die zich dit boek aanschaft, zal zich zeker het daaraan uitgegevene geld, hoe matig de prijs dan ook gesteld zij, beklagen.
Een eigenlijk verslag van dit boekdeel zal men van ons wel niet verlangen. Dit weinige slechts. Het behelst het Plantenrijk en dat der Delfstoffen. Na eene korte organographie, waarbij echter van de ontleedkunde der planten niets gezegd wordt (bl. 1-36), volgt het een en ander over het nut der planten en over de vergiften uit het plantenrijk (bl. 37-40); en nu laat men eene historische opgave volgen, die echter wederom opgevuld is met misstellingen, en welke de stelsels van caesalpinus enz. tot op oeder, die hier (bl. 61) vader genoemd wordt, bevat. Dit stelfel van oeder is omstreeks het jaar 1764 bekend gemaakt, en is blijkbaar het nieuwste, dat de Schrijver van deze Natuurlijke Historie kende. Hij ontvouwt dit uitvoerig (bl. 61-88), en hiermede loopt de beschouwing van het Plantenrijk ten einde. Men ziet dus, in welken tijd dit werk, 't welk thans herdrukt werd, oorspronkelijk is opgesteld, namelijk zekerlijk vóór

{==19==} {>>pagina-aanduiding<<}
meer dan zestig jaren. Maar dat de oorspronkelijke (?) Schrijver zelfs voor dat tijdvak geene grondige botanische kennis had, is blijkbaar genoeg. Het is enkele compilatie zonder smaak en keuze. Om nu het werk een eenigzins nieuwer aanzien te geven, voegt de latere bewerker, die het werk vermeerderd en verbeterd heeft, er de latere stelsels bij, ‘zoo als hij die elders gevonden heeft’ (bl. 89). Wij zien hier eene schets van het leerstelsel van fussieu (!), van lamarck en van cassel, en hierop volgt nog een lijstje van boeken, die men verder kan nalezen, waaronder (bl. 92) jacuin (sic!) en willdenar (!).
Het rijk der Delfstoffen wordt behandeld van bl. 93 - 182. Hier is de voorstelling zoo buitengewoon verward, dat het ons niet wel mogelijk is, het plan van behandeling op te geven. Eerst wordt over versteeningen gesproken (tot bl. 109). Dat men hier niets van de ontdekkingen van cuvier, van buckland, conybeare enz. vindt, bevreemdt ons niet; maar zelfs de versteende zoogdierbeenderen, die in het laatst der vorige eeuw reeds bekend waren, de olifanten en rhinocerossen van Siberië b.v., worden niet vermeld. Daarop volgen ‘de eigenlijke delfstoffen. Men vindt dezelve in bergen. Deze zijn oude bergen, gangbergen’ [de Schrijvers bedoelen hiermede overgangsbergen], ‘vlotgebergten en door aardbrand veranderde gebergten en vuurbergen.’ Op deze opgave volgt eene aanwijzing van het onderzoek der delfstoffen, waarbij wederom de onkunde in het vak der Chemie overal doorstraalt. Eindelijk volgt eene beschrijving der delfstoffen, die in I. aarden en steenen, II. metalen, III. brandbare stoffen en IV. zouten worden verdeeld. Voor de Scheikunde worden aangeraden lavoisier en fourcroy, (waar wij niets tegen hebben, zoo men slechts deze boeken niet beschouwt, als geschikt om er den tegenwoordigen toestand der Scheikunde uit te leeren kennen) en voorts twee Hollandsche werken, namelijk het Handboek van den Franeker Hoog-
{==20==} {>>pagina-aanduiding<<}
leeraar c. mulder, dien men in gezelschap brengt met den Heer overduin (Leere der Scheikunde). Nog een enkel staaltje (hoe geduldig is toch het papier!): ‘De beddingen van schelpen enz. op bergen hebben eenige natuurkundigen doen denken, dat de aarde
gedurende verscheidene eeuwen met water bedekt geweest is; deze groote overstrooming nu was de Zondvloed, waarvan de gewijde schriften spreken’ [heeft die dan verscheidene eeuwen geduurd?] ‘en die 1656 jaren na de Mozaïsche schepping voorviel. Echter komt het mij niet waarschijnlijk voor, dat de geheele aarde op eens denzelven ondergaan heeft: want’ [arrige aures!] ‘om hare as draaijende, moet noodwendig de eene plaats droog geweest zijn, terwijl de andere overstroomd was’ (bl. 96). Onze taal noemt teregt de vervaardigers van boeken Schrijvers, want de naam van Auteurs (Auctores) is voor velen te eervol.
Het gezegde is genoeg. Elk, die weet, wat Natuurlijke Geschiedenis is, kan thans over dit zonderlinge boek oordeelen. Het zijn niet de menigvuldige misstellingen, de verkeerde namen van Schrijvers, de dikwerf onkenbare titels (leibnitz prologica b.v. voor protogaea), het is zelfs niet alleen de onkunde aan het nieuwe, die ons dit boek doen verwerpen; het zou vóór 50 of 60 jaren mede geen goed boek geweest zijn; het verdient geen ander lot dan vergeten te worden, en wij wenschen het eene goede reis naar de plaats, waarvoor het bestemd is,

In vicum, vendentem thus et odores 
Et piper et quidquid chartis amicitur ineptis. 





Blikken in het menschelijk hart, uitmuntende lessen van ware levenswijsheid en liefderijke vermaningen tot opregte betrachting der deugd, volgens de Brieven van den Wijsgeer Seneca, vertaald en om-
{==21==} {>>pagina-aanduiding<<}
gewerkt door A. Mirschig, Cz., Litt. Hum. Doct. Phil. Theor. Mr. Gymnasii Rector te Alkmaar. Te Alkmaar, bij J.A.M.W. Lesage ten Broek. 1834. In gr. 8vo. VIII, 206 bl. f 2-60.

De weidsche en onbepaalde titel van dit boek ware eenvoudiger en duidelijker geweest: De vijftig eerste Brieven van seneca uit het Latijn vertaald. De Uitgever zelf zegt er in de Voorrede van: ‘Ik geef deze vertaling zonder aanteekeningen in het licht. Ik achtte het nuttiger, een' enkelen onduidelijken zin wat om te schrijven, dan er eene uitlegging bij te voegen.’ Dat mag dan toch geene omwerking genoemd worden. Veel minder nog is het omwerking, dat moeijelijke plaatsen, aan welker goed verstand de Uitgever schijnt gewanhoopt te hebben, stilzwijgend zijn uitgelaten. Hoe dit ook zij, wij beschouwen deze Brieven als eene aangename en nuttige lectuur voor het beschaafd publiek; de stijl is deftig en welvloeijend, maar de vertaling als vertaling niet zonder vele gebreken, welke ten bewijze strekken, dat de vervaardiger niet genoeg bekend is met den geest der Latijnsche taal en den trant van seneca. Zie b.v. eens den Vden brief.
Waarlijk, de naam der wijsbegeerte klinkt sommigen hatelijk genoeg in de ooren, schoon zij zich zedig betoone; wat zal er van worden, als wij ons aan den omgang met menschen beginnen te onttrekken? Si modeste tractetur beteekent: als wij die wijsbegeerte met mate uitoefenen, in praktijk brengen, niet al te veel den wijsgeer uithangen. Consuetudo is hier niet verkeering, maar de gewone levensmanier der menschen. Seneca verklaart het zelf, wanneer hij zegt: onze ongelijkheid met de wereld moet binnen in ons zijn; ons uiterlijke kome met de wereld overeen.
Maar laat mij u nu nog ten slotte mededeelen, wat heden mijnen geest voorlichtte. Dit klinkt nu in het Nederduitsch wel vrij goed; maar in het Latijn staat:

{==22==} {>>pagina-aanduiding<<}
Laat ik nu een klein winstje mededeelen, hetwelk ik ook dezen dag gedaan heb. De Vertaler heeft lucellum met lux of zoo iets verward.
Brief VII. Die verhinderen ons slechts den moord te aanschouwen. Omnia ista mortis morae sunt. Dat is: dadelijk te aanschouwen. Die andere gevechten, wanneer de partijen door helm en schild beschut waren, duurden de wreede toeschouwers te lang.
Hac fiunt dum vacat arena heet:  men verlaat de plaats niet, vóór dat alles ledig is en uitgemoord. Seneca zegt: dit geschiedt, terwijl de eigenlijke kampgevechten geene plaats hebben. Seneca herhaalt hetzelfde, kort hierop, met deze woorden: spectaculum intermissum est.
Brief X. In dezen brief merken wij, met voorbijgang van andere, slechts deze dwaling op: Gij moogt al uwe vroegere gebeden verhoord zien en de Goden daarvoor danken; ook nieuwe beden moeten die dankzeggingen vergezellen. Seneca schreef: Votorum tuorum veterum licet Diis gratiam facias; alia de integro suscipe. Dat is: Gij behoeft bij de Goden niet aan te dringen op de vervulling van uwe oude gebeden; doe nu geheel andere. De Heer Vertaler heeft dat gratiam votorum facere volstrekt niet begrepen. Het is alsof men zeide: schenk den Goden de vervulling dier oude gebeden.
Brief XVII. Parvo sames constat, magno fastidium. Den honger te voldoen, kost weinig; groote keurigheid in spijzen, veel. Wij gelooven niet, dat de Vertaler dit aldus goed uitgedrukt heeft: Honger is met weinig te stillen, walging moeijelijk en kostbaar om te verdrijven.
Brief XXXIX. De Vertaler heeft het geheele begin van dezen brief niet wél gevat. Seneca stelt de ordinaria oratio en een summarium tegen elkander over; dat is, de gewone manier van schrijven en betoogen tegen een kort begrip. Men had breviarium en summarium niet moeten vertalen. Het is hetzelfde. Seneca

{==23==} {>>pagina-aanduiding<<}
houdt summarium voor beter Latijn. Het eene, zegt de Vertaler, dezer beiden is meer nuttig voor den leerling, het andere voor den man; want het eene geeft slechts onderrigt, het andere tevens vermaningen. Illa res discenti magis necessaria est, haec scienti. Illa enim docet, haec admonet. Hier is illa die gewone uitvoerige trant, haec een kort begrip. Admonet beteekent: dat kort begrip stipt de zaken slechts aan, en roept ze voor den geest. Daar heeft een leerling dus minder aan.
Brief XL. Deze geheele brief is niet gelukkig vertaald. Wij schrijven dat voornamelijk aan het onderwerp toe. Hetzelve betreft de manier van spreken en schrijven over wijsgeerige zaken. Zoodanig onderwerp brengt van zelve eenige manieren van uitdrukking mede, welke allermoeijeiijkst in het Nederduitsch kunnen worden teruggegeven. Evenwel had de Vertaler naauwkeuriger moeten zijn. Wij noemen slechts eene kleinigheid: Fabianus vir egregius et vita et scientia, et, quod post ista est, eloquentia quoque. Seneca wil zeggen, dat fabianus ook in welsprekendheid uitmuntte, ofschoon die dan ook minder waarde moge hebben dan deugd en kennis. De Vertaler zegt: ‘een uitmuntend man, zoowel in levensgedrag als kennis, en ten derde ook in welsprekendheid.’
Brief XLI. Zoo zal die heilige stilte dezer afgescheidene plaats in het midden der wereld, benevens de statige somberheid, u de overtuiging instorten van het bestaan eener Godheid. (Admiratio umbrae, in aperto tam denfae atque continuae fidem tibi numinis facit.) Hier ontdekken wij twee misvattingen. Seneca bedoelt, dat die zoo digte en onafgebrokene duisterheid in eene plaats onder den blooten hemel ons doet gelooven, dat aldaar eene Godheid aanwezig is.
Deze leeuw, schoon door zijn vreeselijk, doch, wijl dit de Natuur gaf, hem passend voorkomen, niet zonder vreeze te aanschouwen, wordt verre boven dien gefnuikten, tragen, doch versierden gekeurd door de

{==24==} {>>pagina-aanduiding<<}
aanschouwers. De Vertaler had de woorden: cujus hic decor est non sine timore adspici, moeten verbinden. Zij beteekenen: wiens schoonheid daarin bestaat, dat men hem niet zonder vrees aanschouwt.
Deze aanmerkingen hebben wij op eenige brieven gemaakt, zoo als ze onder het doorbladeren openvielen. Wij hebben dezelve met een goed oogmerk gemaakt, opdat de Heer hirschig, indien hij nog meer brieven van seneca geven wil, wat voorzigtiger en naauwkeuriger zij, en het oorspronkelijke getrouwer teruggeve. Indien dat het geval mogt zijn en hij dat voornemen hebbe, raden wij hem aan, de meest geschikte brieven er uit te kiezen, dezelve getrouw te vertolken, en het voor den Nederduitschen lezer duistere en dikwijls onverstaanbare in korte aanteekeningen onder elke bladzijde op te helderen.




Hedendaagsch Kerkregt bij de Hervormden in Nederland. Een Handboek voor Akademische Lessen; alsmede ten gebruike van Predikanten en Leden van Kerkelijke Vergaderingen. Door Herm. Jon. Royaards, Dr. en Hoogleeraar in de Godgeleerdheid te Utrecht. 1ste Deel. Te Utrecht, bij J. Altheer. 1834. In gr. 8vo. IX en 261 bl. f 2-50.

Met groot genoegen kondigt Rec. hier een werk aan, waaraan, zijns inziens, groote behoefte was, zoo wel als aan een geregeld Akademisch onderwijs in de wetenschap, waarover het handelt. Hoe nuttig en onmisbaar hij toch het Handboek van den Heer van der tuuk acht, en hoe gaarne hij wenscht, dat het moge vervolgd worden; ‘er behoort’ nogtans (gelijk in de Voorrede van bovenstaand werk, bl. V, gezegd wordt) ‘tijd en oefening toe, om uit de wetten zelve den geest en aard der wetgeving te leeren kennen,’ waartoe ieder, zonder nadere handleiding, niet geschikt is. Daarenboven acht Rec. het voor Studenten in de Godgeleerdheid, bij het Kerkgenootschap der Hervormden in Nederland, van groot belang, althans

{==25==} {>>pagina-aanduiding<<}
in het laatste jaar hunner Akademische studiën, bekend te worden met de kerkelijke wetgeving in hetzelve; want, al is het, naar zijne gedachte, niet wenschelijk, dat zij, eenmaal Predikant zijnde, spoedig in hoogere kerkelijke Collegiën geplaatst worden, zij komen toch tot dezelve in betrekking, zijn leden van hunnen Ring, staan aan het hoofd huns Kerkeraads en hunner Gemeente, en kunnen in alle deze opzigten eene zekere kennis van de wetten, waarnaar gehandeld moet worden, niet ontberen. - De Hoogleeraar royaards heeft dus een verdienstelijk werk gedaan met eene onderneming, als de tegenwoordige, om den geest der genoemde kerkelijke wetgeving te leeren kennen; en dit zoo veel te meer, daar hij alles in zoo goede wetenschappelijke orde en met zoo veel duidelijkheid en volledigheid tot één geheel zamengebragt heeft. Hadde het Kerkregt der overige Protestantsche Kerkgenootschappen in ons vaderland, waarvan in dit Handboek, § 6, slechts een zeer kort overzigt gegeven wordt, breeder kunnen opgenomen worden, het zou insgelijks welkom geweest zijn; maar men zal ook den Schrijver gaarne toestemmen, dat het gemis van volledige verzamelingen hunner kerkelijke wetten hiertegen eenen zeer grooten hinderpaal in den weg zette. - Voor het overige is de Schrijver wel doorgaans meer referent, dan recensent der verordeningen, waarvan hij verslag doet; maar hij laat het toch niet ontbreken aan nuttige wenken, om het doelmatige en bruikbare van sommige derzelven en de goede strekking der geheele wetgeving te doen opmerken. - In de aanteekeningen onder den tekst worden gedurig de beste werken, alsmede de Wetten en Besluiten enz. aangehaald, die over de behandelde zaken kunnen geraadpleegd worden. - Tot verdere aanbeveling van dit werk, dat zichzelf zoo zeer aanprijst, wil Rec. den inhoud van het eerste Deel hoofdzakelijk mededeelen.
De Inleiding wijst het verband der bovengemelde wetenschap aan met het gronddenkbeeld der Christelijke Kerk en met het algemeene Kerkregt, en verder het bestaan en de bronnen van het Kerkregt der Nederlandsche Hervormden, alsmede de wijze, waarop hetzelve in dit werk zal behandeld worden. Om deszelfs geest en strekking, zoo wel als inhoud te leeren kennen, beschouwt de Schrijver, in dit eerste Deel, de Hervormde Kerk van Nederland, in haren tegenwoordigen aard en vorm, in haar bestuur, in hare be-
{==26==} {>>pagina-aanduiding<<}
trekking tot den Staat en andere Kerkgenootschappen, en dus geheel van hare uitwendige zijde. In het tweede Deel zal hij het kerkelijke leven in dit Genootschap, overeenkomstig deszelfs wetgeving, voorstellen; dat is, kerkelijke personen, kerkelijke zaken, kerkelijke handelingen, en dus de inwendige zijde van het Kerkregt.
De drie opgenoemde hoofdzaken van dit eerste Deel maken dan even zoo vele Afdeelingen van hetzelve uit. - De eerste Afdeeling stelt het Nederlandsche Hervormde Kerkgenootschap eerst voor in deszelfs aard, waardoor het zich van de algemeene Christelijke Kerk - in deszelfs eigenschappen, waardoor het zich vooral van de Roomsch-katholieke Kerk onderscheidt, en in deszelfs daarop gegronde regten. (Een paar kleine bedenkingen mogen Rec. geoorloofd zijn! Op bl. 34 vindt men deze bepaling van hetzelve: ‘De vereeniging van die Gemeenten van Christenen in ons vaderland, die jezus in overeenstemming met de leer en voorschriften der Hervormde Kerk wenschen te dienen.’ Is hierin niet eenige tautologie? Zeggen de onderhaalde woorden wel iets anders, dan in overeenstemming met hunne eigene leer en voorschriften? en heeft dit niet wel iets stootends? Zou men niet beter zeggen: ‘De vereeniging enz., die naar de Kerkhervorming, welker grondbeginselen zij volgen, hunnen genootschappelijken naam aangenomen hebben.’? - Op die zelfde bladzijde leest men: ‘De aard van een kerkelijk Genootschap is verhevener, edeler, gewigtiger dan van eenig ander, naar mate het hier niet op menschelijk, maar op Goddelijk gezag rust,’ enz. Strijdt dit niet tegen hetgene, dat bl. 36 te regt gezegd wordt: ‘Het kerkelijke Genootschap is menschelijk van oorsprong en inrigting. Het Christendom en de ware Kerk is van Goddelijken oorsprong; het Genootschap en deszelfs inrigting ontleent dien oorsprong van menschen.’?) - Ten andere handelt deze 1ste Afd. over den Kerkvorm. Na eerst een kort overzigt gegeven te hebben over de vroegere kerkvormen in de Christelijke Kerk, stelt de Schrijver den vroegeren
kerkvorm bij de Hervormden in Nederland voor, zoo als dezelve, in zijnen oorsprong, van de Synode te Wezel, in 1568, dagteekent, later door Synoden en Kerk-ordeningen gewijzigd werd, en als synodaal-stelsel tot 1795 stand hield; waarbij het intusschen (bl. 58, 59) ‘zonder eenheid en vaste regeling, zonder kerkelijk wetboek en kerkelijke or-
{==27==} {>>pagina-aanduiding<<}
ganisatie voor de geheele Republiek bleef, en elke Provincie als eene afzonderlijke democratische Republiek vormde.’ Hierna wijst de Schrijver den overgang aan van den vroegeren tot den lateren kerkvorm, van 1795-1816, die vooral voorbereid werd door het onder Koning lodewijk ontworpene, maar door de inlijving in Frankrijk niet tot stand gekomene plan van kerkelijke organisatie, dat in vele opzigten met de tegenwoordige overeenkwam. (Een weinig verder, van dit tusschenvak sprekende, zegt hij, bl. 61: ‘De oude klassen alleen waren blijven bestaan.’ Men zou hier echter kunnen bijvoegen: Koning lodewijk had, in 1808, de Provinciale Synoden voor het laatst vergund te houden, maar tevens gelast, dat de waarneming der loopende zaken aan eene permanente Commissie in elke Provincie zou worden opgedragen, tot tijd en wijle, dat dezelve het beheer zou kunnen overgeven aan zoodanig kerkelijk Bestuur, als bij de nieuwe organisatie zou tot stand gebragt worden. Hiertoe zijn toen meestal de toenmalige Deputaten der Synoden gecommitteerd; en deze Commissiën zijn ook door het Fransche, en vervolgens door het nieuwe Nederlandsche Gouvernement, tot aan de organisatie van 1816, erkend.) Van hier gaat de Hoogleeraar over tot de vestiging van den nieuwen kerkvorm, door het algemeen Reglement van 1816, waarvan hij de algemeene grondtrekken, bijzonder ten aanzien der synodaal-inrigting en des wetgevenden, uitvoerenden en regterlijken gezags, in derzelver
belangrijkheid aanwijst. - Gepast wordt deze Afdeeling besloten met eene korte statistiek der Hervormde Kerk. Gelijk de hier aangehaalde Kerkelijke Geographie van bachiene voor de vroegere, en de insgelijks vermelde Kerkelijke Kaart van leers en het Alphabetisch Register van feuring voor de tegenwoordige statistiek van belang zijn, zoo zou ook, naar Recs. gedachte, een uitvoerig en welgeschreven werk over deze laatste gansch niet onbelangrijk zijn.
In de tweede Afdeeling, die het Bestuur der Nederlandsche Hervormde Kerk ten onderwerpe heeft, gaat een kort overzigt over het vroegere Bestuur vooraf: waarbij Rec. de vrijheid neemt, bij bl. 81, op te merken, dat de Diakenen in de meeste Gemeenten ten platten lande niet slechts bij beroepingen gekend, maar ook in andere zaken als gewone Leden des Kerkeraads gerekend werden, en geene

{==28==} {>>pagina-aanduiding<<}
afzonderlijke vergaderingen hielden. Maar voornamelijk bepaalt zich deze Afdeeling, naar het doel des werks, te regt bij het nieuwe Kerkbestuur, in 1816 ingevoerd, en doet vooreerst de Synode, ‘waarin de eenheid der Hervormde Kerk ligt, die vroeger ontbrak,’ (bl. 87) kennen in hare zamenstelling en inrigting, gezag en werkzaamheden, vroegere Commissiën, en thans nog bestaande algemeene synodale Commissie, welke laatste de Hoogleeraar in haar doel en werk duidelijk kenbaar maakt, maar waaromtrent hij ook belangrijke wenken geeft, opdat zij binnen de grenzen van haar gezag moge blijven. - Op dergelijke wijze worden de inrigting en de werkzaamheden der Provinciale en der Classicale Besturen aangewezen, hier en daar met wenken omtrent derzelver nuttig doel, waarmede Rec. zich over 't geheel zeer wel kan vereenigen. Of evenwel het nut der kerkvisitatie, in dien vorm, waarin zij ook thans geschiedt, zoo groot is, dat ‘de Afgevaardigden hierdoor, bij eene gemoedelijke behartiging, welligt meer heil kunnen stichten, dan door eenige andere hunner werkzaamheden,’ (bl. 113, vergel. 192) hieraan zou hij nog al twijfelen: het nut der vroegere en latere kerkvisitatie is, in zijn oog, over 't geheel, meer negatief, dan positief geweest, hoewel ook als zoodanig niet gansch te verwerpen. Doch het is hier de plaats niet, om daarover uit te weiden. - Van de bedoeling en verrigtingen der algemeene Classicale, zoo wel als der Ringsvergaderingen, ofschoon niet tot het Kerkbestuur behoorende, wordt hier te regt een algemeen overzigt gegeven, en de belangrijkheid dezer inrigtingen aangetoond. - Met dezelfde naauwkeurigheid, en met aanwijzing van geest en strekking, wordt verder, volgens de thans bestaande verordeningen, voorgedragen het bestuur der Gemeenten door de Kerkeraden; gelijk ook het bestuur over de Waalsche,
Hoogduitsche, Engelsche en Schotsche Kerken in Nederland; alsmede dat over de Hervormde, of eigenlijk, volgens de bepalingen van 1820, de Protestantsche Kerken in Nederlands Oost- en West-Indië. Ons bestek verbiedt ons, hier meer in bijzonderheden te treden; maar wij nemen gaarne de volgende woorden van den Hoogleeraar over, waarmede hij, bl. 145, het laatstgenoemde artikel besluit: ‘De Staat tracht hierdoor zich te kwijten van een' heiligen pligt, waartoe het Moederland bij het vestigen van Koloniën zich verbindt, en

{==29==} {>>pagina-aanduiding<<}
weert den laster of het vermoeden, dat zij dezelve alleen om des gewins wille behartigt. Ook hier verheft het Christendom den mensch tot opvoeder zijner medemenschen, zelfs in andere werelddeelen.’ - Omtrent den overigen belangrijken inhoud dezer Afdeeling kunnen wij slechts kortelijk opgeven, dat dezelve loopt over de pligten en werkzaamheden der Secretarissen, Scriba's en Quaestoren; alsmede over de Secundi of Plaatsvervangers; maar vooral zeer breedvoerig, hetwelk wegens de vele en verschillende gewestelijke bepalingen wel noodig was, over het bestuur der Kerkegoederen en Fondsen; waarna van het kerkelijk Opzigt slechts de algemeene en zamenhangende trekken vermeld worden, daar de inrigting van hetzelve eerst in het tweede Deel plaats kan vinden. Met eene korte opgave, hoe de verandering in Kerkvorm en Kerkbestuur geschiedt, wordt alles doelmatig besloten. Alles is, zoo veel Rec. zich herinneren of nagaan kon, met groote volledigheid en beknoptheid opgegeven en behandeld. Alleen had, bl. 156, tot voorkoming van misvatting, bij den Assessor van het Classicaal Bestuur nog naauwkeuriger kunnen gemeld worden, dat de optreding van een' tijdelijken Secundus voor denzelven alleen plaats heeft, ingeval dat hij, uit kracht van het Reglement van kerkelijk Opzigt, door een' ander moet worden vervangen, maar dat bij vacature eene nieuwe benoeming voor hem geschieden moet. Zoo is het ook met den Secretaris van het Provinciaal Kerkbestuur, in de gevallen, waarin hij als Lid moet worden vervangen; bij vacature draagt het Provinciaal Kerkbestuur een nieuw drietal voor. Zie van der tuuk, I, 212, Art. 1 en 2; 216, Art. 7; 203, Art. 2; 14, Art. 38. Voor den Provincialen Ouderling wordt thans altijd een vaste Secundus benoemd, die dus als zoodanig ook fungeert, wanneer hij voor den
eersten als synodaal Ouderling zou moeten optreden. - Dat ‘bij de vacature van een' Scriba des Classicalen Bestuurs de meest bevoegde onder de Secundi daartoe provisioneel kan worden geassumeerd,’ is eene vroegere bepaling, die later vervallen is door deze andere, dat voor de Scriba's der Classicale Besturen vaste Secundi zullen worden aangesteld. Zie van der tuuk, I, 212, Art. 3. Wat dus deswege in den zin der vroegere bepaling aldaar nog voorkomt, bl. 217, Art. 8, schijnt te moeten verstaan worden van het geheel vaceren van het scribaat,

{==30==} {>>pagina-aanduiding<<}
bij ontstentenis van Primus en Secundus beiden. - Bl. 157 zou bij de woorden: ‘Intusschen kunnen ook drie van de personen der zestallen,’ enz. nog moeten gevoegd worden, dat zulks alleen bij de Secundi van de Leden der Provinciale Kerkbesturen plaats heeft; en dat voor de Secundi der Classicale Besturen geen afzonderlijke zes- en drietallen behoeven geformeerd te worden, maar deze uit de opgezondene Classicale zestallen zullen worden benoemd. Zie van der tuuk, I, 216, Art. 6; 217, Art. 10.
Zeer belangrijk, eindelijk, is de derde Afdeeling, handelende over het Staats-kerkregt, of de betrekking der Hervormde Kerk in Nederland tot den Staat en tot andere Kerkgenootschappen. Wij kunnen in ons bestek niet anders dan de hoofdtrekken opgeven; maar wij mogen tevens verzekeren, dat ook dit gedeelte des werks ons voorkomt zoo volledig, duidelijk en beknopt tevens behandeld te zijn, als de aard van zulk een Handboek vereischt. Om over de betrekking der Nederlandsche Hervormde Kerk tot den Staat wél te oordeelen, geeft de Hoogleeraar eerst een kort geschiedkundig overzigt van de verschillende stelsels van Staats-kerkregt, vooral in de Protestantsche Kerk, en van de verschillende regten van den Staat op de Kerk, uit die stelsels voortspruitende. Daarna toont hij, insgelijks uit de Geschiedenis, aan, hoe de betrekking van Kerk en Staat vroeger bij de Hervormden in de Nederlandsche Republiek ontstaan en gevestigd, en welke diensvolgens derzelver aard geweest is, namelijk nimmer een vast en eenparig stelsel, ja dikwijls eene vermenging van Staat en Kerk, waarbij beide in elkander grepen. Hierop nu beschouwt hij de hedendaagsche betrekking van Staat en Kerk, als plaats hebbende ingevolge de Grondwet van ons Koningrijk, uit welker bepalingen de pligten en regten van den Staat op de Hervormde Kerk gereedelijk af te leiden zijn, die hunne toepassing vinden in de thans bestaande kerkelijke wetgeving, en welker uitvoering geschiedt door middel van het Ministerieel Departement; gelijk ook door het Staats-toezigt op de kerkelijke administratie, waartoe de Provinciale Collegiën van toezigt werkzaam zijn. - Uit deze veranderde bepalingen van het Staats-kerkregt vloeit eindelijk in 't algemeen voort de tegenwoordige uitwendige betrekking der Hervormde Kerk tot andere Kerkgenootschappen, die in den Staat bestaan; maar
ook deze uitwendige heeft op de in-
{==31==} {>>pagina-aanduiding<<}
wendige eenen gunstigen invloed tot meer onderlinge vereeniging en verbroedering. - Ook deze gansche Afdeeling, die hier en daar moeijelijke punten aanroert, getuigt van des Schrijvers bescheidenheid, vrijmoedigheid en echte liberaliteit, welke aan de eene zijde geene onbepaalde lofspraak houdt op alles, wat van staatswege geschiedt, maar ook aan de andere zijde niet nalaat wenken te geven, ter waardering van datgene, waarin de Kerk, door hare veranderde betrekking met den Staat, gewonnen heeft. Aanmerkingen van belang heeft Rec. niet; en tot uitweiding over sommige punten is het hier de plaats niet. Liever neemt hij, ten slotte, de volgende woorden uit het Besluit over: ‘Het blijkt dus in deze geheele voorstelling der Hervormde Kerk van Nederland in hare betrekking tot den Staat, dat in vele opzigten hier die verhouding en staats-kerkelijke inrigting heerscht, welke hedendaags in Duitschland door velen gewenscht wordt, die op de vrijheid en emancipatie der Kerk, vooral op synodaal-inrigting aandringen. Zij toch zullen vele der trekken van het door hen ontworpen kerkwezen in onze kerkelijke wetgeving terugvinden. - Maar niet minder blijkt hieruit, dat onze Kerk eene gematigde vrijheid geniet, terwijl het intusschen den Staat geenszins aan waarborgen ontbreekt ter verzekering van deszelfs regten. Tevens staat onze Hervormde Kerk gelijk in rang en voorregten, nevens andere in gelijke voorregten deelende Protestantsche Kerkgenootschappen. Maar, geenszins door onderlingen haat en vijandschap van dezelve gescheiden, versterkt zij veeleer den band van broederlijke liefde en eensgezindheid, ook bij het blijvend bestaande verschil van meeningen en Kerkgenootschappen.’
Wij eindigen met den Hoogleeraar royaards grooten dank te zeggen voor dit eerste Deel van zijn nuttig werk, waarbij wij om de nieuwheid en belangrijkheid, ook uit een vaderlandsch oogpunt beschouwd, wat langer hebben willen stilstaan. Gelijk ‘God hem daartoe, dadelijk na de herstelling uit eene gevaarlijke ziekte, vernieuwden lust schonk en krachten;’ zoo wenschen wij hem die verder toe, om hetzelve te voltooijen, en tevens om voorspoedig voort te gaan in het bewerken van eene Nederlandsche Kerkgeschiedenis, waarop hij ons doet hopen.





{==32==} {>>pagina-aanduiding<<}

Reis, in 1833, met mijne Echtgenoote, van Groningen, door Gelderland, den Rijn op, en voorts, over Mannheim en Carlsruhe, naar de badplaats en vallei van Baden-Baden. (Een boek, tot uitspanning van andere bezigheden, en met enkele kleine letterkundige inlasschingen geschreven) door Mr. B.H. Lulofs, Hoogleeraar in de Nederlandsche Letterkunde, Stijl en Welsprekendheid te Groningen, enz. Te Groningen, bij J. Oomkens. 1834. In gr. 8vo. XVI en 487 bladz. f 4-80.

Wij ontvangen hier een vrolijk reisverhaal van eenen Professor, die in de Nederlandsche Letterkunde naam gemaakt heeft. Een Professor! - dit was oudtijds bijna het synoniem van Pedant, ten minste van boekengeleerde, die van niets dan van zijn vak wist te spreken, en altijd ernstig en deftig moest zijn. Hieromtrent zijn de tijden wel zeer veranderd, en een Hoogleeraar is thans een mensch als een ander, die even goed als gewone stervelingen openbare vermakelijkheden bijwoont, over koetjes en kalfjes redeneert, een kaartje speelt enz.; schoon het nog altijd de wonderlijke gewoonte is, hem bij zijne waardigheid aan te spreken, hoezeer men nimmer iemand (in plaats van Mijn Heer) Regter, Advocaat of Koopman zal noemen. Maar dit daar gelaten: een Professor staat met alle fatsoenlijke lieden gelijk, en mag dus even zoo wel als ieder ander in een' gemeenzamen, zelfs in een' vrolijken, echt luimigen trant schrijven. Ieder Hooggeleerde zou er trotsch op mogen zijn, indien hij, wat vernuft betreft, kon schrijven als sterne, hamann, claudius of paul louis courrier. Maar - alles heeft zijne grenzen. Een Professor is daarom geen bevoorregte grappenmaker. Hij is, zeiden wij, een mensch als een ander, maar moet zich dan ook binnen de palen houden, die aan anderen door den goeden smaak worden voorgeschreven. Dit is vooral het geval, wanneer hij ambtshalve verpligt is, jonge lieden in den goeden smaak te onderwijzen. Dan mag er niets, wat, zonder aardig te zijn, triviaal, zonder geest plat, zonder eenige belangrijkheid omslagtig is, (in den bedoelden stijl zou men het leuterpraat noemen) uit zijne pen vloeijen. Hij is, zoodra zijn werk gedrukt wordt, - Professor of niet, dat doet er niet toe, -
Schrijver. En als

{==33==} {>>pagina-aanduiding<<}
Schrijver is hij eerbied verschuldigd aan zijn Publiek. Dezen eerbied kan men tweezins te buiten gaan, hetzij door, zoo als bilderdijk, een historisch onderzoek in een woordenboek van scheldwoorden te veranderen, en zijnen stijl opzettelijk tot dien van de vischmarkt te verlagen, - hetzij door gezochte aardigheden uit te kramen, en b.v. een reisverhaal te overladen met allerlei beuzelingen, die naauwelijks voor den Schrijver, en zekerlijk niet voor den lezer, het allerminste belang hebben; terwijl ze toch niet zóó vernuftig zijn, dat de laatste er van goeder harte om lagchen kan.
Deze bedenkingen kwamen bij ons op onder de lezing van de Reis des Hoogleeraars lulofs naar Baden-Baden. Reeds vroeger had een gelijksoortig reisverhaal van denzelfden Heer naar Hamburg ons aanleiding tot dergelijke aanmerkingen gegeven; maar wij ontveinzen het niet, dat dit in dat opzigt nog verder gaat. Men oordeele uit den aanhef:
‘Na veel dravens en slavens, geëerde Lezer, na veel schrijvens en wrijvens om goudgeld, passen, credietbrieven en wat dies meer zij, na veel ontsluitens en sluitens van koffers, kisten, kabinetten en kasten, na veel bevelen gevens aan achterblijvende bedienden, na veel peinzens met den vinger aan den neus, na veel tastens en voelens in rok- en jaszakken, om te onderzoeken, of men ook iets vergeten, of men wel al het noodige bij zich hebbe; kortom na veel worstelens met een heir van zorgen, dat mij, als ik op reis ga, tot aan het rijdtuig toe pleegt uitgeleide te doen, maar dan evenwel, Goddank, niet als de zwarte zorg, waarvan de Latijnsche dichter horatius zingt, ook nog achterop springt, vertrok ik den dertienden Julij, in 't jaar van ons Heeren gheboirt (gelijk de oude kronijkschrijvers zeggen) MDCCCXXXIII met Bouricius uit Groningen naar Arnhem, waar ik mijne vooruitgereisde echtgenoote hoopte te vinden. Met Bouricius zeg ik, in navolging van het Publiek, en dat wil niet letterlijk zeggen: met dien Heer-zelven, maar figuurlijk: met eene diligence, tot zijne groote onderneming of zoogenaamden dienst behoorende; want, geëerde Lezer, wij hebben hier niet voor niets eene hoogeschool binnen onze muren, en metonymias, synecdochés, of welke andere soorten van spraakfiguren al meer, rollen hier den geringsten arbeidsman, ja den kleinsten kinderen onder het spelen uit den mond.’
Moet dit bij geval geestigheid of luim zijn? Wij althans

{==34==} {>>pagina-aanduiding<<}
vonden er niets aardigs in, en twijfelen, of dit ook wel bij iemand onzer lezeren het geval zal wezen. Vooral die speling met het woord Bouricius! Doch wij doen liefst geene stellige uitspraak. Wij vreezen nu zeer, dat de Schrijver ons beschuldigen zal, den neus niet gesnoten te hebben; want herhaalde malen past hij het Latijnsche gezegde: homines emuncti naris, op menschen toe, die zulk eenen stijl beminnen, en het tegendeel op hen, die denzelven afkeuren.
Doch zeggen wij eerst iets van de Reis zelve, om daarna nog eenige plaatsen daaruit aan te stippen, die ons oordeel regtvaardigen mogen. De Heer lulofs is een der talrijke Nederlanders, die, vooral na de herstelde rust door het verdrag van 21 Mei, nadat België voor ons niet meer tot reizen geschikt is, een' grooten uitstap naar Duitschland, en wel bepaaldelijk naar het bekoorlijke Baden-Baden, hebben gedaan. Hij was door zijne Echtgenoote verzeld. Deze streken waren hem door vroegere reizen bekend, gelijk wij uit het verhaal leeren; en daarom reisde hij eerst regt door naar Bonn, en toen met de stoomboot van daar naar Baden. Dat de Schrijver op de boot niet heel veel, althans niet heel naauwkeurig heeft kunnen waarnemen, is te begrijpen; maar daarvoor geeft hij dan herinneringen uit de vroegere, reeds vermelde togten naar den Rhijn. Zeer veel nieuws zal er de lezer echter ook niet in vinden, behalve in de vrij uitvoerige beschrijving der badplaats Baden zelve. Het was den Heere lulofs daarom ook niet te doen, maar slechts den lezer op zijne wijze aangenaam te onderhouden. Hij schijnt daartoe den stelregel, schrijf zoo als gij spreekt, te hebben aangenomen; doch dit is toch waarlijk niet zóó te verstaan, dat men b.v. alle de gesprekken, die men dagelijks in zijn huis of zelfs op reis houdt, zoo maar zou mogen ter drukperse geven. Hoe zou de wereld, die nu reeds zwoegt onder den last der boeken, dan daarmede geheel overstelpt worden! Wanneer het dan nog maar zoo wat bavardage (gewawel) blijft, gelijk de Schrijver het ergens zelf noemt, waar hij, in zijnen, rijkelijk met vreemde woorden doorspekten stijl, zegt: trêve de bavardage, dan is het ten minste onschuldig; maar het moet geene heilige zaken
aantasten, gelijk bij Neuwied, waar allerlei laffe aardigheden over het ernstigste onderwerp, dat er zijn kan, - over onzen toestand na den dood - worden opgedischt. Hij merkt daar aan, dat vele Hernhutters (die aldaar eene groote Gemeente hebben)

{==35==} {>>pagina-aanduiding<<}
vroeg sterven, ‘zeker, merkt een spotter aan, om wat afwisseling te krijgen! Of zouden zij denken, dat zij ook het leven na dit leven zoo door hernhutteren zullen? Wie weet het; want elk een stelt zich die toekomst al voor op zijne wijze.’ En nu badineert de geestige man met de onderscheidene voorstellingen der menschen van de Eeuwigheid: over den lof van God, dien men er zal aanheffen; de wijsheid, of de kennis aan de wegen en werken des Almagtigen, die men er zal verkrijgen; en voegt er dan bij, dat sommigen misschien hopen, de verdoemden eeuwig te zien pijnigen! (Wie mogen dat wel zijn, zullen sommigen hier welligt vragen, waarover de Heer lulofs, liefdeloos door ultra-verdraagzaamheid of liever onverschilligheid, aldus oordeelt?) Eindelijk zijn er ook, zegt hij, die zich het leven in de toekomst als dat eener groote Hernhuttersche Broedergemeente voorstellen, en weidt dan uit over het vervelende, dat dit in millioenen, billioenen, trillioenen, quadrillioenen, quintillioenen jaren in zich zou hebben! Doch nu ziet hij zelf, als met schrik, dat dit te ver gaat, en vreest, dat sommigen, die scherts van ernst niet weten te onderscheiden, denken zouden, dat hij een' voetzoeker onder het geloof aan de onsterfelijkheid wilde werpen, waarvoor de almagtige God hem genadig beware! Maar wie noodzaakt den Schrijver, hier te schertsen? Hij moest toch, als Hoogleeraar in den stijl, de gepastheid van dien stijl kennen, en weten, dat alles op zijn' tijd en in behoorlijke mate moet plaats hebben. Het zou toch even bespottelijk zijn, b.v., den Malade imaginaire van molière te veroordeelen, omdat hij den draak steekt met
verwaande Geneesheeren, als berispelijk, laffe boert met het eerwaardigste, met het heiligste, hetwelk volstrekt geene aanleiding daartoe geeft, noch geven kan, goed te keuren. Zoo wordt van de bijbelsche figuurlijke uitdrukking knarsetanden, voor de folterende wroegingen der boozen in de toekomende Eeuwe, gezegd, dat de Vorst van Neuwied, gelijk zeker schrijver wat spottend zegt, die daarvan droomde, zelf geene tanden meer had, en er dus geen gevaar van liep. Dit is zóó volkomen in den geest van voltaire, dat wij niet hopen, en ook niet denken, dat de Hoogleeraar een' zoodanigen lossen stijl ook eens ter verpoozing voor de Akademische jeugd van Groningen mag gebruiken. (Zie bl. 92-94.) Op bl. 144 staat,

{==36==} {>>pagina-aanduiding<<}
dat de Heer lulofs eenig nachtgoed, dat hij te Mentz was kwijt geraakt, even als de Joden den Messias, nog tot op dit oogenblik blijmoedig verwacht. Hoe geestig! hoe gepast! Hierover vraagt dan lulofs wel verschooning; maar het staat er al vast, en hij schijnt tot uitschrappen nooit te kunnen besluiten, of liever de zeer wezenlijke kunst van doorhalen niet te verstaan. Maar - daar komt aan het slot des Hoofdstuks weder die schrikbarende bedreiging der botterikken met een' ongesnoten' neus! Voor dit alles afdoend argument zwichten wij.
Gedurige pronk met geleerdheid, door aanhalingen uit oude en nieuwere Schrijvers, waar ééne of op zijn hoogst twee zouden hebben kunnen volstaan, is ook aan dit reisverhaal overal eigen. Zoo vinden wij bij de vermelding van den Laubenheimer en Badenheimer (twee middelmatige Rhijnsche wijnen) eene aanhaling over het wijndrinken uit hölty, vier uit horatius, eene uit huygens en eene uit luther. - Nog erger is het bl. 300-302. Hier worden zes plaatsen, uit homerus, virgilius, tibullus, shakespeare, schiller en hooft, bijeengebragt en vertaald, en drie bladzijden besteed, om - aan te duiden, dat de Schrijver naar bed ging. Zoo dit geene overmaat en weelde van geleerdheid is, dan weten wij niet, wat zoo mag genoemd worden! - Zoo wordt ook een waarlijk alles behalve belangrijk verhaal van het vooruitrijden van drie andere Heeren door den koetsier des Hoogleeraars, en de ontmoeting met die Heeren, niet slechts in alle mogelijke lengte en breedte verteld, en daarbij weder Vader homerus zoo ongepast als mogelijk aangehaald, maar ook nog eens herhaald, met de oratorische form van: niets meer hiervan! niets meer daarvan! (bl. 242-246.)
Doch genoeg berisping! De lezer zou wel denken, dat dit werk een geheel mislukt en nutteloos boek ware. Doch daarin zou hij zich zeer vergissen. Het is blijkbaar slechts een theoretische misslag van den Heer lulofs, dien wij als een' verdienstelijk' Geleerde en Taalbeoefenaar kennen en waarderen, dat zulk eene schrijfwijze, als de aangeduide is, ook verdient beoefend te worden. Wij voor ons gelooven, (en geven het voor beter op) dat de echte luimige en geestige schrijftrant nog al van een' anderen aard is. Maar wanneer de Heer lulofs enkel beschrijft, en somtijds zelfs in den hier heerschenden trant, is hij zeer onder-
{==37==} {>>pagina-aanduiding<<}
houdend. Met veel genoegen hebben wij onder anderen de uitvoerige schildering van het paradijsachtige dal van Baden-Baden gelezen. Ook het verblijf te Bonn is zeer aangenaam beschreven, en het hartige woord tegen de onwaardigen onder de studerende jeugd, die den naam van student onteeren, en hetzij voor den Staat door zamenzweringen gevaarlijk worden, hetzij ‘wel eens toonen, dat zij nog beter op de matressenschooltjes, dan in de Akademische gehoorzalen geplaatst zouden zijn; laffe knapen, van welke men zekerlijk geene zamenzweringen te verwachten heeft,’ (bl. 53) dit woord houden wij voor alles behalve overtollig. Het verhaal van de gehoorde Akademische voorlezing van Prof. heinrichs over persius, het tafereel der omstreken van Boun en van de heerlijke ligging der stad; dit, en elders meer, bewijst. veel voor het talent des Hoogleeraars voor schildering; en wij gelooven, dat, wanneer dit lijvige boekdeel ter helfte was ingekort, het eene zeer aangename en nuttige lectuur zou opleveren.
Om ook van het goede in dit werk eenig denkbeeld te geven, (wij hebben te voren een staaltje van het min aanbevelenswaardige medegedeeld) laten wij hier eene plaats over de zoo even genoemde omstreken van Boun volgen:
‘Terug van den Kreuzberg, Poppelsdorf en Clemensruhe, wandelden wij de stad om, tusschen tuinen, vol vruchtboomen en wijnstokken, en steeds met de heerlijkste vergezigten op de Zevenbergen, den Godesberg en andere plaatsen, naar de reeds genoemde Vinea Domini, waar men ons gezegd had, dat muzijk zijn zoude. En inderdaad, eene zeer goede muzijk van blaasinstrumenten, die door militaire muzijkanten gegeven werd! Maar wat muzijk zoude ik daar op een hoog terras aan den Rijn zittende, de kalme, zachtruischende, spiegelgladde rivier in den glans der westerzon, in al hare schoonheid, met hare lagchende heuvelen en blaauwend gebergte voor mij; wat muzijk zoude ik daar, bij een glas edelen Hochheimer, die, gelijk de Hoogduitsche dichter klopstock het uitdrukt, balsemgeuren wasemde; wat muzijk zoude ik daar, toen vervolgens de avond golven en bergkruinen met goud en rozen begon te tooijen, welke muzijk zoude ik daar, herhaal ik, niet heerlijk gevonden hebben? - Het krielde van menschen op den straatweg, die langs de Vinea aan den Rijn opwaarts gaat, en welken wij, uitgelokt door de koelte des bekoorlijken avonds, nog een eind

{==38==} {>>pagina-aanduiding<<}
ver opwandelden. Lezer, zoo gij soms mismoedig en bedrukt zijt, wandel dan bij zulk een schoon zomerweder, als de zon gezonken is en de maan verrijst, tusschen de wijnstokken op de Chaussé bij Bonn, en de nevel des verdriets zal in uwe ziel opklaren! Tegen het gezigt toch van die allervruchtbaarste, met bergen omkranste landouw, van die rivier, op eenigen afstand van u af zoo liefelijk murmelend, van dat vrolijke, geelgroene loof der wijnstokken, van die aanvallige, ligt-geverwde, in Italiaanschen trant opgetrokken land- en tuinhuizen, van die menigte van wagens en kalessen, de groote Rijnstraat op- en afrijdende, van die paardrijders, die voetgangers, die net gekleede vrouwen, die kinderen met hunne krullende, lange haarlokken, (bij ons door het te vroege knippen zoo zeldzaam) kortom, tegen de verstrooijing, die het gezigt van dit alles u geven moet, kan geene neêrgedruktheid van ziel het veld houden.’
Ook de beschrijving van het oude slot te Baden is belangrijk. (Zie bl. 382-385.)
Voor het overige heeft Rec. onbewimpeld zijne gedachten over dit boek gezegd, zonder eenige de minste bedoeling, om den Heer lulofs te willen beleedigen, wiens talenten en werkzaamheid hij integendeel zeer op prijs stelt. Maar de belangen van den goeden smaak, en zelfs der voegzaamheid, noopten hem, den Hoogleeraar op eene afdwaling opmerkzaam te maken, die te gevaarlijker voor het opkomende geslacht zou kunnen worden, omdat juist hij, een Schrijver van aanzien en crediet, zich daaraan schuldig maakt. Vooral begrijpen wij niet, in welk noodlottig oogenblik hem het profaneren uit de pen gevloeid is; iets, waartoe de strekking der Eeuw maar al te zeer overhelt, en waaraan dus geen achtingwaardig Geleerde door zijn voorbeeld voedsel moest geven. Hij neme onze aanmerkingen, die slechts zaken en volstrekt geen' persoon bedoelen, ten beste!

Axel. Eene Legende uit het Noorden. 's Gravenhage en Amsterdam, bij de Gebr. van Cleef. 1834. In gr. 8vo. 118 Bl. f 2-:

Verzameling van Voortbrengselen van uitheemsche Vernuf-
{==39==} {>>pagina-aanduiding<<}
ten. IIde Stukje. Te Amsterdam, bij M. Westerman en Zoon. 1833. In 12mo. XII en 70 bl. f :-30.

Beide deze dichtwerken hebben veel overeenkomst met elkander. Het eerste, door eenen ongenoemden (L.) vervaardigd, bevat Axel, eene Legende naar het Zweedsch van tegnér, bl. 1 tot 45, en voorts, in een Toevoegsel, de volgende stukjes, mede naar het Zweedsch van tegnér: Het Gezang; Poolreize; het Vuur; Odin's Schip; de Stroom; de Winter; Hertha's Kinderen; de Bouwval; de Trekvogels; de Zon; Suea, of Zweden, een Fragment; Frithiof, eerste Zang, en Frithiof, zevende Zang. Het tweede hier aangekondigde dichtwerkje, dat tevens het tweede stukje der Verzameling van voortbrengselen van uitheemsche Vernuften is, behelst de door den Heer potgieter vervaardigde vertalingen van dezelfde Legende Axel, benevens de volgende proeven van Zweedsche poëzij: Het arme Meisje en Laplandsch Liedje, beide naar franzén; de Saga van Astolf en Florio's Klagt, beide naar atterbom, en eindelijk Liedje van eene Weduwe, naar choraei.
Wat nu den bundel van L. betreft; over het algemeen zijn de korte stukjes veel beter geslaagd, dan de Legende Axel, waar geheel het dichtwerk naar genoemd is: en toch zijn zelfs die korte stukjes niet vrij van de gebrekeu, welke geheel den bundel ontsieren, namelijk: duisterheid op vele plaatsen, gewrongene woordschikking, ongeoorloofde afkapping van de zachte e in den onvolmaakten tijd, b.v. spreidd' voor spreidde, hardheid van versificatie, onzuiverheid in de maat, en een niet kunstmatig, maar uit overhaasting in de bewerking ontstaan ineenloopen der regels. Zoo vindt men bl. 71: 'k Hoor, ja 'k hoor u mij t
{== afbeelding 	==} {>>afbeelding<<}
    
preken. Bl. 80: Ontvangt 
{== afbeelding 	==} {>>afbeelding<<}
    
d
{== afbeelding 	==} {>>afbeelding<<}
    
 ten disch. Bl. 82: Daar nestlen we en tieren we en zien 't 
{== afbeelding 	==} {>>afbeelding<<}
    
n
{== afbeelding 	==} {>>afbeelding<<}
    
cht glimmen. Het dichtstuk de Zon, bl. 83-88, is op vele plaatsen onverstaanbaar, deels door de slordige interpunctie, deels door het in zulk eene halsbrekende maat hinderlijke ineenloopen der regels, deels door de moeijelijke woordschikking, b.v. bl. 85 en bl. 87: Klieft dan snel tot voleind was de tijd der beproe-
{==40==} {>>pagina-aanduiding<<}
ving. Hard is ook, bl. 111, couplet 1, en bl. 115, behalve a
{== afbeelding 	==} {>>afbeelding<<}
    
z
{== afbeelding 	==} {>>afbeelding<<}
    
t voor
aa
{== afbeelding 	==} {>>afbeelding<<}
    
z
{== afbeelding 	==} {>>afbeelding<<}
    
, ook nog het volgende:

‘Hoor! 't is de leeuwrik.’ Neen, het klagen 
Der tortel hoort ge. Sluimrend beidt 
Zijn ga ter zijde in 't nestje. 't dagen 
De leeuwrik. Zalig paar! u scheidt 
Noch dag noch nacht. Vrij is uw leven, 
En 't ruim des hemels uw gebied. 
Te zaam op vlugge wiek geheven, 
Zingt gij elkaer uw jublend lied. 

En wat het hoofdgedicht Axel aangaat, dat is blijkbaar zoo veel mogelijk opgepronkt met zwier van woorden, om het oorspronkelijke te overtreffen; maar het blijft er verre beneden. De regels zijn in elkander geslingerd, dat er bijna geen lezen aan is; terwijl er zulke zonderlinge omzettingen zijn gebezigd, dat men soms niet weet, hoe men er een' zin aan knoopen zal. Hoe duister is Vs. 106-110! Vs. 290 en 291 zijn onverstaanbaar door de verkeerde plaatsing der (;), die achter vs. 291 staan moest. Welk eene constructie vs. 452 en 453:

Een leven moê, welks waarde voelen 
Ik nog niet kon. 

Welk eene afkapping, als ruischend voor ruischende, vs. 583:

Ons scheiden, ruischend wouden, stroomen 
En zeên... mijn stem... zij treft u niet. 

Vs. 711 en 712:

Hen treft de dood, die niet ontwijken 
Het moordend staal, gevlugt naar boord. 

Vs. 831:

Haar kus g
{== afbeelding 	==} {>>afbeelding<<}
    
 me e
{== afbeelding 	==} {>>afbeelding<<}
    
n n
{== afbeelding 	==} {>>afbeelding<<}
    
uw leven in. 

Hoe hard! Waarom niet: Haar kus goot mij weêr 't leven in. Voorts vindt men nog wel eens de heid' voor de heide en dergelijke zonderlinge vrijheden.

{==41==} {>>pagina-aanduiding<<}

De Axel van den Heer potgieter is zuiverder van taal en versisicatie, eenvoudiger en toch waarlijk getrouwer en dichterlijker van stijl. Alleen die blaauwe rokken, vs. 9, willen ons niet bevallen. Liever lazen wij, zonder dat men daardoor van het oorspronkelijke (hetwelk hier in dezelfde maat en in evenveel regels gevolgd wordt) af zou wijken, vs. 7-12 aldus, om er die blaauwe rokken uit te krijgen:

Wanneer ons de avondzon verlaat, 
Dan waren, langs de purpren wolken, 
De schimmen nog dier oorlogsvolken 
Met gelen gordel, blaauw gewaad; 
En ik begroet met eerbiedsblijk 
Die helden van een hooger Rijk. 

Voorts hebben wij op de Legende Axel nog de aanmerking, welke niet de Vertalers, maar veeleer het oorspronkelijke treft; dat, namelijk, een storm, die de bladen van het boek des noodlots dooreenjaagt, een onding is, en dat de doodelijk gewonde Maria veel te lang voor eene stervende spreekt. Dit is onnatuurlijk. De Saga van Astolf is ons duister: is dat verheven, dan is het ons ten minste te hoog. In die zelfde Saga (bl. 53) schijnt ons de regel:

Och! verla
{== afbeelding 	==} {>>afbeelding<<}
    
 g
{== afbeelding 	==} {>>afbeelding<<}
    
 wie ge uw trouw versp
{== afbeelding 	==} {>>afbeelding<<}
    
akt, niet. 

ondragelijk hard, terwijl bovendien verspreken voor beloven geen Nederlandsch is.
Anderzins hebben ons de proeven van Zweedsche poëzij in vele opzigten bevallen: want doorgaans is het heerlijke poëzij. De bewonderaars der Zweedsche Muze mogen zich echter wel wachten voor dat heilig donker, hetwelk ook den Zweden, op het voetspoor der Duitschers, schijnt te behagen, maar dat in waarheid de voortbrengselen hunner dichtkunst ontsiert. Mogten zij, die tegenwoordig zoo streven naar het mystieke en het romantische in de Dichtkunst, toch niet vergeten de klassieke voorbeelden der Oudheid te bestuderen! Dan zullen zij het ware van het valsche schoon leeren onderscheiden. Velen dier mystico-romantieken, of hoe men hen noemen wil, vergoden bilderdijk. Waarom volgen zij dan zijne lessen niet beter? Hij was wars van dat anderscheidend Germaansche; hij bezat, in elke soort van

{==42==} {>>pagina-aanduiding<<}
poëzij, den echten tact. Gevoel en denkbeeld stortte hij zuiver en krachtig in heerlijke, maar steeds verstaanbare liederen uit. Zegt hij iets, dat wij niet beamen kunnen, wij begrijpen toch, wat hij meent. Vele Duitsche, Zweedsche en Deensche Dichters zoeken diepzinnig te zijn, en eindelijk worden zij zoo schijnbaar verheven, dat men naar den zin hunner woorden raden moet; mogelijk zouden zij zelven er geenen uitleg aan kunnen geven. Maar dit is een eerste vereischte, zoo wel in den Dichter als in den Prozaschrijver, dat men zichzelven versta. Te regt zeide boileau: Ce qui se conçoit bien s'énonce clairement. Hoe eenvoudig is homerus, bij al de verhevenheid en rijkdom van zijnen scheppenden geest! Doch wie beoefent meer de Grieksche modellen? en echter:

Grajis ingenium, Grajis dedit ore rotundo 
Musa loqui. 

Men vergeve ons deze uitweiding: wij veroorloofden ons dezelve alleen in het belang der kunst.

Avonturen en zonderlinge Ontmoetingen, of Gedenkschriften van een' Schoorsteenveger. Door Louis Lax. II Deelen. Uit het Hoogduitsch. Te Amsterdam, bij J. Guykens. In gr. 8vo. Te zamen 464 bladz. f 4-40.

Nepomuk, de held van dit verhaal, is eerst schoorsteenveger, naderhand student, gunsteling van eenen Vorst, tooneelspeler, en eindigt met weder schoorsteenveger te worden. Dit verhaal moet tot voertuig dienen, om des Schrijvers staatkundige gevoelens in omloop te brengen. Wij stemmen gaarne toe, dat hier eenige verstandige aanmerkingen, over de betrekking tusschen Vorsten en volken, over beider doorgaande karakters, en over de oorzaken van volksberoerten en omwentelingen, gevonden worden. Maar de draad des verhaals zelf is niet zoo belangwekkend, dat de lezer denzelven zonder verveling kan volgen door den verwarden doolhof van uitweidingen. Wij meenen dus, dat er geene reden was, om dit werk in onze taal over te brengen. Verschillen andere lezers van ons in smaak, wij mogen het lijden. Iets schadelijks, wat den geest en de strekking van het werk betreft, hebben wij er niet in gevonden.


{==43==} {>>pagina-aanduiding<<}

Nederlandsche Muzen-Almanak, voor 1835. XVIIde Jaar. Te Amsterdam, bij J. Immerzeel, Jun. f 3-50.

Almanak voor het Schoone en Goede, voor 1835. Te Amsterdam, bij G.J.A. Beijerinck. f 1-80.

Almanak voor Blijgeestigen, voor 1835. Xde Jaar. Te Amsterdam, bij Gebr. Diederichs. f :-60.

Almanak voor Hollandsche Blijgeestigen, voor 1835. Vde Jaar. Te Alkmaar, bij J.A.M.W. le Sage ten Broek. f :-60.

Nederlandsche Volks-Almanak, voor 1835. Vde Jaar. Te Amsterdam, bij H. Frijlink. f :-60.

Geldersche Volks-Almanak, voor 1835. Iste Jaar. Te Arnhem, bij C.A. Thieme. f :-75.

Het is opmerkelijk, dachten wij bij het doorbladeren der lettervruchten, die ons jaarlijks in den vorm van Almanakken worden aangeboden, hoe veel invloeds het tijdperk van staatkundig bestaan heeft op den geest der Dichters, die het beleven, en hoe zij de ware stem des volks, als bij ingeving, onmiskenbaar doen hooren. Bij de Ouden was het reeds zoo, en ook bij ons blijft dat kenmerkende bestaan. Wij zullen daarvan iets aanstippen bij het doorloopen van de onderscheidene dichtbundels, waarvan wij, naar jaarlijksche gewoonte, onzen lezeren verslag en beoordeeling schuldig zijn.
De Muzen-Almanak prijkt dit jaar slechts met één afbeeldsel, dat van den Weleerw. a.n. van pellecom, wiens handteekening ook het eenige facsimile is, dat hier voorkomt. Wij misprijzen die spaarzaamheid geenszins in den kunstkeurigen Uitgever, die, even als wij, den roem der Poëzij van onzen tijd op hoogen trap gezien heeft en - langzaam ziet afstijgen. Immers, hoezeer wij het voor onszelve trachten te ontveinzen, zal de bekwame Man ons geen ongelijk geven, als wij meenen op te merken, dat er, ondanks veel voortreffelijks, in onze hedendaagsche dichtwerken verval te bespeuren is. De versificatie wordt gedwongen en stroef;

{==44==} {>>pagina-aanduiding<<}
nieuwe werkwoorden sluipen, tegen ons taaleigen, als op wollen sokken binnen, en een aantal andere worden verkeerd en tegen derzelver aard gebezigd. Mannen als de Uitgever, die Dichter tevens is, als de grijze van walré en sommige anderen, worstelen vruchteloos tegen dien stroom: zij zullen zich niet aan onze schoone taal vergrijpen, door b.v. van lijfstaffier een werkwoord te maken, of vuig in den zin van nietswaardig te bezigen, of hunne regels door stootende t t t te ontsieren, of door verkeerde klemtoonen schier onleesbaar te maken; maar zij kunnen niet veel meer, dan hier en daar met stouten greep den stroom bedwingen, dien zij althans door hun voorbeeld geen voet wijken. ‘Hetgeen op 's harten grond leit, dat welt me naar de keel,’ zegt Recensent vondel na, en gaat nu over tot eenig verslag.
De vier plaatjes, naar zoo vele schilderstukken gegraveerd, doen het kunsttalent van onze vaderlandsche Graveurs nieuwhoff, bendorp en velijn eer aan, en wedijveren met uitheemsche staalsnijders. Twee andere gravures, door toepasselijke verzen opgehelderd, zijn een nieuw aangebragt sieraad, ofschoon wij het laatste verre boven het eerste zouden verkiezen; beide zijn, naar teekeningen van breukelaar en haanen, door den ijverigen tetar van elven vervaardigd, dien wij aanraden voorzigtig te zijn, wanneer hij werktuigen tot graveren wil gebruiken; wij houden er niet van. Het kunstjuweel van dezen bundel is ontegensprekelijk de Hollandsche Tentschuit van den nimmer verouderenden van walré, die bij een' schat van kennis en belezenheid een Hollandsch-Haarlemsch hart heeft, dat zich ook in het bevallige, losse, levendige boven tijd en jaren verheft, en wiens toon van weemoedige berusting den grijsaard zoo treffend kenschetst, die, niet gelijk aan oude betweters of jeremiadezangers, met zijnen tijd vrolijk voortgaande, de onschuldige vermaken der jeugd levendig herdenkt. Wij kenden ze ook, de genoegens van het Haarlemsche tentjacht, en de Dichter tooverde ons terug in het lang vervlogen verleden! Naast hem, die ook de Latijnsche luit meesterlijk in eene Hollandsche lier, als ware ze oorspronkelijk, weet te herscheppen, blinkt de Uitgever zelf in luimigen en ook ernstigen toon. Van pellecom toont door zijne gespierde verzen Aan Albion, dat hij de plaats waardig is, die hij aan het hoofd van dit boeksken bekleedt.

{==45==} {>>pagina-aanduiding<<}
Hij roept den reus van het Noorden tot bijstand aan; hij toont den volksgeest van ons land te kennen: moge hij eenmaal als voorspeller aangehaald worden! Beets laat denzelfden toon klinken, dien hij nog duidelijker aangeeft, en door eene weemoedige wending treffend doet wegsterven. De Dichter p.r. feith schetst in fiksche toonen de Vreemdelingschap, en hasebroek past dat onderwerp in zijnen Balling meesterlijk op den jeugdigen Erfopvolger van den oudsten tak der bourbons toe; maar, moeten wij dat stuk voor oorspronkelijk houden, of is het eene navolging? De Schrijver laat ons in onzekerheid, en wij zochten er het laatste in. Van halmael offert ook aan de staatkunde in zijnen Gustaaf de derde, en toont in Elvira bij herhaling zijn kunsttalent. De Zangen van den bekwamen h.h. klijn verdienen wel de opname in dezen bundel van meer blijvende waarde, maar wij zouden die gaarne met een onbekend stukje van zijne hand hebben vergezeld gezien. Loots en bilderdijk geven ons een deel van hunne nalatenschap ten beste; of is het stukje van den eersten misschien zijn zwanezang? De érotiques van sifflé bevielen ons bijzonder. Van oosterwijk bruyn behoudt zijnen luimigen trant en brester zijnen naïven toon. Heye gaat voort, zijne lier op bevallige wijze te stemmen. Twee stukjes van tollens getuigen van 's Dichters voortdurend kunsttalent. Ook withuys leverde eene bijdrage, door een fraai plaatje opgeluisterd. P. hanou van arum, dien wij hier voor het eerst meenen te ontmoeten, treedt niet zonder glans te voorschijn. Dan, wij moeten ons bekorten
en kunnen allen niet opnoemen; - ook niet de Vertelling, die den trein opent? vraagt veelligt iemand onzer lezeren, en vrijmoedig antwoorden wij, neen. Het scherpe oordeel van bilderdijk over deze soort van dichttrant ligt ons te vast in het geheugen, en de naam van loosjes te eerbiedwaardig, dan dat wij ons oordeel over dit werk zijns Zoons willen uitbrengen. Drie Zangstukjes getuigen van den opwakkerenden smaak onzer dagen, dien de Redacteur zoo wél toont te kennen.
Schoon en goed mag, over 't geheel, het jaarboekje heeten, dat, onder redactie van robidé van der aa, zijnen bovengenoemden mededinger stoutmoedig op zijde streeft. Het afbeeldsel van wijlen Mevrouw bilderdijk, hoe onbevallig haar hoofdtooisel dan ook zij, versiert den voorgevel

{==46==} {>>pagina-aanduiding<<}
van dezen Muzentempel, waarvan alle de plaatjes door de keurige hand van velijn zijn vervaardigd. Men kan, ja, op sommige dier gravures aanmerkingen maken; maar wij gelooven, dat die niet alle ten laste van den Graveur komen, en de jagende Bergschot handhaaft des kunstenaars welgevestigden roem. Wij zeggen het den Verzamelaar na, dat geen buitenlandsch voortbrengsel, prijs en inhoud vergeleken, den toets tegen sommige onzer vaderlandsche jaarboekjes kan doorstaan. De inhoud is in proza en poëzij verdeeld. De Kaninefaat houden wij, om lokalen stijl en kleur, voor het fraaiste van het eerste, zonder daarom het overige, met name Huibert en Truitje, te verwerpen. De poëzij wordt door den verdienstelijken van walré met eene navolging geopend. De Zoon van onzen ontslapen' Zededichter bij uitnemendheid volgt hem in krachtige oorspronkelijke verzen op. De Redacteur zelf toont in meer dan één gedicht, dat hij door dichterlijk gevoel voor zijne moeijelijke taak berekend is. Een uitgebreid dichtwerk van loots bewijst, wat wij in dien Puikdichter verloren hebben. Het blinde Meisje van hasebroek strekt hem tot waardige voorgangster, en Mr. simon van der aa tot opvolger; waarlijk een keurig drietal. De Walheide van withuys beviel ons minder, dan sommige zijner elders geplaatste navolgingen; ons ligt misschien de Leonore van burger te zeer in het geheugen. De beide stukjes van sifflé zijn even fraai als die in den Muzen-Almanak. Het laatste stukje van van oosterwijk bruyn is allerliefst, en die van beets en van halmael over blond en bruin waardige tegenhangers van het bekende der
verdienstelijke koolaart. Wij hebben verschillende tegenwoorden daarvan gelezen, maar herinneren ons niet, een beter te hebben aangetroffen, dan dit van laatstgenoemden Dichter. De begaafde moens en de smaakvolle warnsinck leverden ook gelukkige bijdragen. Het versje, om den Bergschot blijkbaar vervaardigd, beviel ons, en is waarlijk, bij het moeijelijke van de zaak, een juweeltje. Wij stappen de vermelding der andere, gansch niet verwerpelijke, dichtvruchten over, om de ruimte, ons vergund, niet te overschrijden; er ten slotte bijvoegende, dat wij ook aan dit bundeltje gaarne een ruim vertier toewenschen.
Twee bijdragen voor Blijgeestigen wedijveren dit jaar weder, om ons gemoed tot vrolijkheid te stemmen. De oudste

{==47==} {>>pagina-aanduiding<<}
begint met een historisch stukje over thijll uilenspiegel, dat niet van verdienste ontbloot is. Onder de Anekdoten troffen wij verscheidene bekenden aan, en zouden in sommige meerdere kieschheid gewenscht hebben; die in de Fransche taal lieten wij in een Hollandsch jaarboekje liever achterwege. De dichtstukjes zijn van verschillende waarde; maar weinige durven wij fraai noemen; zij maken voorzeker daarop ook geene aanspraak, en de geringe prijs van dit bundeltje, dat met twee houtsneê-afbeeldsels, drie caricatuurplaatjes en twee muzijkstukjes voorzien is, zal, vertrouwen wij, den zuinigsten, bij aankoop, zijne centen niet doen beklagen.
Zijn broeder, voor Hollandsche Blijgeestigen, is lijviger van inhoud en keuriger van smaak. Het proza-gedeelte is luimig, en vooral het eerste stukje bijzonder goed bewerkt. In de poëzij treffen wij de namen van loots, van oosterwijk bruyn, sifflé, robidé van der aa en Mr. j. van lennep aan. Burlage werkte het bekende versje van blumauer met smaak om, en voor het eerst lazen wij, in eene navolging van gotter, van den Marquis de thouars eene bevallige bijdrage, vrij van den bombast, die anders zijne Muze ontsiert. Mogt hij op dien weg voortgaan, dan wanhopen wij niet, hem zijne plaats nog onder de goede, ja voortreffelijke Dichters te zien innemen. Slechts twee gravures zijn in dit bevallige bundeltje geplaatst.
De Volksalmanak, die zijnen vijfden jaarkring begint (*), wordt opgeluisterd door twee bevallige plaatjes en een gelijk getal zeer goede caricaturen. Allerbevalligst zijn de versjes van brester en moens, door een prozastukje over het behoud der echte beeldtenis van van speyk opgevolgd, dat hier zijne regte plaats heeft, ofschoon wij het, om de waarde der zaak, in een werkje van meer blijvende waarde, dan zulk een Almanak zijn kan, wenschten opgenomen. Het verdienstelijke Tafereel van den vaderlandlievenden warnsinck zouden wij wat korter wenschen; het beslaat nu

{==48==} {>>pagina-aanduiding<<}
toch meer dan een vierde van den bundel, waardoor de verscheidenheid niet kan winnen. Bijzonder beviel ons het echt comische stukje van den ongenoemden Afgevaardigde op de vijftigste vergadering van de Maatschappij tot Nut van 't Algemeen, en de dichtstukjes van loots en burlage. Ook van walré heeft zijn offer aan dit belangrijke boeksken goedwillig gebragt. - De Uitgever vinde in een ruim debiet vergoeding voor de moeiten zijner gelukkig geslaagde redactie!
Het laatste bundeltje is eene nieuwe onderneming, die voor het bevallige en in den zomer zoo druk bezochte Gelderland eene aanbeveling te meer worden moet. Wij achten het denkbeeld allezins gepast, om in een jaarboekje het lokale van die belangrijke provincie van tijd tot tijd te doen kennen of in het geheugen terug te roepen. Een uitvoerige kalender, met weêrkundige opmerkingen; eene lijst van jaarmarkten, eene opgave der middelen van vervoer, posterijen en logementen, geven aan het voorwerk eene gepaste uitgebreidheid, om tot Almanak voor de provincie te verstrekken. De inleiding brengt ons, met de woorden van den verdienstelijken slichtenhorst, reeds dadelijk tot het oogpunt ter beschouwing van het doel der uitgave, kortelijk door den Verzamelaar ten slotte aangedrongen. Het geheel voldoet daaraan uitmuntend. Geldersche volksfeesten, oudheden, legenden, met een bevallig steendrukplaatje; geschiedenis, taal en tongval, - alles wordt bevallig behandeld. Veel proza, weinig poëzij, en daaronder reeds van elders bekende versjes van ten hoet, en eene levensschets van dien Nijmeegschen Dichter, met nog al meer verscheidenheids, te veel om te vermelden: ziet daar, dunkt ons, kost voor alle monden! De onderneming is derhalve in goede handen gevallen, en wij durven die met de meeste ruimte aanbevelen, zoo wel aan Gelderlands ingezetenen, als aan het geheele Hollandsch lezende publiek, in welke provincie ook geboren, overtuigd, dat ieder lezer ons dank zal betuigen voor deze onze onbeperkte aanmoediging; waarmede wij van onze taak, waarschijnlijk tot het volgende jaar, afscheid nemen.


{==49==} {>>pagina-aanduiding<<}

Boekbeschouwing.

Sermons sur quelques textes de l'Écriture sainte, par J.C.J. Sécrétan, second Pasteur de lÉglise Wallonne de la Haye. Amsterdam, Messchert et Höveker. 1834. gr. 8vo. 310 pag. f 3-60.

Fransche Leerredenen uit te geven, is in ons Land eene zeldzaamheid geworden; en bij de hoogte, waarop de kanselwelsprekendheid thans in onze eigene taal staat, behoeft dit ook juist niet: doch zijn zij goed, ja uitmuntend, dan zullen wij ze steeds met dank ontvangen. Zien wij dus, of wij dit van die van den Heer sécrétan kunnen zeggen!
De eerste Leerrede heeft ten opschrift: L'union de la nature divine et de la nature humaine en jésuschrist, en ten tekst joan. I:14, in het begin. Van dit onderwerp zegt de Prediker al terstond, dat het is ‘la première question qui a occupé l'Église Chrétienne, ct qui l'a occupée pendant les trois premiers siècles de son existence, jusqu'à ce que la foi de l'Église ait été arrêtée sur ce point, sur lequel elle n'a jamais varié depuis.’ Dus het Concilie van Niceë, in het jaar 325, heeft dit punt eerst onfeilbaar goed geweten en bepaald; en wie later daarover anders gedacht heeft, behoorde zeker niet tot de Kerk! wel neen; want (dit is ook een bewijs van deszelfs belangrijkheid!) ‘toutes ces sectes ont fini par décheoir et ne plus mener, comme nous le voyons encore aujourd'hui, qu'une vie languissante et chétive.’ - ‘Si nous ouvrons après cela nos saintes Écritures,’ zegt sécrétan: Rec. meende, dat dit vooraf moest gaan, omdat hij geen gezag der Kerk erkent, naar welk Concilie zij zich ook regtzinnig noeme, boven dat der H. Schrift. - Sécrétan ontwikkelt nu, in het eerste deel, de denkbeelden, waar-
{==50==} {>>pagina-aanduiding<<}
door de Apostel ons leidt tot de daadzaak, in den tekst vermeld; d.i. hij geeft een zeker uitweidend overzigt van hetgene, dat er, naar zijne meening, in het vorige omtrent dat Woord van God gezegd wordt. Indien men dus over dit stuk wilde handelen, zou men, meent Rec., op goede uitlegkundige gronden, zoo veel als dit voor den kansel geschikt is, moeten aantoonen, wat de
ware zin dier plaats is, en niet zich in bespiegelingen verliezen, volgens hetgene, dat men reeds vooraf op den voorgrond gezet heeft, als hier de beteekenis van het Woord. Ja, wanneer hij deze Leerrede beschouwt, gelijk zij hier staat, als voorbereiding tot het Kersfeest, dan komt het hem voor, dat het geheele tekstvers veel geschikter zou geweest zijn, om de komst des Zaligmakers in de wereld voor te stellen, als de verheerlijking van Gods Woord-openbaring in en door den mensch jezus, vol van genade en waarheid. - In het tweede deel wil sécrétan eenige opmerkingen mededeelen over de gevolgen van deze voor de menschheid belangrijke gebeurtenis. Welke echter die gevolgen zijn, is Rec., na herhaalde lezing, niet duidelijk geworden: zij schijnen wel hierop neder te komen, dat er in de inleiding van het Evangelie van joannes geleerd wordt de oorspronkelijke eenheid der menschelijke en der Goddelijke rede; (hoe is er dit in te vinden?) maar dat wij in die eenheid niet gebleven zijn, en ze uit onszelve niet kunnen herstellen; dat God zich hiertoe tot den mensch moet nederbuigen, en dat gedaan heeft in jezus, enz.: doch er is zoo weinig orde en zamenhang in, en de spreker komt zoo dikwijls met andere, ja met dezelfde woorden op hetzelfde terug, dat zijne eigenlijke bedoeling met dit gansche stuk niet duidelijk uitkomt.
Het onderwerp der tweede Leerrede heet le témoignage des hommes et le témoignage de Dieu, volgens 1 joan. V:9-12, waaruit men verwachten zou eene beschouwing van de hooge geloofwaardigheid en belangrijkheid der Goddelijke getuigenis in het Evangelie, boven alle geloofwaardige en belangrijke menschelijke ge-
{==51==} {>>pagina-aanduiding<<}
tuigenis: maar neen! sécrétan verstaat door le témoignage des hommes de verkondiging van het Evangelie, en door le témoignage de Dieu zekere inwendige en onmiddellijke overtuiging van den mensch zelven; en op dit onderscheid is zijne geheele preek gegrond en ingerigt. Zonderling! alsof de eerste geen Goddelijke getuigenis ware! en waarlijk, men behoeft geen geleerd uitlegger des Bijbels te zijn, om te zien, dat van de laatste in dezen tekst althans niet gesproken wordt. Het is wel waar, dat het gevoel der hooge waardij van het Evangelie, en van deszelfs geschiktheid voor 's menschen behoefte, des te meer dringt tot overtuiging van deszelfs Godewaardigheid en Goddelijke herkomst; en de spreker zegt hierover zeer goede dingen, en stelt dat niet ongepast voor in het voorbeeld van joannes; maar is dit inwendige bewijs meer een témoignage de Dieu, dan het uitwendige? - Op zonderlinge uitdrukkingen stieten wij hier en daar; b.v. p. 40: ‘Il y a une chose que le monde appelle bonheur, mais que l'Évangile appelle la paix et la joye;’ en wat verder: ‘Il y a encore une chose que le monde appelle vertu, mais que l'Évangile appelle sainteté, charité, victoire sur le monde.’ Zijn dan bonheur en vertu onevangelische woorden? en waarom gebruikt de Schrijver zelf ze dan
naderhand, p. 43, als hetgene, dat joannes door het geloof aan jezus gevonden had: ‘Vérité, bonheur, vertu, certitude de l'immortalité.’? Och! men overdrijve het toch niet, ten koste der waarheid, met die kunstige, met die, waarom dan ook, gezochte antithesen.
Het thema der derde Leerrede, le vrai renoncement, naar matth. XVI:25, rust, naar Recs. meening, op eene geheel verkeerde uitlegging van deze plaats. Perdre l'âme is hier, volgens hetgene, dat de Heer sécrétan met grooten omslag van woorden zegt, de opoffering, ja het geheele verlies van eigen vrijen wil, (‘nous n'aurons plus de volonté propre,’ p. 62) voor den wil van God: maar wat zegt dan trouver

{==52==} {>>pagina-aanduiding<<}
l'âme? Uit kracht van duidelijke tegenstelling niet anders, dan zijnen eigen wil opvolgen, met voorbijzien van den wil van God; doch dat zulks het laatste lid van deze spreuk tot onzin maken zou, ziet elk. Daarenboven de opmerking van den zamenhang dezer plaats, van het Hebreeuwsch-Grieksche taalgebruik, en van de gelijkluidende plaatsen bij de andere Evangelisten, toont duidelijk genoeg, dat niet âme, maar vie de regte beteekenis van ψυχὴ is, gelijk zelfs de oude Nederduitsche overzetting hier te regt leven vertaalt, hoewel zij, in het 25ste vs., voor hetzelfde woord te onregt ziel geeft: en even duidelijk doelt de zin op de opoffering des levens, die van de getuigen van jezus om zijne zaak destijds gevorderd kon worden; terwijl er dan tevens eene puntige woordspeling of dubbelzinnigheid is in het woord leven, als ziende op eigenlijk leven en levenswaarde, waarbij men het Latijnsche gezegde vergelijke: Propter vitam vivendi perdere causas. - Aan het einde der verklaring werpt de spreker de bedenking op, dat deze verloochening strijdig is met onze redelijke natuur en met onze zucht naar geluk, en zegt daarop te zullen antwoorden. Dit antwoord heeft Rec. echter niet kunnen vinden, maar vindt hierop een deel, waarin sécrétan schijnt te handelen over den aard en de noodzakelijkheid dier verloochening, somtijds niet zonder overdrijving, althans in de uitdrukking; en hierop een ander deel over de kracht, waardoor zij eeniglijk gewerkt kan en moet worden, namelijk volgens den tekst: pour l'amour de moi, waarbij hij dan zeer uitweidt over de liefde voor jezus. De zaak zelve, bij dit laatste bedoeld, moge goed zijn; maar een inzien van den oorspronkelijken tekst zal toonen,
dat dit hier eigenlijk niet staat, want ἕνεκεν ἐμοῦ is niet pour l'amour de moi, maar à cause de moi. Dat hier voor 't overige, op zeer ernstigen toon, goede dingen gezegd worden, is waar; maar het is niet minder waar, dat er eene groote omslagtigheid en herhaling van hetzelfde in heerscht, en verscheidene bladzijden grootendeels niet

{==53==} {>>pagina-aanduiding<<}
anders dan aaneengeschakelde Bijbelteksten zijn, die niet altijd even gelukkig bijgebragt worden.
De vierde Leerrede, getiteld la foi morte, handelt, naar jac. II:14, over het geloof, dat geen werken voortbrengt, en dat niet zalig kan maken. Wanneer echter sécrétan voor la foi le pourra-t-elle sauver, vertalen wil: cette foi &c., dan moet Rec. opmerken, dat jacobus geen bijzonder geloof beschreven heeft, en er dus geene reden is, om het lidwoord voor het aanwijzend voornaamwoord te nemen; maar veel meer nog, om door het geloof hier te verstaan het geloof alleen. Vergelijkt men de gansche redenering, bijzonder vs. 22 en 24, dan zal men dit, zoo men zien en geen woordenstrijd voeren wil, bevestigd vinden, en niet zoo ligt met sécrétan zeggen: ‘point de salut par les oeuvres,’ alsof dit bestaanbaar ware met: point de salut sans les oeuvres.’ Ook verder in dit eerste deel vonden wij niet altijd de noodige duidelijkheid en naauwkeurigheid; b.v. p. 90: ‘Une foi, qui ne produit pas - de telles oeuvres, - est une foi morte et inuitile. Elle peut bien produire quelques oeuvres; - mais il y a loin de là aux oeuvres que St. jacques entend.’ Indien die eenige werken waarlijk voortbrengsels van het geloof zijn, hoe kan men dan zeggen, dat het een geloof is, dat geene werken voortbrengt? Waar is het, wat sécrétan vervolgens zegt, dat het geloof regtzinnig en nogtans dood kan zijn; maar geenszins kunnen wij hem toestemmen, dat dit in onze dagen maar zeldzaam het geval is; en waarom? omdat er zoo velen zijn, zegt hij: ‘Qui ont rénié les doctrines vivifiantes de l'Évangile.’ Neen, wij vreezen veeleer, dat er zijn,
die zich verbeelden, dat zij in het bezit van het regtzinnigste geloof zijn, maar bij welke het aan liefde en goede werken grootelijks blijft ontbreken. - Ook over het tweede punt zegt de Prediker wel iets nuttigs; maar indien hij dit met meer geregelde orde en minder wijdloopige uitweidingen en herhalingen, en met vermijding van duistere uitdrukkingen gedaan hadde, zou het belangrijke

{==54==} {>>pagina-aanduiding<<}
onderwerp vrij wat helderder voor den geest des hoorders of lezers kunnen staan.
De vijfde Leerrede geeft haar onderwerp vragenderwijze dus op, naar de woorden van den tekst, 1 joan. II:6: Que doit faire celui qui dit qu'il demeure en christ? Rec. acht het beter, zijn onderwerp in duidelijke en bepaalde woorden, niet als een raadsel voor te stellen. - In de inleiding verheft sécrétan den Apostel joannes en deszelfs schriften zeer hoog, en over het algemeen met alle reden; maar hij overdrijft het, meent Rec., met hem als een der eerste Geniën en der diepzinnigste Wijsgeeren op te hemelen. Non tali auxilio &c. Verder merkt sécrétan op, dat joannes zoodanig niet was vóór zijne bekeering: weet hij dan de tijdstippen zoo naauwkeurig, wanneer joannes zoodanig geweest is, als hij (naar sécrétan's oordeel) niet of wel moest zijn, om bekeerd te heeten? En hoe past deze geheele inleiding op dit onderwerp? - Nu verklaart de spreker, wat het is, demeurer en christ, maar met zoo veel omslag en zinnebeeldige omkleedsels, dat er de zaak niet duidelijker door wordt, welke volgens goede uitlegkunde met een enkel woord had kunnen opgehelderd worden, als beteekenende een getrouw aanhanger van christus te blijven; en dan had al het gewigt der rede meer kunnen en moeten nederkomen op het vivre, comme il a vécu. Op de noodzakelijkheid van dit laatste dringt hij vervolgens wel kortelijk aan; maar hij komt toch, in eene soort van toepassing, terug op dat demeurer en christ; en het is dus, alsof er stond: ‘Celui qui dit qu'il vit, comme christ a
vécu, doit demeurer en lui.’ Met één woord, er ligt al wederom eene duisterheid over de denkbeelden en derzelver voorstelling.
In de zesde Leerrede, genoemd les mauvaises pensées, wordt gehandeld over marc. VII:20-23, of eigenlijk over de woorden: ‘Du coeur sortent les mauvaises pensées’, en ‘ce sont là les choses qui souillent l'homme.’ Dienvolgens wordt in het 1ste deel getoond, wat er al tot die booze gedachten te brengen is, en in

{==55==} {>>pagina-aanduiding<<}
het 2de, wat zij al in den mensch verontreinigen: voor dit laatste had Rec., naar het doel van jezus in den tekst, liever aangewezen gezien, dat zij den mensch waarlijk verontreinigen, en wat dit beteekent. In het 3de stuk vindt men, in plaats van menschkundige en Christelijke aanwijzingen, hoe zich van die booze gedachten te reinigen, gezegd, (p. 153) ‘que nous avons reçu, non pas de Dieu, mais de notre premier père, une âme déjà souillée par le péché; -que nous devons naître de nouveau, être purifié d'abord dans l'eau du Baptême et par la foi de nos souillures passées, puis être régénérés par l'Esprit,’ etc. (Dus de Doop (ook de Kinderdoop?) reinigt van vorige (welke?) onreinheden! En wat doet dan de zoogenaamde régénération? Waar lezen wij dit alles alzoo in de H. Schrift? Al weder het oude misverstand van joan. III:3 e.v.!) en tot jonge lieden: (p. 155) ‘Ne croyez pas que cela suffise,’ (namelijk ‘conserver pur et garder son coeur’) ‘si Dieu ne vous donne pas un nouveau coeur par son St. Esprit.’ (Waar geven toch jezus en de Apostelen hun zedelijk bestuur op zulk eene wijze, en nemen met de eene hand, wat zij met de andere geven?) - De toon dezer Leerrede, die te regt ernstig is, wordt evenwel hier en daar hoog en aanmatigend genoeg; b.v. p. 154: ‘Si vous croyez pouvoir vous passer de régénération etc. - allez; nous nous retrouverons devant le tribunal de christ, et là vous nous direz, si vous avez
réussi.’ Duistere, ja platte uitdrukkingen, als deze: ‘Il y a encore de nos jours une eau qui lave de la lèpre du péché, quand on s'y plonge avec foi’ (p. 155); ‘nuées d'oiscaux immondes qui viennent troubler le repos du sanctuaire, etc.’ (p. 156) ‘retrempez vous dans les eaux de la grâce,’ (p. 157) kan Rec. geen schoonheden vinden.
In de zevende Leerrede, die ten tekst heeft Gén V:3, handelt sécrétan over l'importance de la question concernant le péché original, en gaat hierin al een' zeer zonderlingen weg. Hij erkent in de inlei-
{==56==} {>>pagina-aanduiding<<}
ding, dat velen, ook hij zelf te voren, dit beschouwen als een speculatief geschilstuk, niet op den Bijbel gegrond, en althans van geen belang voor geloof, deugd en zaligheid; maar dat hij nu, let wel! niet de waarheid, maar de belangrijkheid van dat leerbegrip zal bewijzen. Rec. meent, dat, indien de eerste onbewijsbaar is, de laatste althans van zelve wegvalt; en hij ontslaat zich dan ook gaarne van de verdere beoordeeling dezer Leerrede, daar hij den grondslag voor verkeerd houdt. Ook vindt hij de stelling des Schrijvers geenszins bewezen door de tekstwoorden, daar die slechts dienen ter inleiding tot een geslachtregister van adam's nakomelingen in de linie van seth, van wien geen bijzondere reden gemeld wordt, om te zeggen, dat hij in zedelijke bedorvenheid naar zijnen vader geleek, dat dan nog veeleer van kaïn had kunnen gezegd worden; en het zal waarschijnlijk wel eenvoudig zijn een naar hem als mensch gelijkende zoon. Wilden wij stilstaan bij elke Bijbelplaats, die sécrétan, tot staving (van de waarheid? of belangrijkheid?) van dit begrip als in het voorbijgaan aanhaalt, bij het gezag der Kerk, waarop hij zich bijkans in een' Roomschen geest beroept, en bij de verschrikkelijke gevolgtrekking, die hij uit dit begrip afleidt, de verdoemenis van het geheele menschelijke geslacht, alleen om die péché original, waar zou deze beoordeeling een einde vinden? Zoo ergens, dan heeft hij althans hier zijne kerkelijke regtzinnigheid, ja zijnen ernst en zijne kracht van spreken zeer ongelukkig aangewend.
Onder den zeer onbepaalden en ruimen titel, les leçons de l'histoire, vermeldt de achtste Leerrede, naar Hand. XIV:16, dat de volken vóór christus in hunne booze wegen, bij toeneming, en zonder dat het te verhelpen was, gewandeld hebben; dat die wegen niet de wegen van God waren; dat alzoo ieder mensch nog op zijnen weg wandelt, zoo God hem niet op een' anderen brengt. Hoe dit nu het thema van den tekst is; hoe dit een en ander zamenhangt; hoe het laatste

{==57==} {>>pagina-aanduiding<<}
hierbij te pas komt; hoe dit zoo bij uitstek les leçons de l'histoire kan heeten, begrijpt Rec. niet. Om het schoone onderwerp, in den tekst vervat, waardig en Apostolisch te behandelen, had, meent hij, het Godsbestuur, dat de volken liet wandelen in hunne wegen, d.i. in hunne wijzen van Godsdienst liet voortgaan, in zijne wijsheid, zoo veel wij menschen dit kunnen, moeten voorgesteld, maar dan ook het volgende vers er bijgevoegd worden, om de liefde van hetzelve niet voorbij te zien: hieruit hadden dan, zonder dit juist ten titel der Leerrede te stellen, zeer schoone en nuttige leçons de l'histoire kunnen afgeleid worden.
De negende Leerrede heest ten tekst luc. XIX:10, en ten zonderlingen titel: ce qui était perdu, dat is, volgens de inleiding, (zonder op de geschiedenis te zien, waaruit deze woorden ontleend zijn) alle volken ten tijde van jezus, en ook nu nog elk mensch; waarop in het 1ste deel onderzocht wordt, wat het zegt être perdu, en in het 2de, wat er dan verloren was, en wat jezus christus kwam zoeken en zaligen. Naar tekst en zamenhang zou Rec. eenvoudig gedacht hebben, dat titel en thema b.v. zijn kon: jezus, de Behouder van veronachtzaamde menschen. Zijn bestek veroorlooft hem niet, verder in bijzonderheden dezer Leerrede te treden, waarin het, even als in de vorige, al weder dikwijls op het onderwerp der zevende nederkomt, en inhoud en voorstelling eene vervelende eenzelvigheid verkrijgen.
De tiende Leerrede geeft, volgens Hebr. IX:26, als onderwerp op: l'expiation ou les sacrifices, en handelt 1. over de oude ossers en derzelver oogmerk, en 2. waarom zij onder het Evangelie opgehouden hebben. Het eerste althans zou men hier niet zoeken, en de behandeling is oppervlakkig; ook schijnt de Schrijver geen onderscheid te maken tusschen zond- en dankoffers; en hij verzekert, (p. 251,2) dat onder de Israëliten ‘le pécheur était enseigné à chercher son pardon dans la promesse qui y était jointe’ (à ces sacrifices)

{==58==} {>>pagina-aanduiding<<}
‘d'un Redempteur à venir’; doch waar dit in de Mozaische offerwetten te lezen staat, wie dit weet aan te wijzen, crit mihi magnus Apollo! Het 2de stuk bestaat grootendeels uit eene langwijlige en niet zeer duidelijke uitweiding over der Christenen deelneming aan den dood van jezus bij het Avondmaal, waartoe sécrétan ook, maar zeer ten onregte, joan. VI:53 e.v. schijnt te brengen.
De elfde Leerrede, over 1 Cor. XI:26, kan als een aanhangsel der voorgaande beschouwd worden: het is eene rede bij de viering van het Avondmaal, waarin deze plegtigheid beschouwd wordt, zoo als het opschrift zegt, comme mémorial du sacrifice de christ, en wel, gelijk in de behandeling gezegd wordt, als sacrifice perpétuel. In den tekst althans staat dit denkbeeld niet op den voorgrond; en de behandeling is, behalve het slot, voor zulk eene gelegenheid, vrij droog.
Het onderwerp eindelijk der twaalfde Leerrede heet: l'Église partageant la gloire de son Chef. Hoe dit het thema kan zijn, dat uit den tekst, luk. IX:28-35, opgemaakt wordt, en wat eigenlijk het doel der Leerrede is, komt Rec. niet duidelijk voor, al neemt hij ook in aanmerking, dat sécrétan hier de Kerk des O.V. vertegenwoordigd vindt door mozes en elias, en die des N.V. door de drie Apostelen. Jezus, dunkt hem, is hier de hoofdpersoon; en de groote vraag is, hoe men zich dit geval voor te stellen hebbe, en wat er het oogmerk van geweest zij; maar hieromtrent vindt men hier geen voldoende oplossing. Het is eene doorloopende voorstelling van het verhaal, met tusschenbeiden ingevlochtene practische aanmerkingen, maar die allen niet even gelukkig zijn, b.v. bij het bidden van jezus, over het bidden van den mensch, waarover sécrétan zóó spreekt, alsof het eene ongeoorloofde zaak ware; of bij de woorden van petrus, die hij beschouwt als ‘paroles irréfléchies d'un coeur qui n'a pas encore été éclairé sur son état devant Dieu;’ of over de vrees (verbaasdheid) der

{==59==} {>>pagina-aanduiding<<}
Discipelen bij dit tooneel, waarbij hij uitroept: ‘Voilà l'homme, avant qu'il ait trouvé son repos dans la vérité!’ Waartoe toch zulke gedrongene opvattingen en overbrengingen, waarvan in de geschiedenis noch schijn noch schaduw is?
Ziet daar het een en ander van hetgene, dat Rec.. naar zijne overtuiging, van deze Leerredenen meende te moeten zeggen, welker stijl (om er dit nog met een woord bij te voegen) wel hier en daar levendig en vurig, naar verhevenheid strevende, maar ook wel eens zeer ongelijk, omslagtig en woordenrijk is, waaraan geen rijkdom van zaken altijd beantwoordt. Hij miskent geenszins den ernst, de goede meening, en in zekere mate de begaafdheid van derzelver opsteller; maar hij meent, dat zij in vele opzigten veel te wenschen laten. Bij de schoone modellen, zoo wel van heldere en gezond practische Bijbeluitlegging, als van heerlijke Christelijke welsprekendheid, die wij in de Hollandsche Leerredenen van van der palm, dermout en anderen hebben, gelooft hij ook niet, dater aan zoodanige Fransche Sermons behoefte is; maar tevens houdt hij het daarvoor, dat er onder de Waalsche Broeders nog wel geborene Nederlanders zijn, die vrij wat beters zouden kunnen leveren.




Bijbelsche Karakterkunde, door August Hermann Niemeijer. Naar de zesde verbeterde uitgave uit het Hoogduitsch vertaald door A.C. Romswinckel, Predikant te Dordrecht. Iste Deel, betreffende het geheele N.T. Te Leyden, bij L. Herdingh en Zoon en C.G. Menzel. 1831. In gr. 8vo. XLVIII en 637 bl. IIde Deel, betreffende het Boek Genesis en het Boek Job. 1832. XXII en 639 bl. IIIde Deel, betreffende het Bock Exodus tot het eerste Boek Samuel, Hoofdst. II. 1833. XVIII en 638 bl. f 15-:


{==60==} {>>pagina-aanduiding<<}

Met groot genoegen kondigen wij hiermede eene nieuwe vertaling aan van het, sedert vele jaren, ook in ons Vaderland, hooggeschatte werk van den verdienstelijken a.h. niemeijer, getiteld Bijbelsche Karakterkunde. De eerste vertaling, van 1779-1783, geschiedde meestendeels naar de tweede, voor een klein gedeelte slechts naar de vierde uitgave. De tegenwoordige wordt gegeven naar de zesde uitgave, die na des Schrijvers dood bezorgd is door zijnen Zoon h.a. niemeijer; heeft dus, wat den inhoud betreft, alle volledigheid, die er thans aan gegeven kan worden, en mag ook in d e wijze van overzetten en typographische uitvoering met regt den voorrang hebben. - De inhoud intusschen heeft niet zoo veel verandering ondergaan, als men, na zoo groot een tijdsverloop, van eenen Man, als niemeijer, den Vader, zou mogen verwachten; maar bij de vijsde uitgave gaf hij zelf reeds te kennen, dat zijne omstandigheden hem niet toelieten, die verbeteringen aan zijn werk te brengen, welke hij wel noodzakelijk rekende, maar die, zonder eene volkomene omwerking van het geheel, niet konden geschieden. Uit dien hoofde heeft ook de Zoon het zijnen pligt geacht, het werk in het geheel onveranderd het Publiek aan te bieden, zelfs in datgene, waarover hij wist, dat zijn Vader zelf in lateren tijd anders gedacht had: alleen heeft hij het een en ander doorgehaald, dat slechts te voren van eenig tijdelijk nut was, en nu zonder schade gemist kon worden; en dit nogtans met alle spaarzaamheid en voorzigtigheid. Zoo heeft hij ook hier en daar met bedachtzaamheid eenige kleinigheden veranderd, waar het tot welluidendheid of duidelijkheid dienen kon, of eenige vergissing, die bij ongeluk ingeslopen was, verholpen.
Ook de Vertaler heeft zich voor dit werk verdienstelijk gemaakt. Hij heeft, zoo veel Rec., bij gebrek van het oorspronkelijke, oordeelen kan, eene zeer goede overzetting vervaardigd, die zich ook door de aangenaamheid voor de lezing boven de vorige aanbeveelt. - Na, in een Voorberigt voor het eerste Deel, van zijnen daar-
{==61==} {>>pagina-aanduiding<<}
aan besteden arbeid kort en eenvoudig verslag gedaan te hebben, geeft hij ook het Voorberigt van den Hoogduitschen Uitgever, en laat daarop de Voorredenen des oorspronkelijken Schrijvers volgen, die voor de vijf uitgaven geplaatst zijn, welke bij deszelfs leven het licht gezien hebben: alleen heeft hij, ter bekorting, uit de vier eerste datgene weggelaten, wat voor de tegenwoordige van geen belang is. Zoo staat ook voor het tweede Deel eerst een dergelijk Voorberigt van den Vertaler, en verder de Voorrede der eerste uitgave; terwijl die der drie volgende reeds door den Hoogduitschen Uitgever, en die der vijfde door den Vertaler weggelaten zijn, als niets thans belangrijks behelzende. Voor het derde Deel vindt men de Voorrede der eerste, en uittreksels uit die der tweede en derde uitgaven. Bij het eerste Deel ontbreekt eene opgave van den inhoud, zoo als bij het tweede en derde gevonden wordt. - In het werk zelf heeft de Heer romswinckel niets veranderd; alleen heeft hij de aangchaalde Bijbelplaatsen meestal of naar de oude Nederduitsche overzetting, of naar die van den Hoogleeraar van der palm, nu en dan ook naar eene andere of eigene vertaling gegeven; welk een en ander ons doorgaans doelmatig voorkomt. - In de orde der voorkomende stukken is hij die gevolgd, welke in de Hoogduitsche uitgaven onveranderd gebleven is, namelijk dat in het eerste Deel alles opgenomen wordt, wat niemeijer over de Bijbelsche Karakterkunde des Nieuwen Verbonds, waarbij hij zich eerst alleen
dacht te bepalen, gegeven heeft, en in de overige die des Ouden Verbonds geregeld achtereen afgehandeld wordt: hierin is hij dus afgeweken van de verschikking, die de vorige Nederduitsche Vertaler gemaakt had, door de tijdsorde der Bijbelsche Geschiedenis geheel te volgen; welk laatste Rec. verkieslijker zou geacht hebben. - Slechts hier en daar, en dit nog hoogst zeldzaam, heeft hij in den tekst van niemeijer eenige woorden ter opheldering of dergelijke tusschen twee haakjes ingelascht. Met ditzelfde onderscheidingsteeken heeft hij ook ettelijke, maar

{==62==} {>>pagina-aanduiding<<}
mede zeer weinige, aanteekeningen onderaan geplaatst, deels tot aanhaling van eenige Bijbelplaatsen, deels tot teregtwijzing of meerdere opheldering, waartoe hij nu en dan iets uit de aanteekeningen op van der palm's Bijbelvertaling, of volgens zijne eigene gedachten mededeelt: daar ook deze laatste van 's Mans kunde en goed oordeel getuigen, zou eene mindere spaarzaamheid met dezelve gewis onaangenaam noch onnuttig geweest zijn. - Achter elk Deel volgen drie Bladwijzers, namelijk der aangehaalde Bijbelplaatsen, der merkwaardigste personen en zaken, en der aangehaalde Schrijvers.
Niemand zal verwachten, dat wij in eene beoordeeling of zelfs aanprijzing treden van een zoo lang bekend en met reden hooggeschat werk, dat nog zijne groote waarde blijft behouden. Het is zekerlijk jammer, dat het in twee opzigten onvolledig is; vooreerst omdat niemeijer er zich nooit aan gewaagd heeft, om het karakter van jezus te beschrijven; en ten andere omdat hij van datgene, wat zijne eigene latere onderzoekingen of die van anderen hem geleerd hadden, niet al dat gebruik tot volmaking zijns werks gemaakt heeft, dat men van zulk eenen Man zou verwacht en gaarne ontvangen hebben: maar nogtans blijft het altijd een werk, eenig in zijne soort, waaruit zeer veel tot regt verstand en tot hooge, maar juiste waardering des Bijbels, zoo wel als tot vruchtbare menschenkennis en ware deugdsbetrachting, te leeren is. - Wij danken dus den Heer romswinckei. bijzonder voor zijne aan dit werk bestede en niet geringe moeite, en wenschen, dat hij en de Boekhandelaars, die de uitgave ondernomen hebben, zich tot het voleindigen van dezelve door een ruim vertier mogen aangemoedigd, en voor hunne aangewende moeite en kosten aangenaam beloond vinden. Hieraan mogen wij naauwelijks twijfelen, daar wij uit het herdrukken van zulke belangrijke werken, als dit van niemeijer, van de Geschiedenis der Menschheid van muntinghe, van den Salomo van van der palm enz., gelijk uit vele andere blijken, met veel genoegen zien, dat de

{==63==} {>>pagina-aanduiding<<}
lust tot het lezen van zulke godsdienstige en zedekundige schriften, waaruit degelijk voedsel voor verstand, hart en leven te halen is, bij onze Landgenooten nog niet verslaauwd is; en wij mogen dus, met het oog op Hem, die aan alles goeds den wasdom geeft, hopen, dat het nut, door zulke werken te stichten, voor de tegenwoordige en volgende geslachten nog veelvuldig zal zijn.




Verhandeling over het Moederkoorn, deszelfs hoedanigheden, oorzaken, waren aard, uitwerkselen op dieren en op het menschelijk ligchaam in den gezonden toestand, alsmede deszelfs werkingen als Geneesmiddel; door S.J. Galama, Stads Med. et Artis Obstetriciae Doctor te Sneek, enz. Te Groningen, bij J. Oomkens. 1834. In gr. 8vo. 219 Bl. f 2-:

De Heer s.j. galama, aan wien de vaderlandsche Geneeskunde reeds onderscheidene belangrijke geschriften, op sommige van welke hij de bekrooning met goud heeft mogen wegdragen, te danken heeft, geeft door de Verhandeling, waarvan wij hier een kort verslag wenschen mede te deelen, een nieuw bewijs zijner werkzaamheid en ijver ter bevordering en verspreiding van nuttige kundigheden onder zijne Landgenooten.
In eene beknopte Voorrede wordt de aanleiding tot het ontwerpen dezer Verhandeling opgegeven, zijnde namelijk de poging ter beantwoording der prijsvraag, door de Hollandsche Maatschappij der Wetenschappen, te Haarlem, in 1830, over het Moederkoorn uitgeschreven. (Zie het Programma van dat jaar.) De Maatschappij, hem den zilveren eerpenning, als bewijs harer tevredenheid over het destijds ingezonden antwoord, hebbende aangeboden, met de vrijheid, om daarvan zoodanig gebruik te maken, als hij zelf voegzaam mogt oordeelen, zoo heeft hij het onvolledige trachten aan te vullen, en de Verhandeling gedeeltelijk veranderd en omgewerkt, zoodanig als dezelve thans, op aanzoek van eenige ge-
{==64==} {>>pagina-aanduiding<<}
neeskundige vrienden, door hem is in het licht gegeven. Wij betuigen onzen dank aan den Schrijver en aan zijne vrienden, die hem tot dit zijn besluit hebben aangemoedigd en overgehaald, daar het jammer zou geweest zijn, indien de vrucht van zoo veel moeite, belezenheid en kunde, als in het onderhavige werk bevat is, voor anderen onbruikbaar ware gebleven. Hetzelve bevat drie Hoofddeelen, in het eerste van welke gehandeld wordt over de hoedanigheden, de oorzaken en den waren aard van het Moederkoorn. Hierin vinden wij de verschillende benamingen opgegeven, waaronder deze zelfstandigheid, door onderscheidene Schrijvers en in de meeste hedendaagsche talen, wordt aangeduid; de verschillende planten, waarop het Moederkoorn ontstaat, zijnde het gevoelen, dat de Rogge alleen, zoo als men vroeger meende, aan deze plantziekte onderhevig zoude zijn, volgens vele latere waarnemingen, als ongegrond te beschouwen. Voorts worden hier de gedaante en verscheidenheden van het Moederkoorn beschreven, met aanwijzing van het onderscheid tusschen deze en andere ziekten van het graan, als de roest (rubigo), de brand (ustilago), het uitwassen van de graankorrels. Verder wordt gehandeld over
de wijze, waarop het Moederkoorn ontstaat, en wat kan worden vastgesteld omtrent de oorzaken, aan welke het deszelfs oorsprong verschuldigd is, waaromtrent zeer uiteenloopende gevoelens bestaan, welke hier overwogen worden. Omtrent den waren aard der zelfstandigheid, welke het Moederkoorn uitmaakt, hebben mede zeer verschillende begrippen plaats. Velen willen namelijk, dat hetzelve niets dan het ontaarde zaad zelf zoude zijn; anderen houden het voor een ziekelijk voortbrengsel of uitwas van het vruchtbeginsel, op de wijze der exostosen; terwijl reeds vroegere Schrijvers het Moederkoorn hebben beschouwd te zijn eene ware plant van eene bijzondere soort, en wel eene zwam (fungus); aan welk gevoelen latere onderzoekers meerdere zekerheid hebben bijgezet. De leer van decandolle, die het Moederkoorn

{==65==} {>>pagina-aanduiding<<}
houdt voor eene kegelvormige, rolronde, somwijlen door eene langwerpige sleuf gekenmerkte, van binnen witte, van buiten zwart-purperkleurige zwam, (door hem sclerotium clavus genoemd) welke des zomers tusschen de kafblaadjes van bijna alle grasplanten, en inzonderheid der roggeplant, op het vruchtbeginsel groeit, en buiten de bloem als een hoorn uitsteekt, wordt door den Schrijver voor de waarschijnlijkste gehouden, ten aanzien van het ware wezen dezer zelfstandigheid; welk gevoelen, tot dus ver, door niemand met voldoende bewijzen is omvergestooten, zelfs niet door de latere theorie van leveillé, die wil, dat het Moederkoorn gevormd wordt door het niet bevruchte en geheel ontaarde vruchtbeginsel, en door eene zwam, spacelia segetum genoemd, welke op den top van dit ontaarde vruchtbeginsel is geplaatst. De Schrijver is echter buiten staat gebleven te bepalen, of de zwam, welke het Moederkoorn uitmaakt, sclerotium, of spermaedia clavus, volgens fries en wiggers, verdient te worden genoemd. Genoeg, dat dezelve moet gehouden worden voor eene soort van uitwas van het vruchtbeginsel, behoorende niet tot de ziekelijke, (morbosae, op de wijze der exostosen) maar tot de zwamachtige uitgroeijingen (excrescentiae fungosae), en geheel onderscheiden van ontaard of onveranderd zaad. Het scheikundig onderzoek, door laatstgenoemden Schrijver met veel naauwkeurigheid in het werk gesteld, en ook door den Heer galama herhaald, toont het verschil aan, hetwelk er tusschen de bestanddeelen van gezonde roggekorrels en het Moederkoorn in de verschillende tijdperken der ontwikkeling bestaat; de
eerste bevatten altijd stijfsel, waarvan de geringste sporen door het iodium kenbaar worden, de laatste zelfstandigheid niet; waaruit dus wordt afgeleid, dat het Moederkoorn geenszins kan worden beschouwd als een ziekelijk voortbrengsel van het zaad zelf. Deze eerste Afdeeling wordt besloten met eene opgave van al de zamenstellende deelen, welke het Moederkoorn, volgens wiggers, oplevert,

{==66==} {>>pagina-aanduiding<<}
zijnde: 1o. eene eigenaardige witte olis (oleum unguinosum album proprium); 2o. eene eigenaardige, witte, kristalliseerbare, zeer zachte olie (materia unguinosa propria, alba cristallisabilis, permollis); 3o. wasstoffe (cerine, cerinum); 4o. zwamstoffe (funginum, materies fungosa); 5o. moederkoorn-stoffe (ergotine, ergotinum); 6o. plantenvleesch extractiefstoffe (osmazonum vegetabile); 7o. zwamsuiker (saccharum spermoediae); 8o. gom extractiefstoffe, met eene bloedkleurige verfstoffe verbonden, en stikstoffe bevattende (materia gummoso-extractiva sanguineo, cum pigmento conjuncta et nitrogenium continens); 9o. planten-eiwitstoffe (albumen vegetabile); 10o. zure phosphorzure potasch (kali phosphoricum acidulem); 11o. phosphorzure kalk, met sporen van ijzer (calcaria phosphorica, cum minimis ferri vestigiis); 12o. kiezelaarde (terra silicea). Deze uitkomsten worden nog nader vergeleken met die, welke het scheikundig onderzoek der gezonde roggekorrels, en van de uredo zeae maydis (eene zwam, welke de roest bij de maïs verwekt), aan
greif en dulong hebben opgeleverd. Uit dezelve blijkt, dat de laatste, wat de voornaamste bestanddeelen betreft, groote overeenkomst hebben met die, welke wiggers uit het Moederkoorn heeft verkregen, waardoor deszelfs zwamachtige aard bijna buiten allen twijfel wordt gesteld.
Het tweede Hoofddeel handelt over de uitwerkselen van het Moederkoorn op dieren en op het menschelijk ligchaam in den gezonden toestand. Hetzelve is met geene mindere zorg en uitvoerigheid bewerkt dan het eerste, en bevat twee onderdeelen, als 1o. een overzigt van de, tot dus ver, op menschen en dieren met het Moederkoorn genomene proeven; 2o. eene opgave der epidemiën van de krieuwelziekte, in zoo ver dezelve namelijk gronden opleveren voor het gevoelen, dat het Moederkoorn al of niet als de oorzaak dezer ziekte moet worden beschouwd. - Ten aanzien der bedoelde proeven, op gezonde dieren en menschen genomen, hetzij alleen of met andere zelfstandigheden vereenigd, en in

{==67==} {>>pagina-aanduiding<<}
verschillende vormen, namelijk onverdeeld, in aftreksel, poeder, in brood gebakken, of met andere stoffen vermengd, toegediend, vinden wij, zoo niet alles, dan toch voorzeker het voornaamste, beknoptelijk medegedeeld, wat hieromtrent door de Schrijvers geboekt is. De eerste, welke de schadelijke uitwerking van het Moederkoorn op dieren vermeldt, is thuiller, die, in het jaar 1630, door proefnemingen heeft getoond, dat hetzelve voor de dieren een doodelijk voedsel is. De waarnemingen worden, volgens eene groote reeks van Schrijvers, tot op onzen tijd voortgezet. Dezelve hebben zeer verschillende uitkomsten opgeleverd. Velen bewijzen de groote schadelijkheid en vergiftige eigenschappen der bedoelde zelfstandigheid; terwijl, volgens anderen, dezelve zonder nadeelige uitwerking werd verdragen. De Heer galama tracht dit verschil van werking op te lossen, en komt hierbij inzonderheid terug op de giften, waarin, en de omstandigheden, waaronder het Moederkoorn is aangewend. Het meest werkzame en vergiftige beginsel, in het Moederkoorn aanwezig, is, volgens de proeven van wiggers, de moederkoornstoffe of ergotine; ofschoon deze niet alleen het werkzame bestanddeel schijnt uit te maken, noch als zoodanig, als geneesmiddel, te moeten worden voorgeschreven, daar hetzelve niet in water oplosbaar is; terwijl de waarnemingen van de meeste Geneesheeren bevestigen, dat het waterachtige aftreksel of afkooksel van het Moederkoorn al deszelfs geneeskrachten bevat. De ergotine wordt evenwel eenigzins in water oplosbaar, met andere bestandeelen van het Moederkoorn verbonden zijnde, en kan misschien reeds in eene geringe mate werkzaam zijn.

(Het slot hierna.)




Beknopte doch volledige Handleiding tot de ware Kennis en zekerste Geneeswijze van den Aziatischen Braak-
{==68==} {>>pagina-aanduiding<<}
loop. Door H.J. Schouten, Med. Dr. te Amsterdam. Te Amsterdam, bij J. de Grebber. 1834. In gr. 8vo. 70 Bl. f :-75.

Beknoptheid zal men aan dit werkje, door den Heer schouten eene Handleiding genoemd, niet kunnen ontzeggen, wanneer men op het getal bladzijden (70) let. Zijn Ed. zoude het in de kunst van wél verzamelen zeer verre gebragt hebben, indien hij binnen zulke ruimte had weten te brengen hetgeen in zoo vele geschriften, waarvan toch vele eene betrekkelijke waarde hebben, gevonden wordt. De Bibliothek der pract. Heilkunde, (*) wier uitgevers hufeland en osann zijn, is in een harer laatste deeltjes reeds tot no. 202 (tweehonderd en twee) gekomen, en schijnt nog niet het einde harer aankondigingen en beoordeelingen van geschriften over Cholera bereikt te hebben! Wat derzelver ware kennis betreft, gelukkig hij, die uit de zoo vele door Dr. mises verzamelde gevoelens de beste keus had mogen doen! Wat de geneeswijze aangaat, zoude de Heer schouten welligt voorzigtig gehandeld hebben met er het woordje mijne bij te voegen; want, de voorrede met het werk zelve vergelijkende, vindt men, bl. 63 en volg., van eenige Cholera-drankjes gewag gemaakt, waarvan de voorschriften zonder welbepaalde aanwijzing worden opgegeven. Het is eene geneeswijze met uitsluitende geneesmiddelen, zelfs met opgave van den vorm en de giften, welke sommigen zeer voldaan schijnt te hebben, maar met welke zeer velen, zoo onbepaald, zich niet zullen kunnen vereenigen.
Men bereikt in de Geneeskunde langs verschillende wegen en met onderscheidene middelen het voorgestelde doel, de genezing; maar, uit dit gezigtpunt beschouwd, wordt het zeer moeijelijk, eene voor allen algemeen zekere geneeswijze op te geven. Wij kunnen vooral deze aanmerking niet terughouden, omdat de Heer schouten

{==69==} {>>pagina-aanduiding<<}
voor het tweede Hoofdstuk zijner Verhandeling het opschrift kiest: Algemeene behandeling van den Aziatischen Braakloop, en daaronder: Behandeling, welke bij de voorloopende verschijnselen, bij de Cholerine of diarrhea cholerica moeten aangewend worden. Voor zooverre de hier aangeprezene geneeswijze den Heere schouten voldaan en hem gelukkige uitkomsten bezorgd heeft, blijve zij de gene, welke hij bij voorkeur volge, moge zij voorgesteld worden als die door anderen in gelijke gevallen zoude kunnen gevolgd worden, maar op de eer der zekerste geneeswijze kan zij geene aanspraak maken. De Heer schouten veroorlooft zich hier wat veel, bij zijne anders zeker goede bedoelingen.
Dat er in deze Verhandeling niets nieuws kan gevonden worden, spreekt van zelf; de Heer schouten schijnt ook uit het bekende slechts de beste keus te hebben willen doen, en daarmede zijne wijze van zien en handelen in een te naauw verband gebragt te hebben. Wij onthouden ons van algemeene aanmerkingen, die ligt te maken zijn, over een onderwerp, hetwelk nog zoo veel duisters aankleeft, waardoor de zaak echter tot nog toe weinig nutte ophelderingen heeft ontvangen. Tegen de bijzondere geneeswijze van den Heer schouten veroorloven wij ons dezelve, om reeds gezegde redenen, niet. Zijn Ed. zal ons in het algemeen belang vergeven, wanneer wij wenschen, dat ook zijne behandeling, hoe gelukkige resultaten zij hem dan ook moge opleveren, (voorrede, bl. VII) steeds mindere voorwerpen ter toepassing moge vinden.




Urania: Bespiegelingen over God en den Mensch, in zes Zangen. Vrij naar het Hoogduitsch van C.A. Tiedge, door J.F. Schimsheimer. IIde Deel. Te Amsterdam, bij L. van der Vinne. In gr. 8vo. 205 Bl. f 3-30.

Ook dit tweede deel der Urania bevat zeer veel schoons. Hetzelve behelst de zangen Deugd en Eeuwigheid. De laatste heet bij tiedge Vrijheid, wederzien. De Vertolker heeft

{==70==} {>>pagina-aanduiding<<}
dien zesden zang (want de vier eerste zangen zijn in het eerste deel behandeld) geheel omgewerkt, en dezelve heeft, naar ons oordeel, daarbij in innerlijke waarde gewonnen; ook de veranderde titel Eeuwigheid schijnt ons goed gekozen. In 't algemeen zoude ons echter in beide zangen, ja ook in de vier vorige, eene meerdere beknoptheid beter bevallen hebben. Men komt te dikwijls op dezelfde of bijna dezelfde denkbeelden terug. In den zesden of laatsten zang, waar de Vertolker meer zelf als dichter optreedt, is dit gebrek minder te vinden: hij heeft daar meer uit eigen gevoel gedicht, terwijl hij te voren zijne eigene denkbeelden telkens met die van tiedge zocht te doen instemmen en zamenvloeijen, hetgeen hem noodzakelijk veel moeite veroorzaakte. Ons hindert ook hier weder het menigvuldig gebruik van vuig voor slecht of laag in het algemeen, schoon vuig eigenlijk lui, vadzig, en daardoor bloohartig, laf beteekent. Men kan dus zeggen eene vuige rust, maar minder juist een vuige lust. Voorts stuit ons onder anderen, bl. 13.

Want nimmer rust de gier, die aan zijn lever pikt. 

Bl. 21: Getuigen van den val eens Antonīus zijn.

Bl. 42: Zij tuimelden daarheen als 
{== afbeelding 	==} {>>afbeelding<<}
    
n beschonken man. In onze kiesche westersche dichtkunst is dit beeld te zeer beneden de deftigheid.
Bl. 43: De Zwijger, willem één, naast de Almagt Neêrlands vader. Henri-quatre zeggen de Franschen, maar de Nederlanders vertalen dit hendrik de vierde. Willem één is volstrekt verwerpelijk; zelfs in het Fransch noemt men hem guillaume premier.

Bl. 44: Het leven wordt vergruisd, en - būff
{== afbeelding 	==} {>>afbeelding<<}
    
n is niet meer.
Bl. 47 - om 't niet weêr te doen dalen.
Bl. 48: Gelijk in 't golfgewoel de nooit verwrikte kaap. Rots moest het wezen. Kaap staat hier alleen om te rijmen op slaap. Verder aldaar: Hij (de storm) schijnt in barensnood. Wat zal hij baren? - Wind! - schijnt ons toe onwillekeurig lachverwekkend te zijn.

Bl. 50: Vraagt h
{== afbeelding 	==} {>>afbeelding<<}
    
 naar hē waarōm van die bedeeling niet. Gemakkelijker zou men lezen: Vraagt 
{== afbeelding 	==} {>>afbeelding<<}
    
 naar 
{== afbeelding 	==} {>>afbeelding<<}
    


{==71==} {>>pagina-aanduiding<<}
waa
{== afbeelding 	==} {>>afbeelding<<}
    
. Dus deugt dit halfvers, dat eer Trochaïsch dan Jambisch is, in 't geheel niet.

Bl. 55: Van Da
{== afbeelding 	==} {>>afbeelding<<}
    
s, door hem met eigen arm beschermd.
Bl. 70: Dat van den hemel kwam en de aarde | openbaarde. Lees 't aardrijk.
Bl. 71, van Jezus: En echter Hij bleef kalm. Toch niet in Gethsemane. De zedelijke grootheid van Jezus was niet van Stoïschen aard. Hij voorzag niet alleen, maar gevoelde zijn lijden, gevoelde dit ten sterkste, en toch onttrok Hij zich niet. Hij overwon de aandoenlijkheid van zijn hart door moeijelijken strijd, en dit maakte zijne zegepraal te grooter.
Bl. 94: De sterren rollen voort naar de eens voorschreven orden. Voorschreven is zoo veel als te voren geschreven, b.v. voorschreven partij lands. Doch voorgeschreven is bevolen of aangewezen, en dit werd hier gevorderd.

Bl. 143: In 't beeld, dat zijnen naam van al
{== afbeelding 	==} {>>afbeelding<<}
    
des ontleent. Men zegt alcides, dus liever: van hercules ontleent.

Bl. 157: Zal, bij 't et
{== afbeelding 	==} {>>afbeelding<<}
    
risch ontwaken. Men zegt ethérisch; dus liever nog: Zal, bij 't heerlijker ontwaken.




Peter de Groote, Zar van Rusland, Treurspel, door Mr. A. van Halmael, jr. Te Leeuwarden, bij G.T.N. Suringar. 1834. In gr. 8vo. 84 bl. en 12 bl. Aanteek. f 1-40.

Indien recensiën alleen of voornamelijk ten behoeven van de Schrijvers der uitkomende werken waren, dan zouden wij ons van de beoordeeling des bovenstaanden Treurspels gerust kunnen ontslaan; want de maker laat er zich, in zijne Aanteekeningen, bl. 8, aldus over hooren: ‘Of men voor het overige mijne tooneelstukken ongunstig recenseeren wil; - of men ze ook niet opvoeren wil, - ik trek het mij niet aan; omdat ik niet naar eer en roem streef, maar alleen tracht nuttig te zijn, en mij vlei, dat men nog eenmaal zal erkennen, dat ik dit geweest ben, wanneer het tooneel een onmisbaar volksvermaak blijft, (en dit zal en moet het blijven,) en men, na het, en te recht, verwerpen van

{==72==} {>>pagina-aanduiding<<}
honderden van tooneelstukken, die minder goed dan de mijne zijn en toch dagelijks vertoond worden, naar betere zoeken, de mijne vinden, en ze opvoeren zal willen en kunnen; - moge die tijd ook nog zoo verre af zijn, en ik dan mijne aardsche loopbaan reeds hebben voleindigd. Ik was het mij-zelven verplicht, dit, eens voor altijd, aan te merken, waarlijk evenwel sine irâ et studio’, en zekerlijk ook met alle bescheidene nederigheid. Doch daar wij meenen, dat ook het Publiek regt heeft, om van een beoordeelend Tijdschrift te verwachten, dat het verslag doe van de letterkundige voortbrengselen des tijds, en daarover met vrijmoedigheid en gematigdheid de gedachten mededeele, en vermits hieruit welligt nog iets voor anderen te leeren is, zoo mogen wij ons oordeel niet terughouden. De Heer van halmael intusschen moge deze recensie ter zijde leggen, en er verder geen kennis van nemen; want voor hem, die de waarde van zijn eigen werk zoo goed gevoelt, en zoo gerust op de nakomelingschap rekent, zal zij wel niet geschreven zijn!
Nog ééne algemeene aanmerking moeten wij voorafzenden. In dit stuk wordt, gelijk men reeds op den titel ziet, eene vreemde spelling van Russische namen gevolgd: Zar voor Czaar, Maskwá voor Moskou, Kremmel voor Kremlin, alexéï voor alexis, méntschtschikof voor menzikof of menzikow; Paltáwa voor Pultawa enz. Of dit beter naar de oorspronkelijke schrijfwijze en uitspraak is, kan Rec. niet beoordeelen, als de Russische taal niet magtig zijnde. Of dit laatste bij den Heer van halmael het geval is, weet hij niet, daar deze, in zijne Aanteek. bl. 1, alleen zegt, zich in dezen van de Hoogduitsche werken van tappe en müller bediend te hebben. Ook zou hij voor zich oordeelen, dat het gebruik der algemeen bekende schrijfwijze dezer namen voor den Lezer meer duidelijkheid geeft; te meer, omdat de Schrijver zelf er toch eenige van uitzondert. Doch hij wil hem hierover niet hard vallen, evenmin als over deszelfs afwijking van de gewone spelling onzer taal, waaromtrent hij zich dus uitlaat, t.a.p. bl. 8: ‘Zoo volg ik ook de (zoogenoemde) algemeene spelling niet, omdat die, in vele opzichten, mijn verstand, en mijn hart (hoe vreemd dit laatste ook klinken moge) beleedigt en kwetst.’ Rec. wist niet, dat die zaak der spelling zulk eene zaak van het hart was; en het zou hem spijten, den

{==73==} {>>pagina-aanduiding<<}
hoogst gevoeligen Schrijver, wegens Russische namen of Nederlandsche spelling, harteleed aan te doen (*).
De titel van dit stuk is vrij onbepaald, en men vraagt natuurlijk, in welk opzigt en in welke omstandigheid de groote Czaar stof tot een Treurspel oplevert. Den inhoud doorloopende, ziet men, dat hij daarin, ja, wel eene zeer belangrijke rol speelt, maar dat nogtans de gene, die het meeste belang en medelijden inboezemt, en als 't ware de spil is, waarom het gansche stuk draait, alexis is, de zoon van peter, wien deze eerst tot afstand van de troonopvolging genoodzaakt, maar voor ware of vermeende misdaden genade geschonken heeft, doch wien hij daarna, wegens medepligtigheid aan ontdekte nieuwe zamenzwering, door eene vergadering van Regters ter dood laat veroordeelen, maar wien hij, om deszelfs publieke schande voor te komen, of eigenlijk wegens verwijtingen, die hij zich uit hoofde van vorig pligtverzuim omtrent denzelven doet, zelf den giftbeker toereikt, hetwelk deszelfs dood ten gevolge heeft. - Zietdaar in 't kort het hoofdbeloop van dit stuk, waaruit schijnt te blijken, dat de dood van alexis, Grootvorst van Rusland, of dergelijke, met meer regt de titel had kunnen zijn. - De Aanteekeningen des Schrijvers zijn, behalve die, waaruit wij straks iets ontleenden, meest van historischen aard, ter opheldering, en ter aanwijzing van de overeenkomst met, of ook de afwijking van de geschiedenis.
De eenheid der handeling en de karakters van peter en alexis zijn over 't geheel wél volgehouden. In den eersten ziet men den man, die aan zijne plannen, en aan hetgene, dat hij meent het heil van Rusland ook in de toekomst te zijn, alles, ook zijne liefde voor zijnen zoon opoffert; in den laatsten den zoon, die minder zelfstandigheid heeft, en ligt medegesleept wordt door eenige den Czaar vijandige Grooten, maar in wien toch liefde voor zijnen vader, hoewel hij meent door hem miskend en benadeeld te zijn, tot op het laatste oogenblik heerscht: en daarom schijnt het verachtelijk en bitter uitvaren over zijnen vader, na den zoo kalm gedanen afstand van den troon, (bl. 14, vergel. 12 en 13) minder natuurlijk, en ook met zijne vervolgens geuite gevoelens minder overeenkomstig te zijn. Zoo schijnt ook de

{==74==} {>>pagina-aanduiding<<}
ijselijke en gansch onnatuurlijke vervloeking, die peter zich tegen zijnen zoon veroorlooft, bl. 13, tot volhouding van deszelfs karakter niet noodig te zijn.
Het stuk bevat schoone, treffende plaatsen, die van dichterlijk gevoel en goede dichterlijke uitdrukking getuigen.
Hiertoe mag men rekenen de zamenspraak van peter en alexis over hunne onderlinge betrekking (bl. 30-34); die van peter en zijne verstootene Gemalin eudókia; (bl. 44-48); de alleenspraak des eersten, bij het berigt van eene muitzieke misnoegdheid onder het leger in het Mecklenburgsche (bl. 50); de afwisselende rede van denzelfden, na het ontdekken van de zamenzwering (bl. 65, 66). De toespraak van peter tot katharina en den Vice-admiraal cruys (bl. 73-77) is ook op zichzelve in haar geheel fraai; doch in die omstandigheid, waarin de vader in tweestrijd met zichzelven is, wat met zijnen schuldigen zoon te doen, schijnt de uitweiding over zijne eigene verdiensten voor Rusland te lang en min gepast. De Dichter schijnt dit gevoeld te hebben, daar hij in de Aanteek. 31, bl. 11, zegt: ‘Wanneer, bij het ten tooneele brengen van dit Treurspel, deze Lierzang soms te lang geoordeeld mocht worden, moge men zich bepalen tot het voordragen van het eerste en de beide laatste coupletten,’ met eene kleine verandering, hetwelk allezins doelmatiger schijnt. Wij nemen het eerste en een gedeelte van het voorlaatste couplet ter proeve over:

Kunt gij dan, dierbren, niet bevroeden, 
Al 't geen uw vriend en gade lijdt? 
Neen, wat mijn gansche ziel doorrijt, 
Bespeurt gij niet, noch ziet haar bloeden, 
De wond, die eeuwig bloeden zal! 
 
(Op zijn hart wijzende.) 
 
Hij, die zoo luid zich hier doet hooren, 
Wiens woorden nimmer gaan verloren, 
't Geweten, dat zich niet laat smoren, 
Wijt mij meest Alexéïes val; 
En (ach!) verwijt mij dien, rechtvaardig; 
'k Erken 't (helaas! te spâ) met schrik, 
Meer doemenswaard', meer straffenswaardig, 
Meer schuldig, dan mijn kind ooit heeten kan, ben ik! 

{==75==} {>>pagina-aanduiding<<}

Neen, vallen moet hij! vallen, sneven! 
Dat wil 's Volks heil, mijn hoogste Wet; 
En ik - ik word misdadig, redt 
Mijn machtspreuk hem 't verbeurde leven. 
 
(Weder op zijn hart wijzende.) 
 
Zoo spreekt het dáár, met kracht en klem. enz. 

Er zijn ook plaatsen, die Rec. minder gelukkig voorkomen. De toespraak b.v. van eudókia tot haren zoon alexis, bij de eerste wederontmoeting, (bl. 22) die zeer hartelijk schijnt te moeten zijn, is vrij stijf en droog. - Stroef is de constructie en niet zeer dichterlijk de uitdrukking in de volgende woorden (bl. 37): ‘En zegt, - Of en in wat hij faalde, en hoe hij dit herstell'; Maar niet door d'indruk van het oogenblik bedrogen, Alleen, nadat men 't lang, dat 's: wel, heeft overwogen; 't Gelukkige gevolg’ enz. - Bl. 52 spreekt de Metropolitaan dosithéï tot eudókia van ‘'t bevel der Kerk, Vorstin, dat ik verkondig, gij opvōlgen moet en eeren. 't Verwondert me inderdaad, dat ik dit u moet leeren,’ vrij prozaïsch en niet zeer deftig. - De wijze, waarop peter zich, bij zijne onverwachte verschijning in de vergadering der zamengezworenen, uitlaat, (bl. 60 e.v.) heeft iets kluchtigs, dat misschien met de deftigheid van het Treurspel niet strookt: het is waar, volgens Aanteek. 27, bl. 11, schijnt het met de geschiedenis overeen te komen; maar vermits de Dichter dit vroegere tooneel toch later geplaatst, en door het (verdichte) doorsteken van kikín zeer ernstig geëindigd heeft, ware misschien ook het overige beter hiernaar te wijzigen. - Bij bl. 80, 81 zou Rec. willen vragen, of het toch niet wat al te overdreven tragisch is, dat de vader den zoon eerst vergiffenis schenkt, en dán hem den vergiftbeker aanbiedt, ja hem dezen ziet uitdrinken. Het overige van dit tooneel is anders ook roerend genoeg, zoodat men zelfs daarna niets meer verlangt,
en de woorden van
peter tot alexis, in het volgende tooneel: ‘Is thans de haat, mijn zoon, uit uwe borst geweken?’ er bij afvallen. - Eenige uitdrukkingen hier en daar zou men met betere verwisseld mogen wenschen. B.v. bl. 5 het noodlot met zijne klingen doorhakken, is vrij hard en onnatuurlijk. - Zou herzien, bl. 15 en elders voor wederzien gebezigd, in

{==76==} {>>pagina-aanduiding<<}
het gebruik daarmede wel hetzelfde, en ons zien, voor elkander zien, niet een Gallicismus zijn? - ‘Dat de aanblik van uw lot u dus ter neder dondert,’ (bl. 79) heeft een gemeen en ruw aanzien. - Bl. 81: ‘Neen, Vader; geēf, g
{== afbeelding 	==} {>>afbeelding<<}
    
 ēn omvat mij spoedig, spoedig!’ zou men welluidender dus kunnen lezen: ‘Neen, Vader! geēf, 
{== afbeelding 	==} {>>afbeelding<<}
    
 geēf! omvat’ enz. - Hetgeheele stuk eindigt met dezen uitroep van peter: ‘Ab
{== afbeelding 	==} {>>afbeelding<<}
    
lom, och, mijn zoon!’ Deze woorden, gelijk men weet, van david overgenomen, en, volgens Aanteek. 33, de tekst der Lijkrede op Prins alexis, en hier aan het einde van het stuk geplaatst, schijnen, bij goede uitvoering, treffende tragische uitwerking te moeten doen; en nogtans (zal Rec. het zeggen, zoo als hij het meent) zijn zij hier minder gepast. Bij david is het de klagelijke uitroep, waarin hij uitberst, op het vernemen van den dood zijns muitenden zoons, wien hij uitdrukkelijk wilde gespaard hebben, maar wien men nu tegen zijn' wil en bevel afgemaakt heeft. Hoe geheel anders heeft peter hier gehandeld! Hij zelf heeft zijnen zoon den giftbeker toegereikt, waaraan dezelve gestorven is; daarop drukt hij nu zijne tevredenheid deswege ten opzigte van Rusland uit; doet zijnen gebiedenden wil kennen, dat alexis moet gezegd worden van diepe ontroering gestorven te zijn; maakt beschikking over het publieke rouwbedrijf; en eindigt nu met
de zoo even gemelde woorden: heeft dit niet eene gemaakte houding en onnatuurlijke vertooning?
Zoo komt Rec. van zelf tot den indruk, dien dit geheele Treurspel bij den afloop op hem gemaakt heeft. Hij erkent gaarne al het moeijelijke van een goed Treurspel te leveren, en even gaarne doet hij hulde aan al het goede, dat hij in onderscheidene partijen van het beschouwde opmerkte; maar nogtans liet het over 't geheel eene zekere onvoldaanheid bij hem achter; een medelijden, ja, met alexis, en zelfs met peter, en toch eene ontevredenheid, omdat het stuk alzoo eindigde, dat men met de uitkomst niet bevredigd wordt. En vraagt hij, wat het zedelijk doel van het stuk is, hij moet betuigen, dat ook dit hem niet helder en voldoende is. Moet het gevonden worden in hetgene, dat vooraan met hoofdletters als motto staat, en waarheen ook de redeneringen van peter tot aan het einde schijnen te lei-
{==77==} {>>pagina-aanduiding<<}
den: ‘salus populi suprema lex esto!’ dan is er toch in de toepassing van dit gezegde groote voorzigtigheid noodig, opdat het niet worde: ‘Het doel heiligt de middelen;’ en onbepaalde of overdrevene grondstellingen behoeven zoo min op het Tooneel, als in de Raadsvergaderingen verkondigd en verdedigd te worden.





Petits Poëmes à l'usage de l'Enfance, traduits de Jér. van Alphen, par Aug. Clavareau, Membre de la Société Litt. de Leide, Chev. de l'Ordre du Lion des Paysbas. à Utrecht, chez J.G. van Terveen et Fils. 1834. 12mo. 118 p. f :-50.

Gedichtjes voor de vrolijk ontluikende Jeugd, door Petronella Moens. Met Plaatjes. Te Haarlem, bij de Wed. A. Loosjes, Pz. 1833. 12mo. 140 bl. f :-90.

Het is voor eenen Nederlander eene aangename waarneming, dat de uitstekend lieve Gedichtjes voor Kinderen van zijnen voortreffelijken van alphen, die hem in zijne kindschheid zoo vermakelijk en nuttig geweest zijn, na zoo vele jaren, door eenen vreemdeling in de Fransche taal worden overgebragt. De taak is voorzeker niet gemakkelijk; en de Overzetter derzelven, de Heer clavareau, betuigt ook, in zijne Préface, dit gevoeld te hebben. Bij de overgieting moet er van den fijnsten geest van naïefheid, waarin zij zoo zeer uitmunten, veel vervliegen: en hoewel het waar is, wat hij zegt, ‘que tous les poëmes de van alphen sont excellens pour tous les pays’; het is niet minder waar, dat een echt Nederlander daarin voor Nederlandsche kinderen gedacht en gedicht heeft, en dat zulks de overbrenging in Fransche gedachten en gedichten nog moeijelijker maakt. Het doet ons echter groot genoegen, na lezing en vergelijking, te mogen verklaren, dat deze Overbrenger zich van zijne taak zeer loffelijk gekweten, zich met den geest van zijnen Schrijver regt gemeenzaam gemaakt, en denzelven, hoe veel het ook hier en daar moest verliezen, doorgaans in zijne taal gelukkig uitgedrukt heeft. Dit nader na te gaan, en de overeenkomst of het verschil breedvoerig aan te wijzen, zou een ondankbare arbeid zijn; en wij betuigen liever onzen

{==78==} {>>pagina-aanduiding<<}
dank aan den Heer clavareau voor de niet geringe moeite, hieraan besteed. Voorts vereenigen wij ons gaarne met den wensch van den Heer van alphen, den achtingwaardigen Zoon des beroemden Mans, onlangs, bij de aanbieding dezer vertaling, in de Tweede Kamer der Staten-Generaal uitgesproken, dat de kinderen van onze Fransche of verfranschte naburen door dit werkje mogen doortrokken worden van de beginsels van Nederlandsche godsdienstigheid en zedelijkheid: en hoewel wij het gebruik van deze overzetting aan onze landgenooten, die het noodig mogten rekenen, gerust mogen aanprijzen, voegen wij er nogtans den wensch bij, dat hetzelve dat der oorspronkelijke Gedichtjes in geenen deele moge verdringen.
Ook de werkzame en verdienstelijke Mejufvrouw moens blijft voortgaan, zelfs in hare klimmende jaren, voor het nut en genoegen der jeugd te arbeiden, waarvan de boven aangekondigde Gedichtjes eene nieuwe en aangename proeve zijn, die zij wil aangemerkt hebben, als gelijkvormig aan haar Letterkransje voor lieve en brave Kinderen, in 1808 uitgegeven, en in 1828 voor de vierde maal herdrukt. Dat zij onzen eenigen van alphen, wien men ziet dat zij hier en daar navolgt, niet nabijkomt, erkent zij zelve, en moeten wij haar, zoo wij opregt zullen zijn, volkomen toestemmen; maar wij mogen ook haar edel doel en loffelijk pogen, om nuttig te zijn en te vermaken, zeer prijzen. Mag Rec. zijne gedachten in algemeene bewoordingen uitdrukken, dan zal het hierin bestaan, dat er in dit bundeltje verscheidene eenvoudige en lieve gedichtjes voorkomen, die den kleinen gewis behagen zullen; dat echter ook vele wat te lang en te wijs beredneerd, sommige zelfs boven de spheer van kinderen van 5-10 jaar zijn, voor welke de Schrijfster ze bestemd heeft, en eenige welligt beter in een aangenaam onderhoudend prozaïsch verhaal, dan in berijmd proza zouden kunnen voorgesteld worden. Bij wijze keus nogtans en verstandig gebruik, zal ook dit boekje, dat met 6 lieve plaatjes versierd is, onder de kinderboekjes, ter afwisseling, eene goede plaats beslaan.




Zestal Brieven over, vooral in dezen tijd, belangrijke godsdienstige onderwerpen, door Petronella Moens. Te Amsterdam, bij G. Portielje. 1834. In gr. 8vo. 98 Bl. f 1-:


{==79==} {>>pagina-aanduiding<<}

De geachte Dichteres, aan welke ons Vaderland ook verscheidene nuttige schriften in proza, van een' goeden godsdienstigen geest doortrokken, te danken heeft, behandelt in dit werkje drie gewigtige onderwerpen, waarvan vooral het laatste in dezen tijd belangrijk heeten mag, en waartoe zij niet ongepast den vorm van brieven verkozen heeft, om hierdoor hare gedachten vrijer en ongedwongener uit te drukken.
De eerste brief is van Sophia aan hare vriendin, over het niet vooruitzien van onze lotgevallen, en werpt de vraag op, waarom wij dit meest al niet kunnen. - De tweede brief behelst hierop het antwoord, en toont aan, dat dit gevorderd wordt door de bedoeling van God, door ons eigen geluk, en door het maatschappelijk leven; welk een en ander niet zoo zeer in afgetrokken betoog voorgesteld, als wel door gepaste verdichte voorbeelden opgehelderd wordt.
De derde brief (van Clara Rosendal) aan den Heer Philant loopt over de Joodsche Natie, en het niet algemeen toetreden derzelve tot het Christendom. Naar aanleiding eener verdichte geschiedenis van eene Joodsche familie, wordt daarin de vraag voorgesteld, waarom de Joden niet kunnen of willen gelooven, dat jezus de Messias is. - In den vierden brief worden door Philant hiervan (bl. 50) deze vier oorzaken opgegeven: 1. De hoogmoed hunner vroegere en latere Schriftgeleerden: in de ontwikkeling hiervan bepaalt hij zich echter meest tot den tijd van jezus. 2. De algemeene zinnelijkheid, welke het nakroost van abraham, dat van ouds zoo veel behoefte had aan zinnelijk onderwijs, nog altijd blijft aankleven: dit punt vindt men echter (wat vreemd is) bij de verdere uitbreiding niet afzonderlijk bewerkt, maar het vloeit daar ineen met het eerste. 3. De algemeene afschrik der Joden van de leer des Veelgodendoms, waardoor zij zich niet alleen niet konden vereenigen met de eer, aan jezus christus toegebragt, maar (gelijk in de verdere behandeling zeer goed aangetoond wordt) in welken afkeer zij ook niet weinig versterkt worden door de begrippen en twisten, die er al vroeg onder de Christenen ontstonden over ‘het leerstelsel’ (l. leerstelling of leerstuk) ‘der zoogenaamde Drieëenheid,’ en door de onder dezelve ingevoerde vereering van Heiligen door middel van beelden. 4. De mishandeling der Joden door de Christenen: kort, maar doelmatig wordt dit ontwikkeld, en met goede hoop op der Joden teregtbrenging en herstelling besloten.

{==80==} {>>pagina-aanduiding<<}

De vijfde brief van Wilhelmina aan hare vriendin beschrijft de gevolgen van donkere menschelijke leerbegrippen en dweeperij, en stelt die voor in een akelig tafereel van het treurig uiteinde harer dochter, die door de buitensporigste godsdienstige denkbeelden, welke anderen haar ingeboezemd hadden, zoo verbijsterd was geworden, dat zij, in haren hoogzwangeren staat, zichzelve om het leven bragt. - Hierop tracht, in den zesden brief, hare vriendin haar door de beste Christelijke troostredenen op te beuren, en deze diep ongelukkige moeder, ten aanzien van het toekomstig lot van hare dierbare dochter, verstandig en godsdienstig gerust te stellen. Hierbij weidt zij ook tusschenbeiden hoogernstig uit over het dwaze en schadelijke bestaan van zoo velen, als er zich, helaas! ook thans opdoen, die eene gansch verkeerde en onbijbelsche manier van denken en voorstellen in het godsdienstige volgen, en daarbij tevens de deerlijkste onkunde en de hoogmoedigste liefdeloosheid aan den dag leggen; die, in den verborgen raad van God vermetel wanende in te dringen, de hardste en onwaardigste begrippen omtrent Hem voorstaan, en anderen onbarmhartig veroordeelen, en hierdoor grievend krenken, bedroeven en beangstigen. In het vooronderstelde geval zijn deze uitweidingen misschien wat te lang; maar, als in de geheele toedragt van hetzelve natuurlijk aanleiding hebbende, en als ook thans belangrijk, mogen zij wel gelezen en behartigd worden.
Aanmerkingen van belang heeft Rec. niet; en al had hij er ook op deze of gene uitdrukking, zou hij ze thans terughouden om het vele goede, dat hij hier vindt, en wegens de heldere, Bijbelsch liberale denkbeelden en edel Christelijke gevoelens, die de waardige Schrijfster hier met vrijmoedigheid en warmte voordraagt, en hem dit werkje met dat genoegen en die bijzondere goedkeuring hebben doen lezen, dat hij het gerust aanbevelen, en er den besten zegen van God op wenschen mag.




Vriendelijk woord tegen het uitstel der Bekeering, zeer gepast voor onzen tijd; door J.H. Sonstral, Predikant te Helder. Te Amsterdam, bij J. Guykens. In gr. 8vo. 48 Bl. f :-50.


{==81==} {>>pagina-aanduiding<<}

‘Weet gij wel, wat bekeering is? Kom, laat mij het u zeggen: bekeering is eene volslagen verandering en omzetting van hart en wandel, zoodat wij, met een waar berouw over onze zonden, van dezelve afstand doen, en, tot God en zijne dienst terugkeerende, eene geheel andere en betere levenswijze beginnen en doorzetten. Zij is dus eene zedelijke verbetering; ja, dit is in Evangeliestijl nog te flaauw uitgedrukt. Zij is nog meer, eene verandering en vernieuwing van den mensch om Gods en om christus wil, waardoor men als het ware een nieuw schepsel wordt.’ Met deze woorden geeft de Eerw. Schrijver te kennen, wat hij door bekeering verstaat. Van omstandigheden, die wij beleven, oproergeest, oorlogsvuur en pestziekte (Cholera?), worden drangredenen ontleend, en voorts wanbegrippen bestreden, welke misschien nog meer algemeen zijn, dan men wel eens zich verbeeldt. Wij gelooven, dat de toon getroffen is, welke op zekere soort van lezers den meesten indruk kan maken, doch bij meer geoefenden niet zoo zeer ter aanbeveling zal strekken. Gaarne erkennen wij het veelvuldige goede in dit werkje. Naar ons oordeel ware het echter beter geweest, zoo de Heer sonstral meer bepaaldelijk had aangewezen, tot welke gebreken en ondeugden onze natie thans bijzonder overhelt. Bij al het goede, waarover wij, vooral in de laatste drie jaren, ons mogten verblijden, wordt er toch ook veel kwaads gevonden, dat geene plaats behoorde te hebben. Veelligt is wel eens geprezen, wat geenen lof verdiende. Onderscheidt zich onze landaard in eenige opzigten allezins voordeelig, daar blijven echter nog verkeerdheden over, die verbeterd moeten worden. Had de Eerw. Schrijver hieromtrent eenige gepaste wenken gegeven, zijn vriendelijk woord, naar wij meenen, zou in nuttigheid gewonnen hebben. Ware voorts opzettelijk en duidelijk aangewezen, dat ieder mensch, zoo wel de
meer gevorderde, als de nog achterlijke, bij voortduring zich ernstig op verbetering moet toeleggen, ook hierdoor wel bijzonder zou de waarde van het boeksken verhoogd zijn. Wij vreezen althans, dat menigeen, die geene echt Bijbelsche begrippen van bekeering heeft, ook na het lezen van dit woord zich nog zal blijven verbeelden, dat dezelve in korten tijd of plotselijk en op eenmaal geschiedt. De Heer sonstral wil dit gevoelen geenszins begunstigen, maar had er beter voor kunnen waarschuwen.

{==82==} {>>pagina-aanduiding<<}

De stijl is vrij duidelijk, doch overigens niet boven het middelmatige. Enkele uitdrukkingen althans luiden vreemd, b.v. op bl. 9: Ik heb plan u het verzuim der bekeering van hare zwarte zijde voor te stellen, en u tot derzelver bespoediging aan te moedigen; en bl. 37: Hebt gij dan, o medeveroordeelde ten doode! enz.

Antwoord van een Christen op de Woorden van een Geloovige, door den Abt Bautain. Naar het Fransch. Te Breda, bij F.P. Sterk. 1834. In kl. 8vo. 108 Bl. f :-80.

Ook dit in onze taal overgezet Antwoord van een' Christen, welks Fransche Schrijver zijnen Collega almede gevoelig aantast, wel bijzonder op de punten van het gezag der Koningen, de staatkundige vrijheid, het eigendomsregt en den krijgsmanspligt, en hem op zijne wijze zoekt aan te toonen, hoe deszelfs denkbeelden daaromtrent geheel strijdig zijn met het Evangelie en de voorschriften der (Roomschkatholieke) Kerk; - ook dit stukje verdient in zijne soort gelezen te worden, want het bevat veel waars en goeds; (b.v. over de Christelijke vaderlandsliefde en de Christelijke vereeniging van volken en menschen, bl. 57-60) maar van langwijligheid en herhalingen is het gansch niet vrij. - Dat men hier en daar den Katholiek, ja den voorstander van het kerkelijk gezag in den Roomschkatholieken zin ziet uitkomen, zal men, billijk denkende, den Schrijver niet kwalijk nemen. Doch wanneer hij nu de stelling, dat alle Magt van God komt, zoo ver wil uitstrekken, alsof er geen regtmatige opstand tegen dwingelanden konde zijn; dan gelooven wij, dat hij te ver gaat: of wanneer hij daaruit, dat er bij Israël geen volkskeus voor Overheidspersonen plaats had, (hetwelk nog niet eens zoo onbepaald waar is) wil besluiten, dat zij ook nu niet noodig is; dan houden wij dit voor eene zwakke redenering, omdat de inrigting der Theocratie, waarin God ook in burgerlijken zin de hoogste Koning was, geheel andere maatregelen vorderde: of wanneer hij beweert, dat de Kerk de burgerlijke Magten altijd geëerbiedigd, en als eene zending van God vereerd heeft; dan zouden wij hem wel eens willen verzoeken, eenige bladen uit de geschiedenis der Hiërarchie onbevooroordeeld te lezen, en ons dan onpartijdig te zeggen, of zij zich nooit boven alle we-
{==83==} {>>pagina-aanduiding<<}
reldlijke Magt verheven geacht, ja hoogst beleedigend tegen dezelve betoond heeft. Maar de Fransche Abt zal onze recensie niet lezen; en dus hiermede punctum!

Geschiedenis van Jezus Christus, onzen Heer, voor Ongeleerden en jonge Lieden. Te Groningen, bij R.J. Schierbeek. In gr. 8vo. 350 Bl. f 3-:

Wij prijzen het loffelijk oogmerk des ongenoemden Schrijvers. Hij wilde iets bijdragen ter bevordering van de kennis der geschiedenis van jezus christus. De titel duidt echter niet bepaald genoeg den inhoud des boeks aan. Men vindt hier de berigten der vier Evangelisten, met derzelver eigene woorden, volgens de vertaling van den Hoogl. van der palm, tot één geheel zaamgevoegd en naar vermoedelijke tijdsorde aaneengeschakeld. Alles is onder acht Afdeelingen gebragt. De Schrijver maakt geene aanmerkingen, en geeft de redenen niet op, waarom hij de gebeurtenissen in deze volgorde plaatst. Doch het werk is bestemd voor ongeleerden en jonge lieden. Hoe men zich de opvolging ook voorstelle, daar blijven steeds zwarigheden over. Wij zouden hier en daar eene andere tijdsorde vermoeden, en ook niet zóó onbepaald overal aan de vertaling des Hoogl. van der palm de voorkeur geven. Bovendien heeft de stijl op eenige plaatsen verloren, dewijl de Schrijver soms verschillende bewoordingen, die de Evangelisten ter aanduiding van dezelfde zaak bezigen, zamenvoegt, om één geheel te maken. Hierdoor ontstaat wel eens noodelooze gerektheid. Doch wij willen door aanmerkingen het bedoelde nut niet tegenwerken. Wij wenschen, dat de regte kennis van het Evangelie ook door de uitgave van dit boek bevorderd moge worden. Achteraan vindt men opgave van den korten inhoud, met aanwijzing der plaatsen bij de vier Evangelisten. Papier en druk zijn bijzonder goed.




De Natuur en de Mensch, of Levensbeschouwingen van Pachter Gerhard op zijne Wandelingen met Neef Jonas, door O.G. Heldring. IIde en IIIde of laatste Stukje. Te Am-
{==84==} {>>pagina-aanduiding<<}
sterdam, bij G.J.A. Beijerinck. 1833. In gr. 8vo. f 2-50.

De bekwame Schrijver heeft, in beide deze latere stukjes, geheel in de manier van het eerste stukje voortgewerkt, en het geheel levert dus eene niet onaangename, soms luimige en gemeenzame, elders weder roerende en ernstige lectuur op, welker strekking heilzaam is, en den mensch niet alleen de natuur leert beschouwen, maar hem telkens van de natuur tot het Opperwezen en de overdenking der gewigtigste waarheden opleidt. Echter schijnt ons het geheel wat gerekt; en schoon men ieder afzonderlijk hoofdstuk met genoegen lezen zal, ja de afwisseling van toon, nu eens ernstig, dan eens luimig, den lezer te gemoet komt, zoo zal dit niet genoeg zijn, om hem op den duur te boeijen en het geheele werk met belangstelling ten einde te doen brengen. Uit dien hoofde vreezen wij, dat de Schrijver zijne loffelijke oogmerken bij de meerderheid van het lezend publiek niet bereiken zal. Welligt zou hij beter zijn geslaagd, indien hij het voornaamste zijner denkbeelden en lessen in één stukje had zamengetrokken; maar thans, hoe wél en lief het werkje geschreven is, heerscht er, naar ons gevoel, toch zekere matheid en wijdloopigheid in. Om het menigvuldige goede, dat er in voorkomt, wenschten wij ongelijk te hebben, en te vernemen, dat het boeksken druk gelezen en herlezen wordt.




Hillegonda van Teylingen. Een oorspronkelijk Nederlandsch Familietafereel uit het midden der zestiende Eeuw, onder de Grafelijke Regering van Karel den V. Door Fr. Herbig. II Deelen. Te Leeuwarden, bij G.T.N. Suringar. In gr. 8vo. 413 Bl. f 4-50.

De Schrijfster geeft in een Voorberigt te kennen, dat zij geene moeite gespaard heeft, om aan dit verdicht verhaal de kleur te geven van dat tijdvak der Vaderlandsche Geschiedenis, waarin het ondersteld wordt te huis te behooren. Zij wilde bij een nuttig en belangwekkend onderhoud de herinnering aan (van) vele der voorvaderlijke zeden en gewoonten voegen; terwijl zij door het schetsen van verschillende karakters aan het geheel eene aangename verscheidenheid en eene zoo leerzame

{==85==} {>>pagina-aanduiding<<}
strekking wenschte aan te brengen, als waartoe de voorstelling der deugden en gebreken van anderen den mensch vermag en behoort te leiden. Zij koos den vorm van brieven, en poogde, aan de vruchten van haren geest eenen gloed van oorspronkelijkheid en nationaliteit bij te zetten. Voorwaar, eene niet gemakkelijke taak! Dat eene Nederlandsche Vrouw op deze wijze voor landgenooten nuttig zijn wilde, moeten wij allezins prijzen; doch het spijt ons, er niet te kunnen bijvoegen, dat zij gelukkig slaagde. Men vindt wel deze en gene bijzonderheden uit gemelde tijdperk aangeduid, maar aan het geheel ontbreekt de regte kleur - het kenmerkende der eeuw, dat wij hier meenden te mogen verwachten. De handelende personen gebruiken te dikwerf uitdrukkingen, welke ons den gemeenzamen en platten stijl van lateren tijd herinneren. Wij zouden meer geest en leven in dezen Roman verlangen; de zestiende eeuw, zoo rijk in treffende gebeurtenissen, verschafte hiertoe overvloedige stof. Waarom niet beter partij getrokken van de gisting der gemoederen en van den strijd der begrippen? Naar ons oordeel hadden er enkele edele karakters meer moeten uitkomen. Hillegonda, de hoofdpersoon, is een schoon meisje en eene brave dochter, maar wekt te weinig belangstelling; ongemeene grootheid van ziel kan men haar niet toekennen. In vele brieven heerscht eene nuttelooze, soms vervelende omslagtigheid, - misschien een gevolg van de zucht, om oude zeden en gewoonten te schetsen. Ook vindt men ongepaste herhalingen, daar verschillende personen soms hetzelfde vermelden. Bovendien hinderde ons kwalijk aangebragte geestigheid. In een vroeger werk van de Schrijfster hebben wij dezelfde fout opgemerkt; schoon dat voortbrengsel van haar vernuft ons over het geheel beter beviel, dan het onderhavige.
Om het gezegde te staven, zullen wij slechts een en ander, dat met den geest der eeuw of het karakter der personen niet overeenkomt, aanhalen. D.I. bl. 42. schrijft een Spanjaard, een Roomschgezinde, het volgende: ‘Den goeden ouden driekroonendrager, welke op zijn 69ste jaar de waarlijk niet kleine reis van Rome naar Nice ondernam, zij al de eer, wanneer hij den zoo lang gewenschten vrede tot stand bragt, hoewel de oude dit ook al niet zonder handen stoppen zal verrigten; want ik hoorde mompelen van een huwelijk tusschen zijnen kleinzoon Octavio Farnese en Margaretha van Oostenrijk, weduwe van den vermoorden Alexander de Me-
{==86==} {>>pagina-aanduiding<<}
dicis. Nu, wanneer de eene hand de andere wascht, worden ze beide schoon; en wij weten wel, dat een Paus even graag, als een zijner leeken, een vet boutje bekluift.’ Hoe onwaarschijnlijk! - Bl. 106: ‘Daar slaat de Domklok twaalf ure, ba! het uur der spoken en geesten! - ik zal maken, dat ik mijn' gevederden vriend vind; want ik ben volstrekt geene liefhebster, om kennis te maken met wezens, die het daglicht niet kunnen verdragen en er niet voor uit durven komen, waar zij eigenlijk t'huis behooren; ik ga liever met den ruwsten, domsten boer om, dan met die verfijnde persoontjes, welke een kind kan wegblazen en doortasten.’ Zoodanige taal wordt een Haarlemsch meisje uit de helft der zestiende eeuw in de pen gegeven. Dezelfde Agatha sprak ook al van beschaving en verlichting, die gelijk is aan eene leer (ladder), waarop men slechts den voet op de eerste sport behoeft te zetten, om al nooger en hooger te stijgen. In het tweede Deel ontbreekt het mede niet aan valsch vernuft, b.v.: ‘Trouwen is goed, (zeide vader paulus) maar niet trouwen is nog beter. Het huwelijk schijnt dus voor dien braven man
ook geene rozen gevlochten te hebben, en over het algemeen geloof ik, dat vele getrouwde lieden dit met den Apostel zullen zeggen. Te gelijk echter zegt hij: Trouwen is beter, dan branden. Als dit nu waar is, dan vooral geenen man tegen zin en wil; want is zulk een huwelijk niet gelijk aan een martelaarsvuur, dat langzamerhand ons verteert?’ Een voorbeeld van anderen aard is het volgende: ‘Te middag precies jaagt de damp der spijzen en het gerinkink van teljoor en lepel ons naar het veld, waar menigeen den held vertoont, zonder een' druppel manhaftig bloed in zijne aderen te hebben, en waar tand, kakebeen, gorgel en maag vrij wat meer gelden, dan fijn verstand en andere bekwaamheden.’ Hetgene D. I. bl. 94 en 95. door een' belijder van de Roomsche kerkleer wordt, gezegd, is geenszins in den geest van Rome, en zal de goedkeuring van Pausgezinden niet wegdragen.




De Protestant. Een Tafereel uit de tijden van Koningin Maria van Engeland. Door Miss Debray. Naar het Engelsch, met Inleiding en Aanmerkingen van den Vertaler. II Deelen. Te Groningen, bij W. van Boekeren. In gr. 8vo. XXIX, 675 bl. f 5-80.


{==87==} {>>pagina-aanduiding<<}

Het werk, dat onder dezen titel wordt aangeboden, is geen gewone Roman. Eene verdichte geschiedenis dient alleen tot inkleeding, om een doorloopend geheel daar te stellen, terwijl de hoofdinhoud op werkelijk gebeurde dingen berust. Wij twijfelen niet, of zoodanige lektuur zal velen onzer landgenooten welkom zijn. Moge een schandelijk voortbrengsel van Fransch vernuft in eene en andere aanzienlijke stad gezocht en toegejuicht worden, wij gelooven echter, dat onze natie in het algemeen nog degelijkheid en ernst en godsdienstigen zin genoeg heeft, om in zedelooze geschristen geen' smaak te vinden. Evenwel is het niet te ontkennen, dat het lezen van vele Romans hier en daar toebrengt, om zekere ligtzinnigheid te bevorderen en het volkskarakter te doen verslappen. Uit dien hoofde zouden wij ons verblijden, en het voor een gelukkig teeken der tijden houden, zoo deze Protestant goeden aftrek mogt vinden.
Ten behoeve van zoodanige lezers, die minder bekend met de geschiedenis van Engeland mogten zijn, laat de Vertaler, bij wijze van Inleiding, eene korte schets van de voornaamste gebeurtenissen, welke van den aanvang der zestiende eeuw af tot aan de komst van Koningin elizabeth tot den troon, ten jare 1558, aldaar plaats hadden, voorafgaan. Men heeft dus terstond een kort overzigt van dat zoo belangrijke tijdperk van strijd tusschen gewetensdwang en vrijheid, toen Spaansch geweld ook in ons Vaderland zoo vele onschuldigen op den brandstapel bragt, of een' anderen smadelijken dood deed ondergaan. Hendrik VIII was geen vriend der Protestanten, maar geraakte wegens zijne begeerde echtscheiding in onmin met den Paus, en begon nu op zijne wijze de Kerk te hervormen. Na diens dood, onder het Koningschap van zijnen minderjarigen Zoon eduard VI, werden verder nog bestaande misbruiken afgeschaft en verbeteringen ingevoerd. Ook erlangden de Geestelijken weder vrijheid, om, gelijk het in vroegere eeuwen was geweest, een wettig huwelijk aan te gaan. De Paus had echter in Engeland nog vele aanhangers, die de Hervorming afkeurden en tegenwerkten. Na den vroegtijdigen dood van eduard VI, in 1553, beklom maria, oudste dochter van hendrik VIII, den troon, en huwde ten volgenden jare aan philips, Zoon van karel V. De Koningin, Romes kerkleer toegedaan, liet de Protestanten vervolgen en

{==88==} {>>pagina-aanduiding<<}
mishandelen op zoo wreede wijze, dat zelfs gematigde Pausgezinden het grootelijks verfoeiden. Zij deed zulks, ofschoon zij plegtig had beloofd, op het stuk van Godsdienst verdraagzaamheid te zullen betoonen.
De bekwame Engelsche Schrijfster stelt in een treffend tafereel de treurige gebeurtenissen dier dagen voor. Zij overdrijft niet; maar blijft der waarheid getrouw in het schetsen der karakters, zoo van Roomschen als Onroomschen. Men bemerkt overal den geest des tijds in zekere opgewondenheid der gemoederen, lage wreedheid en domme heerschzucht aan den eenen, edele geestdrift voor eene heilige zaak en vastheid van beginselen aan den anderen kant - voorts ook dat bijzondere, hetwelk den Engelschen landaard onderscheidt van andere volken.
De hoofdpersoon is owen wilford, die, echtgenoot en vader zijnde, het predikambt aanvaard had in den tijd, toen aan Geestelijken de vrijheid was hergeven, om eene huwelijksverbindtenis aan te gaan. Algemeen bij zijne Gemeente en ook bij velen buiten dezelve bemind, zoo om zijne kunde, als om karakter en wandel, predikte hij de Hervormde leer met de beste gevolgen; doch juist hierom wordt owen, de Protestant, gehaat door de thans weder bovendrijvende Pausgezinde partij, die eerst list en kunstgrepen beproeft, nu eens beloften en dan weder bedreigingen bezigt, om hem tot verzaking van zijn geloof te bewegen. Hij toont zich standvastig, en wil liever het smartelijkste leed ondergaan, dan, tegen zijne overtuiging, de Roomsche kerkleer belijden. Alice, zijne waardige echtgenoote, is een voorbeeld van stille, vrouwelijke deugd, en draagt haar kruis met Christelijke lijdzaamheid. Rose, de zeventienjarige dochter, toont zoodanige sterkte van geest en zoo verheven' moed, dat zelfs de bitterste vijanden verbaasd staan. Men moet de buitengewone omstandigheden van dien tijd in aanmerking nemen, om te kunnen begrijpen, wat een teeder meisje, opgevoed in de beginselen der onderdrukte voorstanders van Kerkhervorming, door de kracht des geloofs vermag. Eduard, de zoon, een edel en vurig jongeling, geraakt mede in moeijelijkheden. Abel allen, de oude getrouwe knecht met zijnen getrouwen hond, deelt in het lief en leed der familie. Deze man speelt zijne rol zeer goed; alleen zouden wij zeggen, dat de Schrijfster

{==89==} {>>pagina-aanduiding<<}
soms hem eene hier minder passende geestigheid heeft willen in den mond leggen.
De vervolgers van de onschuldigen onderscheiden zich door verfoeijelijke boosheid en verregaande laaghartigheid. Doch daadzaken, in de Geschiedenis van dien tijd opgeteekend, bewijzen, dat de Schrijfster hen geenszins te zwart heeft geschilderd. Sir richard southwell daarentegen is een man, die wel uit innige overtuiging de Roomsche kerkleer aankleeft en zulks ter zaligheid noodig acht, maar toch eenen afkeer heeft van het ketterdooden. Uit zwakheid laat hij zich door een' Spaansch' monnik geheel beheerschen. Door de schuld van dien sluwen biechtvader wordt de goedhartige vader, in weerwil van zichzelven, wreed tegen zijne eenige dochter.
De verschillende karakters zijn allen goed volgehouden. Men leest de beide boekdeelen met toenemende belangstelling tot het einde toe. Wij hebben de vertaling niet kunnen vergelijken met het oorspronkelijke. Het kwam ons echter voor, dat misschien hier en daar een beter woord had kunnen gekozen worden. Enkele fouten, als der nacht, der herfst, zijn er ingeslopen.

Anna Groslot en Jacques Poltrot. Historisch-Romantische Tafereelen uit den Godsdienstoorlog van Frankrijk, in de zestiende Eeuw. Uit het Hoogduitsch van A. von Trömlitz. Te Nijmegen, bij J.F. Thieme. In gr. 8vo. 327 Bl. f 2-90.

Het werk vangt aan met eene geschiedkundige inleiding, ten doel hebbende om den lezer bekend te maken met het tooneel en den tijd der ware gebeurtenissen, die ten grondslag zijn gelegd voor beide de verhalen, die hier voorkomen. Beide behooren tot den tijd, waarin de guisen in Frankrijk den meesten invloed hadden en zelfs het Koninklijke geslacht beheerschten. Het eerste verhaal, dat ons hier wordt aangeboden, anna groslot, stelt ons haar voor als de beminnelijke dochter van jerome groslot, het hoofd der Hervormde partij te Orleans, die door frans den II om deze zijne godsdienstige gevoelens ter dood wordt veroordeeld. De dood echter van dezen Koning, nog

{==90==} {>>pagina-aanduiding<<}
eer het vonnis is voltrokken, veroorzaakt zijne redding en anna's ongehoopte verbindtenis met la mothe, een' haar waardigen geliefde. Het tweede verhaal heeft ook eene ware gebeurtenis ten onderwerp, de vermoording van den beruchten Hertog van guise door jacques poltrot. Beide verhalen getuigen van des Schrijvers gemeenzame bekendheid met de geschiedenis en het karakter der in dezelve handelende personen. Zijne levendige verbeelding stelt hem in staat, om zijn onderwerp op eene belangwekkende wijze te schilderen. In alle opzigten beantwoordt het werk aan de vereischten van geschiedkundige romans, en wij twijfelen er niet aan, of lezers, die in zoodanige lektuur smaak hebben, zullen dit boek met genoegen lezen.




Laura, een voorbeeld van edele zelfopoffering, een Boek inzonderheid voor jonge Vrouwen en Moeders. Vrij vertaald uit het Hoogduitsch door A.B. van Meerten, geb. Schilperoort. II Deelen. Te Amsterdam, bij J. van der Hey en Zoon. 1834. In gr. 8vo. 597 Bl. f 5-90.

Laura gross, eene Predikantsdochter, door teleurgestelde liefde gekrenkt, Gouvernante van één kind, alwina, bij Graaf en Gravin solden, offert de liefde, die zekere Heer steinau haar toedraagt, op, ten behoeve van hare jongere vriendin lucie wöldner, welke zij bemerkt heeft dat hem bemint, en op welke zij zeer verstandig en edelmoedig deszelfs neiging weet over te brengen, zoodat het een zeer gelukkig huwelijk wordt, terwijl zij steeds de wijze en hartelijke vriendin en raadgeefster van lucie blijft; maar na den dood van deze, en volgens derzelver dringend verlangen, wordt zij de echtgenoot van steinau. Ziet daar het eenvoudige thema van dezen Roman, dat men uit brieven, meest van laura aan hare zuster julia en aan lucie, en van steinau aan zijnen vriend adolf, verneemt. - ‘Nu ja! dit is wel een mooi, maar toch doodeenvoudig thema’, zeggen misschien sommige Lezeressen; ‘er schijnt zoo niets gecompliqueerds in, en wij vatten het zoo terstond.’ Ja, mijne Geëerden! zoo is het ook; maar dit thema wordt met zoo vele variatiën gespeeld, er is zoo veel schoons en welluidends in, en het lost zich alles in zulke harmonie op, dat ik geloof, dat gij het met genoegen

{==91==} {>>pagina-aanduiding<<}
hooren zult; met andere woorden, er is zoo veel gezond verstand, zoo veel godsdienstig en zedelijk gevoel, en te gelijk zoo goede zamenhang in alles, en zoo veel bevalligheid van voordragt in, dat ik het u om meer dan ééne reden kan aanprijzen, en ik de verrassing der nieuwheid niet voor u wegnemen wil, door u eene breedvoeriger schets van het werk te geven; en volgens eene aanteekening (D. I, bl. 199) kan ik u zeggen, dat de hoofddaad, de opoffering van laura, eene ware gebeurtenis is. Het heet een boek inzonderheid voor jonge vrouwen en moeders, en in het eerst dacht ik, dat dit slechts een uitlokkende titel was; maar nader zag ik, dat het toch bijzonder ook voor deze zeer nuttige dingen bevat: doch dit behoeft u, die dit niet zijt, of u, die dit misschien nog wel zoudt wenschen te worden, van de lezing niet af te houden, want gij zult er ook voor u veel bruikbaars in vinden, en het niet onvoldaan nederleggen. - ‘Maar heeft Mijnheer de Recensent dan niets aan te merken, dat hem in dit boek niet of minder goed voorkomt? Een Recensent heeft immers altijd wat te vitten.’ - Met uw verlof, mijne lieve Lezeressen! een Recensent en een vitter zijn geen namen van dezelfde beteekenis; en vervalt zelfs de eerste, hoe goed ook anders, er somtijds toe, dat hij op kleinigheden stoot of ze opzoekt, die hij, bij al het voortreffelijke, wel voorbij kon gaan, denkt dan, dat ook hij een mensch is, en hem iets menschelijks overkomt! - Maar gij vraagt, of Rec. over het boven aangeprezene boek dan niets meer te zeggen, er niets op aan te merken heeft. Ach! wat zou het baten, mijne Waarden! al ging hij zich nu eens in zijnen critischen regterstoel zetten, om deftige uitspraak te doen, wat hij schoon, en wat niet schoon, en waarom hij dit zoo vond; waarom hij dit of dat liever niet of anders gesteld zou hebben? De oorspronkelijke Schrijfster zou zijne wijsheid toch niet lezen; en bij de Vertaalster, die zich
zoo wél gekweten heeft, met dezen goeden Hoogduitschen kost in eenen goeden Nederduitschen schotel op te disschen, zou hij er slechten dank mede behalen; en gij, vreest hij, zoudt het toch niet lezen, maar liever het boek zelf, en daarover zelve oordeelen. - Misschien vindt gij dan met hem, dat het huwelijk van laura met steinau wat gemakkelijk en schielijk gaat, hoewel het in de gegevene omstandigheden, indien men zich in het werkelijke leven verplaatst,

{==92==} {>>pagina-aanduiding<<}
zeer begrijpelijk is: doch misschien zou het u nog meer bevredigd hebben, indien de geheele geschiedenis anders afgeloopen ware; maar, maar dan zou zij ook minder romanesk geweest zijn. Goedkeuren zult gij het echter, dat de eigenlijke verbindtenis van laura met steinau bijkans ongemerkt plaats heeft, het verdere zich goed staande houdt en niet lang gerekt wordt, en de twee laatste brieven een belangrijk ernstig slot bevatten. - In laura vooral erkent gij (gelijk straks gezegd is) een schoon godsdienstig en, neemt gij alles zamen, een Christelijk godsdienstig gevoel, en gij prijst het nogtans te regt, dat zij dit niet kwistig ten toon spreidt; maar misschien wenscht gij toch, dat het Christelijke hier en daar nog meer openlijk uitgedrukt stonde. In het eerste Deel hindert u misschien het wat al te dikwijls voorkomende noodlot; met laura zegt gij, bl. 107: ‘liever de leiding der Voorzienigheid’; en als gij hare zeer goede teregtwijzing desaangaande, D. II, bl. 160, leest, zult gij er welligt geheel mede bevredigd zijn. - Misschien zult gij oordeelen, dat de stijl wel eens wat al te hoog boven den brievenstijl, en de voorstelling der verhaalde zaken boven de ondervinding des gewonen levens verheven is. Wat het eerste betreft; ja! indien dit werk door een' Man geschreven ware, dan zou Rec. daarover nog wel een woordje willen wisselen; maar nu is eene Vrouw de Schrijfster, eene Vrouw de Vertaalster; en dus eerbiedig de hand op den mond! anders mogten zij eens het harde woord over hem uitspreken, dat laura zich, D. I, bl. 21, laat ontvallen, dat ‘alle mannen egoïsten zijn’, waartegen hij evenwel met alle bescheidenheid protest aanteekent. Wat het laatste aangaat, hij wil niet ontkennen, dat men hier wel eens hooge poëzij des levens aantreft, welke gij in het alledaagsche
proza der gewone wereld niet zoo ligt wedervinden zult; en hij zou u daarbij wel willen toeroepen: ‘Denkt, dat het in een' Roman staat! Gij Gouvernantes, bij voorbeeld, denkt, dat alle Graven en Gravinnen, of hoe die menschen van hoogen titel ook heeten, geen Graaf en Gravin solden, en hunne kinderen allen geen alwinas zijn! Maar zijn ook alle Gouvernantes wel lauras?’ enz. Doch wilt gij eenen vriendenraad van Rec. aannemen, trekt dan de quintessence uit de voorstelling van de hier aangeprezene goede gezindheden en daden! Neemt deze met u in het poëtische en het prozaïsche gedeelte van uw leven;

{==93==} {>>pagina-aanduiding<<}
en gij zult er u wél bij bevinden, als bij een kostelijk sterkingsmiddel van den geest! Denkt vooral niet, dat, waar laura hare verstandige raadgevingen en opmerkingen mededeelt, het eene te hooge poëzij is; maar acht en gebruikt het, als verstaanbaar en bruikbaar proza, waarmede gij overal en ten allen tijde voordeel kunt doen! - En hiermede, geëerde Lezeressen! na hulde aan de onbekende Schrijfster en vriendelijken dank aan de hem persoonlijk ook onbekende Vertaalster, geeft Rec. u dit werk over; en, afscheid van u nemende, wenscht hij u van deszelfs lezing zoo wel veel nut, als veel genoegen.’




Het Kerkhof buiten de Heerepoort te Groningen, of vlugtige, wijsgeerige, godsdienstige en zedekundige Beschouwingen van hetzelve. Door H.J. Abbring. Te Groningen, bij J. Oomkens. 1833. In gr. 8vo. 15 Bl. f :-25.

Rec. begrijpt niet, waarom de Schrijver de begraafplaats buiten de Heerepoort het Kerkhof noemt. Deze benaming past immers daar niet meer, waar men de dooden verre van de kerken begraaft. Het stukje zelve bevat vele goede aanmerkingen, die grootendeels ook op andere begraafplaatsen toepasselijk zijn, en door menigeen met genoegen gelezen zullen worden. De begraafplaats buiten de Heerepoort heeft echter, wegens den weg derwaarts en de nabijheid van het Sterrebosch, iets vooruit, dat men niet overal vindt. De Heer abbring noemt dit bosch bij herhaling een woud; de lezer, die nooit op de plaats zelve was, zal buiten twijfel hierbij aan een bosch van meerdere uitgestrektheid denken. De Schrijver zegt: De wandelaar slaat ongevoelig eenen blik op de plaats, waarvan hij eenmaal eenige voeten ruimte denkt in te nemen; maar hier komt toch ook menigeen wandelen, die elders begraven zal worden. Abbring had zijne meening, welke goed is, juister kunnen uitdrukken. Is ongevoelig ook wel het regte, ondubbelzinnige woord? De Schrijver onderstelt immers, dat de wandelaar onmerkbaar wordt overgebragt in (op) een zedelijk standpunt. Het is jammer, dat hij in dit anders lieve stukje niet wat meer op keurigheid van uitdrukking zich heeft toegelegd. Hij laat zich bl. 3 voeren door zijn' geleigeest - wat denkbeeld moet de Christen hieraan hechten? Hij schrijft bl. 4: Binnen tredende,

{==94==} {>>pagina-aanduiding<<}
verkondigen u twee heerlijke spreuken op twee zerken, dat gij een' Godstuin zult betreden. De Duitschers noemen eene begraafplaats Gottesacker, maar het woord Godstuin is bij ons in deze beteekenis niet gangbaar en zoude ook minder gepast zijn. Terstond hierop laat hij volgen: ‘Toen ik mij nu werkelijk in dit tolhuis der natuur, dezen slagboom voor het lijden, dien eindpaal van leed en krenkingen, die zoete verblijven der rust voor den pelgrim bevond,’ enz. Welk eene opeenstapeling van ongelijksoortige beelden! In denzelfden volzin heet de begraafplaats tolhuis, slagboom, eindpaal, zoete verblijven. Van sterven sprekende, zegt men wel den tol der natuur betalen; maar is de begraafplaats dan het tolhuis? Als de tol betaald is, wordt de slagboom weggenomen, en men gaat het tolhuis voorbij; doch de eindpaal kan nog verre zijn, zoodat de reiziger een' langen weg moet afleggen, eer hij de zoete verblijven der rust bereikt. Een weinig verder leest men, dat de broze mensch hier (te weten, in dit tolhuis der natuur) eindelijk zijn stoffelijk deel der aarde toevertrouwt, (doet hij zelf dit, of doen het anderen?) en dat hij zijne aardsche schelp, die hij zoo zeer koesterde, welke hem zoo menig zinnelijk genoegen verschafte, hier aan de maden ten prooi moet laten, enz. Men vergelijkt, ja, het sterfelijk ligchaam bij eene schelp, die wordt weggeworpen, wanneer de parel uit dezelve is genomen; doch de schelp op zichzelve heeft geene waarde,
en kan ook niet aan de maden tot eenen maaltijd strekken, waaraan ze zich zullen vergasten, zoo als abbring het hier uitdrukt. Wicht, in de beteekenis van meisje, en wel in tegenstelling van knaap, is een Provincialismus. - Wij prijzen geest en strekking van dit boeksken.

Wagenaar's verkorte Vaderlandsche Historie in Vragen en Antwoorden, voortgezet tot na de oprigting van het Koningrijk der Nederlanden, ten dienste der Jeugd in de Scholen en Huisgezinnen. Te Dordrecht, bij Blussé en van Braam. 1833. In kl. 8vo. 143 Bl. f :-50.

Het voorberigt aan de Nederlandsche jeugd is op rijm gesteld, en luidt als volgt:

Dit werkje geeft, in zuivre taal, 
Een bondig, een opregt verhaal 
Van Nederlands Geschiedenissen .... 


{==95==} {>>pagina-aanduiding<<}

In het algemeen wordt zulks naar waarheid van dit boeksken gezegd; op de zuiverheid van taal valt echter wel iets af te dingen, b.v. historie is geen zuiver Nederlandsch, en niet slechts op den titel, maar ook in de opschriften der hoofdstukken komt dat noodelooze bastaardwoord telkens voor, gelijk bl. 12-37 ingesloten.
Het verje zegt verder:

't Heeft, in veel uitgestrekter blaàn, 
De scherpste toetse al doorgestaan, 
En wordt u thans op nieuw geschonken 
Door de eigen pen, dezelfde hand .... 

Dit is ons onbegrijpelijk. Maar laat ons verder hooren:

Doch meer geschikt naar uw verstand, 
Om ook uw leerzucht meer te ontvonken. 
Maar stel zijn nut niet slechts gelijk 
Met dat van eene landskronijk .... 

Waarom toch niet? Eene beknopte landsgeschiedenis heeft, in het wezen der zaak, altijd veel van eene kronijk.

Neen, neen! (zegt de Schrijver) in 't antwoord op de vragen, 
Zoo gij met lust en aandacht leest, 
Steekt zulk een voedsel voor uw' geest, 
Dat zelfs den kieschten kan behagen. 

Eigen lof riekt kwalijk, en hetzij de Schrijver dat rijmpje zelf gemaakt of het van een' ander ter plaatsing ontvangen heeft, door de opname prijst hij zijn werk boven mate en waarde. Dat zielevoedsel, hetwelk zelfs den meest kieschen behagen kan, hebben wij hier niet gevonden; schoon wij anders den Schrijver gaarne den lof willen geven, in 't algemeen datgene gedaan te hebben, wat hij, voor kinderen schrijvende, behoorde te doen. Het is dus een goed en nuttig kinderboekje, dat uit den aard der zaak eene in vragen en antwoorden gestelde kronijk is, voor zoo ver dit kon, uit wagenaar's voortreffelijk werk zamengetrokken.





Handboekje bij het onderwijs in de wiskundige Aardrijksbeschrijving, volgens de nieuwe Aardglobe van C. Covens, tot gemak van Onderwijzers en Leerlingen; door J. van Wijk, Roelandsz. Iste Stukje. Te Kampen, bij W.J. Tibout. 1834. In kl. 8vo. XII en 94 bl. f :-70.

{==96==} {>>pagina-aanduiding<<}


Verjaargroete aan den Weled. Heere J. van Wijk, Roelandsz., door P.H. Gallé. Te Kampen, bij W.J. Tibout. In 8vo. II Bl. f :-30.

De verdienstelijke van wijk toont ook weder, in het eerste hier aangekondigde stukje van zijn Handboekje bij het onderwijs in de wiskundige Aardrijksbeschrijving volgens de nieuwe Aardglobe van covens, ten nutte der jeugd werkzaam te zijn en te willen blijven, al is het, dat zijn arbeid wel eens door sommigen miskend, of uit een verkeerd gekozen oogpunt beoordeeld wordt. Hij vinde in het nut, dat hij sticht, de beste belooning voor zijne onvermoeide vlijt!
Ook de welmeenende hulde zijner hoogschatters zal hem zeker, als zoodanig, niet ongevallig zijn, en hij verdient grootendeels den lof, welken de Heer gallé hem toezwaait in zijnen Verjaargroet. Wat de dichterlijke waarde van dat vers betreft, wij kunnen er voor onszelven niet hoog meê loopen. De gansche vinding schijnt ons gekunsteld, en er wordt geweldig veel in overhoop gehaald, dat bij het onderwerp weinig te pas komt. Ook schijnt de Heer gallé zich nog niet gemakkelijk in de taal der Zanggodinnen te kunnen uitdrukken. Hij schijnt dit slechts, want wij hebben betere gedichten van hem gelezen; maar nu kunnen wij alleen over het ons hier aangebodene spreken. Wat moet men denken van dergelijke regels, bl. 5:

Verkwikkend is de rust, wanneer ze op donzen vlerken 
De sponde zachtkens naakt, en op onze oogleên strijkt, 
En bij den uchtendgloor, en zonder dat we 't merken, 
Vernieuwde krachten leent, en zelve | ons ontwijkt. 
Maar als haar luim de peul blijft weigren op te spreiden, 
En zorge en onrust wenkt, en om ons heen vergaart, enz. 

Verder, bl. 7:

Daar praalt der kunsten God zijn eerbiedwaarde tempel, 
Wiens trotsche gevelspits tot merk en opschrift draagt: 
Dat geen ontwijde (voor ongewijde) voet mag treden op den drempel, 
Dat slechts verdienste 't dak door vaste zuilen schraagt. 

Die laatste regel is enkel misbruik van figuurlijke taal. Over die aetherische schragen zie fokke, simonsz., Moderne Helicon.
Bl. 8. Hier gonsde en joelde 't eens van 't scheepsvolks luid geschater. Die regel is niet goed gedacht en in geenen Nederlandschen schrijfstijl gesteld.
Over het geheel is dit gedicht meer een lofdicht, en wel een wat te hoog gestemd lofdicht, dan een hartelijke verjaargroet van den eenen vriend aan den anderen.
De Heer gallé toont, ook in dit ons weinig bevallende dichtstukje, niet van aanleg ontbloot te zijn: hij ga voort zich in de kunst te volmaken, en levere ons voortaan keuriger bewerkte voortbrengselen zijner dichtluim!






{==97==} {>>pagina-aanduiding<<}

Boekbeschouwing.

Leerredenen door J.W. Statius Muller, Predikant bij de Evang. Luthersche Gemeente te Amsterdam, enz. Te Amsterdam, bij C.L. Schleijer. 1834. In gr. 8vo. 299 Bl. f 3-50.

Een woord aan mijne Gemeente, op den 21 Sept. 1834, zijnde de dag der godsdienstige viering mijner vijfen-twintigjarige Ambtsbediening bij dezelve. Door J.W. Statius Muller. Te Amsterdam, bij C.L. Schleijer. 1834. In gr. 8vo. 32 Bl. f :-50.

De Heer statius muller, door eenige nuttige schriften reeds lang met lof bekend, werd, door verzwakking zijns gezigts, tot zijne gewone werkzaamheden buiten staat gesteld; maar, wenschende nogtans eenigzins bezig en voor zijne Gemeente nuttig te zijn, besloot hij tot de uitgave van eenige, anders niet voor de drukpers bestemde Leerredenen. Datzelfde voortdurende gezigtsongemak belette hem ook, den dag zijner vijfentwintigjarige ambtsbediening in zijne tegenwoordige Gemeente persoonlijk te vieren; maar hij wilde nogtans een woord tot dezelve schriftelijk spreken. - Nemen wij deze omstandigheden in aanmerking, dan zou onze kritiek bijkans zwijgen, al ware zelfs het werk van mindere gehalte; maar het heeft op zichzelf genoeg, om zich aan te bevelen, en ontslaat ons dus te meer van breede en strenge beoordeeling: en wat wij nog aan te merken mogten hebben, moge (indien het al van zoo veel belang is) meer tot leering van anderen, dan ten behoeve van den Schrijver zelven zijn.
Men vindt hier dan in hare soort goede en zeer nuttige Leerredenen, waarin belangrijke onderwerpen behandeld worden. Hooge vlugt of kracht van welsprekendheid moet men er over 't geheel niet in zoeken;

{==98==} {>>pagina-aanduiding<<}
maar heldere denkbeelden, geleidelijke orde, eenvoudige en duidelijke voorstelling, ernst met liefde vereenigd, dit zal men hier zeker vinden; en tot aankweeking van godsdienstigen zin lezende, zal men het boek niet onbevredigd nederleggen. - Wij zullen den inhoud der tien Leerredenen, hier of daar met eene kleine aanmerking verzeld, kortelijk mededeelen.
I. Hoe goed het voor ons zijn zou, dikwijls van de menschen te denken, dat zij niet weten, wat zij doen. Tekst luk. XXIII:34a. Gepredikt na de viering des H. Avondmaals, en wel bij den aanvang van de overdenking der kruiswoorden in de Lijdensweken. Het thema wordt in de volgende bijzonderheden goed ontwikkeld: 1. Het boezemt ons menschlievende gezindheden in. 2. Het maakt ons genegen tot verzoenlijk. heid. (Behoort dit ook niet tot het eerste?) 3. Het verzwakt den schadelijken indruk van kwade voorbeelben. 4. Het komt te pas bij het handhaven der eer van onze Godsdienst. Met een kort woord, op het gehouden Avondmaal passende, wordt alles besloten. - Deze en sommige andere Leerredenen hebben eene dubbele inleiding; en in deze eerste laat het zich nog verdedigen, als algemeene inleiding tot de overdenking der kruiswoorden; maar anders kan Rec. de vereeniging der zoogenaamde exordia remota et proxima, hetzij dan dat men ze voorafspraak of inleiding noeme, niet aanbevelen, want zij overladen de aandacht, en rekken noodeloos de lengte der Leerredenen.
II. Redevoering van juda. Tekst gen. XLIV: 14-34. Deze redevoering of liever toespraak van juda tot jozef wordt eerst in het licht der voorafgaande omstandigheden gesteld en kort geparaphraseerd, en daarna het zedelijk onderwijs afgeleid uit de schoone deugden van den spreker, die er in doorstralen, namelijk voorzigtigheid, met strenge waarheidsliefde gepaard; de teederste liefde omtrent ouders; bescheidene vrijmoedigheid in het spreken der waarheid (dit misschien beter bij of terstond na het eerste); getrouwheid in het houden

{==99==} {>>pagina-aanduiding<<}
van het eenmaal gegeven woord. - Eenheid zoeke men dus hier niet, welke misschien in de ouderliefde van juda, als het middelpunt zijner handeling, zou te vinden zijn; maar zoo als het hier behandeld is, is het eenvoudig en nuttig.
III. Naboth's wijnberg, of de gevolgen der onvergenoegzaamheid. Tekst 1 kon. XXI:1-16. Het onderwerp wordt door den tekst goed in het licht gesteld, en de onvergenoegdheid, als verderfelijk voor rust en deugd, in eenige bijzonderheden bewezen; waarna, in nuttige opmerkingen en vermaningen, eenige hulpmiddelen tegen dezelve worden aangeprezen.
IV. Hoedanig wij ons, naar het voorbeeld en de grondbeginselen van jezus, omtrent gestruikelde en gevallene menschen te gedragen hebben. Tekst joh. VIII:1-11. Niet minder belangrijk, maar levendiger van stijl, dan de derde, is deze Leerrede. Gepast is de inleiding, hoewel in het eerste gedeelte wat te lang: Men heeft medelijden met ongelukkigen in hun lot; waarom dan ook niet met zedelijk ongelukkigen? Na opheldering van het verhaal, worden drie regels daaruit afgeleid: 1. Haar den zondaar niet, maar hebt medelijden met hem! 2. Wie zonder zonde is, die werpe den eersten steen! 3. Ga heen, en zondig niet meer! (Een paar vragen, omtrent het tweede, de eene uitlegkundig, de andere zedekundig! Zou jezus met dit zeggen wel die personen zelve letterlijk bedoeld hebben? Immers niet de regters, maar de getuigen wierpen den eersten steen. Was het niet een scherp verwijt van Israëls toenmalige onzedelijkheid op dit punt, en van de algemeenheid dier zonde, waardoor het straffen naar de wet in onbruik geraakt en bijkans onmogelijk was? Kan men dus dit zeggen van jezus, op een zoo bijzonder geval ziende, wel zoo onbepaald als zedelijken regel voorstellen? Is het althans als zoodanig wel duidelijk genoeg?)
V. Wat wij van kinderen kunnen en moeten leeren, zoo wij in het Hemelrijk willen komen. Tekst matth.

{==100==} {>>pagina-aanduiding<<}
XVIII:3. Ook hier is veel goeds gezegd. Er is ook, ja, veel van kinderen te leeren, hoewel dan toch met veel bepaling; maar zou jezus dit alles hier wel bedoelen? Stelt Hij hier den eenvoudigen kinderzin niet eeniglijk over tegen zijner Discipelen rangzucht? En is dit dus niet het éénige hoofdpunt, waaruit dan ook nog wel een nuttig onderwerp voor de Christenen in 't algemeen te maken is?
VI. De breede en de smalle weg. Tekst matth. VII:13, 14. Mede een stichtelijk onderwerp, misschien wat te veel als locus communis behandeld. - (Zou het wel geheel juist zijn, den weg der deugd eenen zeer onaangenamen weg te noemen? Het is immers de weg, die ten leven leidt.) - Hierbij eene algemeene vraag, die evenwel het werk van den Heer muller niet uitsluitend raakt. Zoekt men niet wel eens te veel in elke uitdrukking van dat spreekwoordelijk gezegde van jezus? Zou het ook niet zijnen bepaalden zin in dien tijd hebben, toen jezus' leer nog bij zoo velen tegenstand vond, gelijk zijne Discipelen, tot welke zijne rede gerigt was, ook zouden ondervinden? Het staat immers in verband met vs. 15, waar van valsche Profeten gewaagd wordt, voor welke, al mogten die eenen breeden weg aanwijzen, zij zich te wachten hadden. Zou jezus er ook wel mede bedoeld hebben, dat er in het algemeen en altijd slechts weinigen deugdzaam en gelukkig worden? Was het zijne manier wel, om ons zulken bekrompen maatstaf der beoordeeling van anderen in handen te geven?
VII. Het H. Avondmaal, een voortdurend bewijs voor de Goddelijkheid der zending van jezus, en voor de waarheid zijner leer. Tekst luk. XXII:19b. Eene Leerrede over een zeer belangrijk onderwerp en zeer wel bewerkt, die Rec. met bijzonder genoegen gelezen heeft, en eene der beste van dezen bundel acht; maar waarop hij alleen deze bedenking zou hebben, dat zij hem voor de gelegenheid, waartoe zij gediend heeft,

{==101==} {>>pagina-aanduiding<<}
‘onmiddellijk voor de viering des H. Avondmaals’, veel te lang voorkomt, daar hij van gedachte is, dat die plegtigheid door geen lange Leerrede moet overladen worden. Dit schrikke echter niemand van de aandachtige lezing af, waarbij men voor verstand en hart bevrediging zal vinden!
VIII. De vreeze Gods, de hoogste wijsheid voor den mensch. Tekst job XXVIII:28. Wat het zegt, God te vreezen; dat dit de ware wijsheid is; dat het God zelf is, die ons deze wijsheid geleerd heeft; dit zijn de drie hoofdpunten dezer goede en nuttige Preek, die met korte en hartelijke toespraken tot jonge lieden, ouders enz. zeer gepast besloten wordt.
IX. Gods onbegrijpelijkheid, weldadig voor ons. Tekst job XI:7, 8, 9. Het plan is: De waarheid, in den tekst geleerd, ontvouwen en bewijzen; - de bedenking uit den weg ruimen, alsof God nu, wegens zijne onbegrijpelijkheid, geen voorwerp onzer aanbidding kon zijn; - doen zien, hoe heilzaam en weldadig het zelfs voor ons is, dat wij God niet kunnen begrijpen. - Het eigenlijke onderwerp vindt men dus eerst in het derde en kleinste stuk, en het ligt ook in het geheel niet in den tekst; maar wat er over gezegd wordt, is op zichzelf wel.
X. Hoe zonde zich met zonde straft. Tekst luk. XVI:1-9, het gewone zoogenoemde Zondags-Evangelie. Het onderwerp is niet naar het hoofddoel der gelijkenis, die ook niet opzettelijk verklaard wordt, maar, gelijk het bij zulke meermaals behandelde stoffen dikwijls gaat, slechts van ter zijde daaruit afgeleid. Evenwel het is eene zeer ernstige Leerrede, waarin ook van den tekst een nuttig gebruik, ter opheldering der behandelde waarheid, gemaakt wordt.
Het stukje eindelijk, getiteld: Een woord aan mijne Gemeente enz., is geen Leerrede, maar een plaatsvervangend zeer hartelijk woord, naar tijdsgelegenheid allezins gepast. - Het een en ander worde door 's Mans Gemeente met genoegen en vrucht ontvangen! de bundel

{==102==} {>>pagina-aanduiding<<}
Leerredenen stichte ook elders veel Christelijk nut! en de waardige Steller ondervinde, bij de verduistering zijns gezigts, dat het verkwikkende licht van de Godsdienst helder in zijne ziel schijnt!

Zestal Leerredenen, nagelaten door Jacobus Siebolts, Kandidaat voor de Heilige Dienst. Te Groningen, bij R.J. Schierbeek. 1834. In gr. 8vo. 8 en 138 bl. f 1-80.

Wanneer in de voorrede van dit bundeltje gezegd wordt: ‘wie bewondert hier niet de heldere, oorspronkelijke inzigten in de Bijbelleer, den levendigen stijl, den diep in het hart indringenden toon, en bovenal de gemoedelijke, ondervindelijke en zoo duurzaam roerende voorstelling van het den Spreker roerende Christendom?’ - dan achten wij dit wel eenigzins overdreven, maar aarzelen echter niet, deze Leerredenen in vele opzigten voortreffelijk te noemen. Ware den braven, verdienstelijken Opsteller een langer leven op aarde vergund geworden, hij zou ongetwijfeld, bij verdere oefening, een sieraad voor de Christelijke kerk zijn geworden; maar dit heeft niet mogen geschieden. Na rijkelijk zijn deel gehad te hebben aan de wederwaardigheden dezes levens, nam God hem tot zich, in den jeugdigen leeftijd van nog geene 23 jaren. Wij hebben deze zijne opstellen met veel stichting gelezen, en billijken de droefheid van de Embder gemeente over den dood van dezen jongeling, die zóó ter harer leering en vermaning sprak. Niet alleen wegens het weldadig doel der uitgave, maar ook om de innerlijke waarde dezer Leerredenen, prijzen wij dezelve ten ernstigste aan, opdat ons publiek zich deze gemoedelijke lectuur aanschaffe, en daardoor tevens medewerke ter verbetering der omstandigheden van de bedroefde moeder des ontslapenen, welke zoo veel heeft moeten opofferen, om dezen te doen worden, wat hij geworden is. Bij deze aanbe-
{==103==} {>>pagina-aanduiding<<}
veling geven wij alleen teksten en onderwerpen op. I. Roem in het kruis van onzen Heer J.C., naar Gal. VI:14. II. Het zijn nabij God, naar Ps. LXXIII: 28a. III. De dienst van de wereld en van God, naar 1 Joh. II:17. IV. Het aardsche leven een zaaitijd voor het volgende, naar Gal. VI:7b. V. Gods goedertierenheid
bedoelt des zondaars bekeering, naar Rom. II:4b. VI. De kracht van Christus in den Christen, naar Phil. VI:13.





Het Christendom, een werk niet uit menschen; maar uit God. Leerrede over Hand. V:38b, 39a; ter viering van het achttiende Eeuwfeest der vestiging van het Christendom. Uitgesproken den 27 Mei 1833, door R.W. van Rossum, Predikant te Nieuwenhoorn. Te 's Gravenhage, bij J.P. Beekman, Hz. 1833. In gr. 8vo. 32 Bl. f :-35.

Wij zijn het eens met den Recensent van de bekende Goedevrijdags-leerrede van den Zwolschen Leeraar van senden in dit Tijdschrift, en houden het daarvoor, dat de invoering van het Christendom geene zaak is, die het voorwerp van een plegtig Eeuwfeest zijn kan. Echter laten wij hieromtrent gaarne aan ieder zijn gevoelen, en hebben dus deze Preek van den Eerw. van rossum, zonder tegen dezelve te zijn ingenomen, gelezen. Hij toont in dit welgeschreven opstel eerst aan, dat het Christendom, indien het een raad of een werk uit menschen ware, niet kon worden gevestigd, noch blijven bestaan; lettende daartoe op den haat, waaraan jezus gedurende zijn openbaar leven was blootgesteld, en die zich voornamelijk bij de Grooten des volks openbaarde - op het karakter (liever den stand) van jezus' discipelen, vergeleken met het werk, dat voor hen was achtergebleven - op de beginselen van jezus' leer, vergeleken met de toenmaals heerschende denkwijs en zedelijkheid bij Jood en Heiden - en op

{==104==} {>>pagina-aanduiding<<}
de vervolgingen, waaraan de Apostelen en belijders, van den beginne aan, waren blootgesteld. Vervolgens bewijst de Redenaar, dat het Christendom een raad of een werk uit God is; en dit uit de geschiedenis van deszelfs vestiging - uit de aanvankelijke uitbreiding van hetzelve - uit den verderen voortgang dezer leer - uit hare bewaring - en uit den zegen, dien het Christendom, van deszelfs vestiging af, tot op den huidigen dag, aangebragt heeft. Eindelijk worden de gevoelens ontwikkeld, welke de herinnering hieraan in ons opwekken en versterken moet. - Wij lazen deze Leerrede met zeer veel genoegen. Zij is lang; maar het was ook eene bijzondere aanleiding. Taal en stijl verdienen lof. Dat de Nieuwenhoornsche en alle Gemeenten, welke het geluk hebben, bewijzen te ontvangen van de hoogte, op welke de kanselwelsprekendheid in ons Vaderland staat, dat voorregt toch op prijs stellen! Ach! daar zijn er zoo velen, (wij spreken in het algemeen) die vroom gewawel stellen boven echt Bijbelsche, milde voorstelling van het reine Christendom! Mogt, ook in dit opzigt, het werk, dat uit menschen is, wijken voor de levende woorden Gods!







De Ontheiliging van het Huis Gods, op den 16 en 17 October 1834, te 's Gravenhage, door A. Capadose, Med. Doctor. Te 's Gravenhage, bij J. van Golverdinge. 1834. In gr. 8vo. f :-30.

Iets over de Ontheiliging van het Huis Gods, enz. van A. Capadose. Door A. Kist, Ez. Ziet daar buiten schreeuwden de snoevers. Jesaia XXXIII: 7. Te Dordrecht, bij Blussé en van Braam. 1834. In gr. 8vo. f :-25.

Zonder, tot het wederleggen van de dwaasheden en boosaardige aantijgingen van den Heer capadose, de bijbelsche gezegden zoodanig uit derzelver verband te

{==105==} {>>pagina-aanduiding<<}
rukken, als de man zelf gewoon is dit te doen, om eenen glimp aan het door hem beweerde te geven, willen wij allen, die eenig belang stellen in ons oordeel over capadose's prulschrift, eenvoudig opmerkzaam maken op 2 Chron. XXIII:12 enz. Toen nu Athalia hoorde de stem des volks, dat toeliep, en den Koning roemde - in het Huis des Heeren - ziet (ook) de Koning stond bij zijnen pilaar - en de Oversten en de trompetten waren bij den Koning; en al het volk des lands was blijde, en blies met trompetten; en de zangers waren er met muzikale instrumenten, en gaven te kennen, dat men lofzingen zou: toen verscheurde Athalia hare kleederen, en zij riep: Verraad, verraad! Inderdaad, men behoeft deze plaats geen geweld aan te doen, om ze op capadose toe te passen; want geheel zijn misbaar en klagt is zoo tamelijk gelijk het kleederscheuren en verraad, verraad roepen van het booze wijf, hetwelk ook om geene andere oorzaak zoo schreeuwt, dan omdat Kerk en Staat niet bestuurd worden, zoo als hare onverdraagzaamheid en heerschzucht dit gaarne zouden zien. Ware onze Overheid in Kerk en Burgerstaat waarlijk zoo heerschzuchtig en onverdraagzaam, als capadose haar wenschte, dan liep hij groot gevaar, dat aan hem bevestigd werd hetgeen in het 14de en 15de vers van hetzelfde Hoofdstuk verhaald wordt van athalia. Daar wij niet zoo onchristelijk zijn, om te verlangen, dat de man zijnen lasterlijken uitval tegen het achtingwaardigste gedeelte van zijne landgenooten met den dood zal bekoopen, voegen wij uit de beide genoemde verzen en het 21ste slechts datgeen zamen, wat tot onze pia vota behoort: Jojada zeide: brengt ze uit - en zij ging uit.
En al het volk des lands was blijde, en de stad werd stil.
De Heer kist heeft de ondankbare moeite op zich genomen, om het geschrift van capadose opzettelijk te wederleggen. Lezers, die eene meer uitvoerige beoordeeling van capadose wenschen, dan wij het

{==106==} {>>pagina-aanduiding<<}
der moeite waardig achten, zullen hun verlangen bij eerstgenoemden volkomen bevredigd vinden. Duidelijkheid van voordragt, waarheidsliefde en liefderijke bescheidenheid versieren zijn boekje.

Uitgezochte Verhandelingen, over Onderwerpen van Geschied-, Staat-, Zede- en Letterkunde, van K.H.L. Pölitz, Ridder, Hofraad en Hoogleeraar te Leipzig. Naar het Hoogduitsch. Te Leyden, bij C.C. van der Hoek. 1833. In gr. 8vo. 331 Bl. f 2-40.

Pölitz en zijne veelvuldige geschriften zijn ook bij ons niet onbekend. Zijne Geschiedenis der Wereld is vóór eenige jaren door witsen geysbeek vertaald. Het voor ons liggende boek is grootendeels van eenen staatkundigen aard, en loopt over het thans zoo veelvuldig behandelde onderwerp van den besten Regeringsvorm, die sedert 1789 tot nu toe zoo veel twist verwekt en zoo veel bloed heeft doen stroomen. Pölitz behoort tot dezulken, die al dat bloed niet te vergeefs gespild achten, omdat de menschheid toch is vooruitgegaan. Hij is echter geen Revolutionair, maar eerder een voorstander van het juiste midden. Hij onderscheidt drie staatkundige stelsels: dat der Omwenteling, van den Teruggang, en, tusschen deze beide door, dat der Hervorming. - Zonder de eerste eenigzins goed te keuren, is hij echter nog meer tegen de tweede, en hij draagt groote zorg, reeds in zijne eerste Verhandeling, de overeenstemming van den strijd voor burgerlijke en staatkundige vrijheid in onzen leeftijd met dien voor godsdienstige en kerkelijke vrijheid ten tijde der Hervorming te vergelijken, hetwelk in de negende Verhandeling door het verhaal van de snoodheden des Boerenkrijgs en der Munstersche Herdoopers nog nader wordt aangedrongen. Doch hier gaat de vergelijking in één opzigt mank. De Hervorming ging uit van een' geheel godsdienstigen geest. (Zelfs de schade-
{==107==} {>>pagina-aanduiding<<}
lijke uitwas der Wederdoopers was slechts eene overdrijving van dit beginsel.) Doch waar dweeperij in de Fransche Omwenteling was, (en die was verschrikkelijk!) daar ging dezelve tevens gepaard met afkeer van de Godsdienst, wel is waar vooral van de Roomsche, maar toch ook
van de Christelijke in 't algemeen (men zie slechts het werkje van la harpe, du Fanatisme dans la langue révolutionnaire); en wij behoeven de monsters der Omwenteling, die de priesters met de woede der Inquisitie vervolgden, hier niet eens te vermelden, maar noemen slechts mirabeau, condorcet, brissot, het Vijfmanschap van 4 September 1797, benjamin constant, en zoo vele andere zich noemende Liberalen, die den meest onbeteugelden Godsdiensthaat aan den dag leiden.
Het is ook niet ter goeder trouwe gehandeld, en ook alles behalve voorzigtig, dat de Schrijver de voorstanders der Terugwerking met de vijanden der Godsdienstige Hervorming in ééne klasse plaatst, zeggende, dat zij dezelve als tweeden zondenval beschouwen, en de vrije drukpers daarom haten, omdat door haar de Bijbelvertaling in de handen des volks kwam, en de moedertaal tot de openbare Godsdienstoefening werd gebezigd. Het is niet ter goeder trouwe; want de genen, die gestreng het monarchale beginsel voorstaan, en de Staatkundige Hervormingen met leede oogen zien, zijn op verre na niet allen vijanden der Kerkhervorming. Het is niet voorzigtig; want daardoor worden, in zeker opzigt, alle de voorstanders der Kerkhervorming onder de terugwerkende staatslieden (of zouden er die niet wezen?) van de zonde der vijandschap tegen de drukpers vrijgekend. Anders kan men niet ontkennen, dat de tijd der Hervorming en die der Fransche Omwenteling veel overeenkomst met elkander hadden. Beide hadden hunne Ulira's ter regter- en linkerzijde (schoon de boeren in Frankenland en de Herdoopers geenszins met de Franschen, noch het treurspel te Munster met de Fransche Republiek in afgrijselijkheid kan worden

{==108==} {>>pagina-aanduiding<<}
vergeleken). Ook zouden wij met pölitz ons wel met het juste milieu kunnen vereenigen. Maar de Schrijver moest deze daadzaken niet op verkeerde personen toepassen, noch de mannen der terugwerking voor zulken verklaren, die de drukpers door eene speelkaarten-, most- en servettenpers zouden willen vervangen, noch het Ministerie wellington (van 1830) als een terugwerkend Ministerie beschouwen, daar hetzelve den gewigtigen maatregel van de Emancipatie der Roomschgezinden in Engeland en Ierland heeft doorgezet. Maar sommige personen hebben het vooroordeel tegen zich, zoo als wellington en zijne vrienden: men kan hem niet vergeven, dat hij de Revolutie te Waterloo heeft gefnuikt.
Het denkbeeld des Schrijvers, in tien Verhandelingen uitgedrukt, is het volgende: Verderfelijk is het stelsel der Omwenteling, hetwelk den geheelen grondslag der Staten omver zoekt te werpen, en niets dan woelingen en stormen voortbrengt; ten minste even schadelijk het terugwerkende stelsel, hetwelk eindelijk, door toenemend bederf, den staatkundigen dood ten gevolge heeft, ten zij de Staat zich door het Hervormingsstelsel, de invoering van gepaste, met tijd, omstandigheden en den trap van zedelijke en godsdienstige beschaving overeenkomstige verbeteringen, vernieuwe, en daardoor de Omwenteling voorkome. (Hier wordt zelfs het Christendom, als Hervorming van de Mozaïsche Godsdienst, tot voorbeeld aangehaald.) Het Omwentelingsstelsel wil onvoorwaardelijk het Ideaal der Rede tot wezenlijkheid brengen; het Terugwerkingsstelsel beschouwt het als de vrucht eener opgewondene verbeelding; het Hervormingsstelsel wil Ideaal en ondervinding zoo veel mogelijk verbinden. Het eerste wil de Souvereiniteit des Volks, de wetgevende Magt, uitsluitend aan eene Volksvergadering op te dragen, en eene onbepaald vrije drukpers; - het tweede, het Goddelijk regt des Vorsten, die (zegt pölitz zeer overdreven, want geen voorstander der legitimiteit, of hij moest een Turk zijn,

{==109==} {>>pagina-aanduiding<<}
zal zulks beweren) in den kerker werpen, veroordeelen, ja tot den zijden strop en het ijzeren zwaard kan veroordeelen, zonder eenige reden buiten zijnen allerhoogsten wil te geven; het wil verder geene wetgeving buiten de zijne, en het bezwaren, zoo veel mogelijk, der drukpers; - het derde stelsel, eindelijk, erkent een maatschappelijk verdrag, hetwelk de regten van Vorst en Volk verzekert, den Regent de uitvoerende en (in zijnen naam) de regterlijke, benevens een aandeel aan de wetgevende Magt overlaat, en voorts vrijheid van drukpers, doch beperkt door ontzag voor de regten van Regeringen, Kerkgenootschappen en afzonderlijke personen.
Tusschen de staatkundige beginselen van Omwenteling en Hervorming staat, zegt pölitz, dat van beweging in 't midden, gelijk tusschen dat van Hervorming en Terugwerking dat van instandhouding. Doch wij vinden geheel niet, dat het Bewegingsstelsel van dat der Omwenteling verschilt: het is veeleer, volgens des Schrijvers eigene bepaling, eene voortgezette Omwenteling; en vele Julijmannen van 1830 zouden niets liever gewild hebben, dan den goeden ouden tijd van 1793, met Republiek, valbijl enz., terug te erlangen; want robespierre was de Heilig van het jonge Frankrijk, toen dit helspook door de kracht en standvastigheid der ware Hervormers, der Doctrinairen, naar den afgrond is teruggedreven. Dit, met het St. Simonismus, zijne gemeenschap van goederen en vrouwen op den koop toe, noemde men van 1830 tot 1833 partij der beweging. Het beginsel van instandhouding, hetwelk het bestaande, al is het ook met vroegere verbeteringen, wil doen voortduren, maar niet verder hervormen, wordt door pölitz bijna gelijkgesteld met dat der terugwerking; (dit conservative stelsel is echter het door de Ouden reeds geroemde praesentem statum Reipublicae tueri) ja de beweging wordt bij de diligence, de instandhouding bij eenen reiziger vergeleken, die in eene herberg het reizen vergeet. Maar dan moet die herberg toch wel goed wezen! Het Hervormingsstelsel moet toch eens palen heb-
{==110==} {>>pagina-aanduiding<<}
ben; want men kan niet altijd en op den duur hervormen; er dient toch eens onwrikbare vastheid in den Staat te komen, en dan komt het stelsel van
instandhouding de tot beweging overhellende Hervormingen stuiten. Mogt het thans aan den edelen peel in Engeland gelukken, dat hij, na door behoorlijke hervormingen aan den wensch der bedaarden en gematigden te hebben voldaan, den voorthollenden wagen der beweging tegenhield! Dat pölitz veel te zeer met de beweging is ingenomen, blijkt daaruit, dat hij (bl. 134) ook Bern, met Venetië en Genua, optelt onder de Republieken, die wegkwijnden onder de teringziekte der Aristokratie. Het volk was onder de Aristokraten van Bern gelukkig, zeer gelukkig, tot dat het, opgeruid door de snoode Fransche Revolutionairen van 1798, dezen ondersteunde in de omverwerping der Bernsche Staatsregeling, die dus niet aan de tering, maar onder de slagen der Jakobijnen en het zwaard van brune bezweek. Mogt de tegenwoordige vreedzame burger, onder den gedurigen angst voor het opgeruide gemeen en de vreemde handwerkers, die tot dolle stappen worden aangemoedigd, thans in Bern zoo gelukkig zijn, als onder de oude, weldadige Patriciërs, onder welke het land, zelfs het Waadland, als een Eden bloeide!
Maar pölitz verdient lof, dat hij de spreuk: alles voor het Volk en niets door het Volk, goedkeurt, en daarmede de staatkundig onmondigen, de groote volksmassa, die slechts de burgerlijke vrijheid genieten mag, van allen invloed op het Bestuur verwijderd wil hebben, en den geschiedkundigen grondslag van den Staat tegen de omwentelingsgezinden, die zeggen, dat de Geschiedenis van Europa eerst van 1789 beginnen moet, handhaaft. Hij beweert, dat het voor eenen aan den Monarchalen vorm gewenden Staat even zoo moeijelijk is, op den duur den Republikeinschen Staatsvorm te handhaven, als, omgekeerd, voor eene Republiek, in eene Monarchij te veranderen. Schrijver en Vertaler beide schijnen de Republiek der Vereenigde Nederlanden vergeten te hebben.

{==111==} {>>pagina-aanduiding<<}
Doch hiertegen kan men aanmerken, dat het Monarchale bestanddeel in onze oude Republiek, de waardigheid van Stadhouder, juist bij het Volk (de massa) meer geliefd was, dan het aristokratische. Den roes van 1795 willen wij niet rekenen; daarvoor hebben wij zwaar geboet. Maar Rec. moest glimlagchen, toen hij Korfu naast Washington onder de Republieken zag opnoemen. Eene Republiek onder den Engelschman maitland, die den menschen alle gemeenschap met hunne Grieksche broeders van het vasteland in derzelver nood ontzeide!
Zeer belangrijk is de twaalfde Verhandeling, over de drie stelsels van Staatshuishoudkunde: het mercantile of verbodsstelsel; het physiokratische der vroegere Fransche Economisten, en het industriéle stelsel van adam smith. Het eerste zoekt het bare geld in 't land te houden; het tweede beschouwt den landbouw, het derde den handenarbeid als de eenige bronnen van volkswelvaart. De Physiokraten wilden slechts eene enkele belasting, die op den landbouw. (De Schrijver ontwikkelt niet, hoe het kwam, dat juist een tak van bestaan, dien men bij uitstek bevoordeelen wilde, alleen door de schatkist getroffen werd.) Smith wilde drie belastingen invoeren: op den grond, de nijverheid en de kapitalen, maar den arbeid zoo veel mogelijk vrijheid verleenen.
In de tweede Afdeeling vindt men Geschied- en Zedekunde. Na een paar Verhandelingen over de Opvoeding, waarin men niet veel nieuws vindt, leest men er eene, ten opschrift hebbende: het toppunt van Beschaving, en strekkende, om te doen zien, dat het tegenwoordige Europa daartoe veel meer genaderd is, dan vóór 40 jaren. Het is waar, de gestrenge wetenschappen, vooral de natuur-, schei- en werktuigkunde, hebben zeer veel gewonnen: maar ook de zedelijkheid? ook de godsdienstigheid? ook de letterkunde? Dat men toen minder en met minder belangstelling dagbladen en tijdschriften las, is toch waarlijk geen bewijs van hoogere beschaving voor onzen tijd, dien men teregt de Eeuw der Journalen zou kunnen noemen! De zedelijke kracht zou

{==112==} {>>pagina-aanduiding<<}
in de jongste 40 jaren verhoogd zijn! Dus ook de kracht, om aan de domste en wildste volksleiders weêrstand te bieden? Men zie Parijs, Brussel, Antwerpen, Aken, Bern, Zurich, Warschau in 1830; weder Brussel, Bologna, Parma, Bristol, Lyon in 1831; weder Parijs, Frankfort, Hambach in 1832! Hoe vele oproeren, straatverschansingen, verwarringen, onbeschaamde logens, door het domme gemeen geloofd, en wat dies meer is! Men vergelijke dit met den rustigen toestand en de gedurige, maar langzame en bedaarde, verbeteringen in bijna alle Europesche Staten omstreeks 1776 en 1780! Men vergelijke met die woelige tooneelen de algemeene zucht tot vooruitgang, welke het laatstgenoemde tijdvak bezielde, en waarvan ségur in het eerste Deel zijner Gedenkschriften een zoo bekoorlijk tafereel ophangt, wat Frankrijk betreft! Hoe durft de Schrijver, na alle de aangestipte tooneelen, nog van werkdadige medewerking tot behoud van eigendom en openbare orde boven vroegere tijden gewagen? (bl. 245) - In de Letterkunde? Welke mannen had Frankrijk, had Duitschland toen; welke redenaars Grootbrittanje! En thans - alles is staatkunde, alles beweging, regten van den mensch, ministeriéle verantwoordelijkheid en verandering. In plaats van Lord chatham, fox, sheridan, burke, heeft men thans hunt, hume, o'connell en andere gelijkmakers, die de aloude Engelsche Constitutie tot den grond toe willen
sloopen. In Frankrijk - welke dichters! Geen goede smaak, geene schaamte, geene zeden meer! Op het tooneel is alles, wat groot en edel was, verdwenen, en woestheid, wreedheid en losbandigheid zijn daarvoor in de plaats gekomen. Het zangspel is - aan den Duivel overgelaten. Waar zijn in Duitschland de klopstocks, de gleims, de lessings, de claudiussen, de göthes, de herders, de schillers? - In de Wijsbegeerte.... doch hierop zullen wij nader terugkomen. Dit heet nu vooruitgang; dit, naderen tot het toppunt van beschaving; dit, ver-
{==113==} {>>pagina-aanduiding<<}
meerdering van zedelijke kracht! Pölitz wil de vermeerdering der tijdschriften, der dagbladen en der boeken in het algemeen als een bewijs van toenemende beschaving beschouwd hebben, even alsof hier de massa, niet de waarde, beslissen kon!
Doch gaan wij over tot de derde Afdeeling, over Geschied- en Letterkunde. Volgens pölitz, was de Geschiedenis vroeger aan Godgeleerden en Taalkundigen overgelaten. Met een' voornamen glimlach (zouden de Duitschers zeggen) wordt hier het gebruik der Heilige Schrift bij de Algemeene Geschiedenis afgewezen. Nu, daarom is ook die Geschiedenis tegenwoordig een ligchaam zonder hoofd of begin, eene wereld zonder God, waarin de mensch of het blinde geval alles doet, of waarvan men ten minste niets omtrent haren oorsprong weet, omdat men de oudste Openbaring als Mythe beschouwt. Men zie slechts rotteck's Algemeene Geschiedenis en den eersten druk van becker! (Schlosser denkt anders.) De Taalkundigen hadden te veel op met Griekenland en Rome. Men zal echter moeten erkennen, dat de Grieksche en de oudste Romeinsche Geschiedenis ten minste eene onuitputtelijke bron van edele gevoelens en daden opleveren, wier beoefening meer waardig is, dan die van vele barbaarsche Volken, hoewel de studie van dezen ook niet behoort te worden verzuimd. Maar wat weten wij van de Indische Oudheid, dan fabelen? wat voor belang boezemt de Chinesche ons in? Het is echter, en wij geven dit den Schrijver gaarne toe, onloochenbaar, dat de Geschiedenis der nieuwere Staten op vele (ook vaderlandsche) Inrigtingen van hooger onderwijs niet van dat gewigt schijnt te worden erkend, als zij inderdaad verdient. En hieromtrent zijn wij aan hume en robertson, gelijk voor de latere jaren der Oudheid en de Middeleeuwen aan gibbon, onbegrijpelijk veel verschuldigd. De Geschiedenis werd nu meer omvattend en wijsgeerig.
Schlözer en spittler beoefenden die, volgens den Schrijver, het eerst, on-
{==114==} {>>pagina-aanduiding<<}
afhankelijk van de Godgeleerden, Taalkundigen en ook van de Regtsgeleerden, als eene wetenschap op zichzelve. De Kantiaansche Wijsbegeerte, de Staatshuishoudkunde en Statistiek oefenden grooten invloed op de Geschiedenis; en men kan niet ontkennen, dat dezelve in grondig onderzoek (zoo al niet in vorm) in de laatste jaren groote vorderingen gemaakt heeft, vooral in Frankrijk. Het eerste opstel eindigt met eene lofspraak op rotteck's Algemeene Geschiedenis; het tweede toont de groote vorderingen van Franschen en Engelschen in de Geschiedkunde aan, ten gevolge, zoo als de Schrijver denkt, der omwentelingen in die beide Rijken (1688 en 1789.) De derde Verhandeling bevat een overzigt van de voornaamste veranderingen in de Bovennatuurkunde (de beschouwing van het verband der dingen in ons met die buiten ons) sedert kant. Hier worden wij in het land der gissingen, of liever in dat der droomen, verplaatst. Kant wierp het dogmatische stelsel van wolff, hetwelk tot op hem in Duitschland onbepaald geregeerd had, omverre - mozes mendelssohn noemde hem den alvergruizer. Hij loochende geenszins het bestaan van dingen buiten ons, maar beweerde, dat wij die alleen door derzelver verschijnselen konden kennen. Beck wilde alles alleen in de verstandsvormen zien, en was dus Idealist. Fichte ging nog verder: hij bragt alles tot zijn
Ik thuis; dit was hem de spiegel aller dingen, die buiten dat niet bestonden; zoodat er eigenlijk niets was dan de Heer fichte, gelijk wederkeerig voor een' ander noch de Heer fichte, noch iets anders bestond, maar hijzelf alleen. ‘Het zijn vertoont zich onmiddellijk in de bewustheid; maar het weten vertoont zich daarin altijd als object, dewijl wij niets kunnen weten zonder iets te weten. Alles, wat in deze verschijning begrepen is, van het aan mijzelven door mijzelven absolut gestelde doel, tot het vormelooze stof der wereld, zijn tusschengelederen der verschijning, en derhalve zelve ook slechts verschijningen. Het eenige zuivere ware (zegt fichte)

{==115==} {>>pagina-aanduiding<<}
is mijne zelfstandigheid.’ (Bl. 300, 301.) Hoe klaar is dat alles! Heilig daarbij de Scholastieken der twaalfde en dertiende Eeuwen! Men zou gezegd hebben, dat de zucht, om wat nieuws te zeggen, ook op gevaar af van alle gezond menschenverstand te verkrachten, niet verder kon gegaan zijn; maar men had zich vergist. Schelling riep spinoza weder te voorschijn, doch verduisterde hem nog, even zoo als cicero dit van epicurus ten aanzien van demokritus zegt, (De Finib. L. l. C. 6.) Spinoza geloofde aan God, maar schreef Hem misschien onvereenigbare eigenschappen toe (uitgebreidheid en denkkracht); schelling stelde een geheel onbepaald denkbeeld daarvoor in de plaats, het Absolute, waarin voorwerp en onderwerp (object en subject) één zouden zijn. Zelfs het eigen Ik, de persoonlijkheid, verdwijnt daarin, en wordt slechts verschijning. Er is derhalve geen enkel zijn, geen ding op zichzelve; neen! de edelste mensch en de snoodste booswicht, newton, howard, de Vuurlander en de menscheneter, zijn slechts wijzigingen van hetzelfde wezen! Nog hooger werd deze leer opgevoerd door bardili; maar hier begint het voor onze oogen te schemeren van al de luchtkasteelen, en wij gelooven, dat de bouwmeester zichzelven en zijn luchtig gebouw niet verstaan en gekend heeft. De twijfelaars (sceptici) zien af van alle verklaring en bewijs van het verband tusschen subject en object. Verstandiger was krug, die het bestaan van onszelven, dat van anderen en de wederkeerige
werking derzelven op anderen, als onmiddellijk zeker, tot grondslag van alle volgende redeneringen leide. Doch hooger nog, maar op vasten grond, rees de man, die, te midden der buitensporige afdwalingen van den geest in Duitschland, met hamann en claudius, den weg bleef bewandelen, die alleen tot het doel kon geleiden - frederik hendrik jacobi. Alle wijsgeerige wetenschap berust, volgens hem, op geloof; het bovenzinnelijke vernemen wij door eenen inwendigen zin,

{==116==} {>>pagina-aanduiding<<}
wiens uitspraken wij moeten aannemen en niet kunnen bewijzen. Dit geloof leert ons de eenheid van al het bestaan, in zoo verre als het berustende is in God, en de Wijsbegeerte is slechts het resultaat der ontwikkeling van dit levendige geloof. Met veel genoegen vernemen wij, dat schelling zelf van zijn vorige stelsel is teruggekeerd; dat de zoon van fichte nog stelliger het persoonlijke bestaan der Godheid leert; ja, dat beiden de Openbaring, als kenbron der waarheid, hoogelijk beginnen te waarderen. Mogt deze terugkeering zich bevestigen, en mogten dus de dwalingen en de onzin, juist door derzelver overmaat, de oogen geopend en tot de waarheid geleid hebben!
De vertaling van dit boek kon beter zijn. Wij hebben daarin eene menigte Germanismen opgemerkt. Het werk is voorzien met eene aanprijzende Voorrede van den Hoogleeraar tydeman, te Leyden.




Verhandeling over het Moederkoorn, enz. door S.J. Galama.

(Vervolg en slot van bl. 67.)

Ten aanzien van het tweede onderdeel, waarin het Moederkoorn, als de oorzaak der krieuwelziekte, wordt overwogen, komt vooreerst de onderscheiding in aanmerking der twee hoofdvormen, waaronder deze hoogst verschrikkelijke en doodelijke kwaal gewoonlijk verschijnt, namelijk als inzonderheid met hevige krampen, stuiptrekkingen, brakingen, gezigtsverduistering, bloedsontlastingen uit den neus en de longen, ijlhoofdigheid, enz. gepaard gaande, zonder koorts (convulsio cerealis, raphania), of waarbij, na voorafgaande verschijnselen van duizeligheid, hoofdpijn, droogheid in de keel, maagpijn, braking, benaauwdheden, ligchaamsverzwakking en koorts, eene drooge versterving volgt, zoodat de vingers, voeten, neus, handen, armen, beenen, dijen van zelve afvallen, zonder dat er eenig bloedverlies plaats heeft (necrosis ustilaginea, convulsio solanensis, ergot, ergotisme). In beide gevallen heeft er eerst een gevoel van krieuweling plaats, hetwelk gemeenlijk in de toppen der vin-
{==117==} {>>pagina-aanduiding<<}
geren ontstaat, en zich vervolgens onder de huid van het geheele ligchaam verspreidt, waarop de hevigste stuiptrekkingen van alle ledematen of versterf volgt, waaraan de lijders sterven.
De epidemiën van dezen aard, menigvuldig in onderscheidene landen waargenomen, worden in eene geschiedkundige orde nagegaan, met aanwijzing der Schrijvers, die dezelve hebben geboekt; waarbij dan telkens de gevoelens worden vermeld, in hoe ver het Moederkoorn al of niet voor de oorzaak moest worden gehouden, hebbende velen deze zelfstandigheid als geheel onschuldig verklaard, en anderen bij het koorn voorkomende gebreken, als de honig- en meeldauw, of de inmenging van schadelijke zaden, zoo als van Bromus secalinus, Lolium temulentum, Raphanus raphanistrum, Agrostemna githago, Rhinantus crista galli, als de eigenlijke oorzaken dezer ziekte opgegeven.
Na de gronden, nopens dit onderwerp, hetzij om de schadelijkheid te staven of te ontkennen, bijgebragt, rijpelijk te hebben overwogen, maakt de Heer galama het besluit op, dat het genoegzaam bewezen is, dat het Moederkoorn eene nadeelige werking op de dierlijke huishouding uitoefent; doch dat, wat het vermoeden betreft, dat de naaste oorzaak der krieuwelziekte in hetzelve zoude gelegen zijn, zulks noch als volkomen bewezen, noch als volkomen wederlegd moet worden beschouwd, en dat nieuwe waarnemingen deze zaak, vóór zij ten rigtsnoer genomen kan worden, zullen moeten ophelderen. Zij blijft evenwel een onderwerp, de zorg der Hooge Overheid te hoogste waardig; wordende te dezen aanzien, behalve op de reeds bestaande, nog op andere middelen opmerkzaam gemaakt, ten einde het kwaad, uit het Moederkoorn kunnende voortvloeijen, te voorkomen.
Het derde Hoofddeel loopt over de werkingen, die men van het Moederkoorn, als Geneesmiddel, heeft waargenomen. - Ook hierin volgt de Schrijver de orde, welke hem de geschiedenis aan de hand geeft. Hetzelve was, als middel ter bevordering en versterking der kraamweeën, reeds van overlang, in Duitschland en elders, onder den naam van vlagen- of kraampoeder, bekend. Naderhand in vergetelheid gekomen zijnde, is het eerst weder in Noord-Amerika ter spraak gebragt, en, sedert dien tijd, door vele Geneeskundigen, in onderscheidene landen, als bloedstelpend, maar vooral als een opwekkend middel, ter bevordering van den

{==118==} {>>pagina-aanduiding<<}
tragen verlossingsarbeid, aanbevolen en gebezigd. De verschillende omstandigheden en aanwijzingen, waaronder hetzelve wordt aangewend, en de wijze van toediening, worden hierbij aangeduid. De uitwerkingen, welke dit middel tot de bedoelde oogmerken aan velen heeft opgeleverd, bewijzen deszelfs werkzaam vermogen en onschadelijkheid, hoewel anderen daaraan nadeelige uitwerkingen op het kind willen toegeschreven hebben. Eenigen, zoo als Dr. busch, Hoogleeraar te Berlijn, en anderen, hebben de meerdere of mindere werkzaamheid van het Moederkoorn, met opzigt tot deszelfs weeën-bevorderend vermogen, gemeend daaraan te moeten toekennen, of hetzelve vóór dan na den oogst der rogge is verzameld geworden; zijnde het, volgens hunne proeven en waarnemingen, alleen in het eerste geval werkzaam, terwijl het na den oogst verzamelde daarentegen van alle geneeskrachtige werking beroofd werd bevonden. Sommigen houden het Moederkoorn voor een narcotisch middel, welks werking men niet altijd kan berekenen, en dat derhalve steeds met voorzigtigheid gebruikt moet worden. Na eene uitvoerige reeks van waarnemingen, zoo van buitenlandsche als inlandsche Geneeskundigen, over het vermogen van dit, tot dusver bij ons niet algemeen bekende en gebruikte, middel, te hebben voorgedragen, deelt de Schrijver ook zijne eigene tienjarige ondervindingen nopens hetzelve mede, en zegt, dat het Moederkoorn, volgens zijne ervaring, mits hetzelve steeds ter regter tijd en plaats gegeven wordt en van goede hoedanigheid is, de bedoelde opwekkende kracht der baarmoeder, ter bevordering der verlossingsweeën, in zulk eene mate bezit, dat men bijna nooit aan het gewenschte gevolg behoeft te twijfelen; doch hij maakt voorts opmerkzaam op de nadeelige gevolgen, welke dit middel hebben kan, wanneer het te onpas wordt aangewend. Men vergete niet, zegt hij, dat het Moederkoorn aanmerkelijke narcotische eigenschappen bezit, en, zelfs in niet
zeer groote giften toegediend, zenuw- en andere toevallen kan veroorzaken, hetwelk tot groote behoedzaamheid moet aansporen; wordende door hem de aanwijzingen en tegenaanwijzingen tot deszelfs aanwending nader opgegeven, met bepaling der giften, naar verschillende omstandigheden, afhangende van het individuéle gestel der lijderessen, en naar den vorm, waarin het middel wordt toegediend, en deszelfs deugdzaamheid.

{==119==} {>>pagina-aanduiding<<}

Wij hebben slechts eenige hoofdpunten kunnen opvatten, om den inhoud van dit zaakrijke werk te doen kennen. Voor uittreksels is hetzelve niet wel vatbaar, aangezien het grootendeels bestaat uit een aaneengeschakeld verslag van waarnemingen en gevoelens over dit, in vele opzigten, nog zoo raadselachtige middel, zoo wat deszelfs aard en wijze van ontstaan, als werking betreft. Als zoodanig beantwoordt het werk, onzes oordeels, aan het oogmerk, waartoe het geschreven werd, en bij de, door de Hollandsche Maatschappij der Wetenschappen te Haarlem opgegevene, prijsvraag is uitgedrukt. Men vindt hier het belangrijkste, wat over het onderwerp tot op onzen tijd geschreven is, bijeenverzameld, en de strijdige gevoelens, waar het noodig was, oordeelkundig toegelicht. Deze Verhandeling mag dus als een hoogstnuttige arbeid worden beschouwd voor hen, die, wegens tijdsgebrek of andere redenen, verstoken zijn vele schriften te lezen. Inzonderheid is zij aan te bevelen aan de Geneeskundige Verloskundigen, die meer dan anderen in de gelegenheid zijn, het Moederkoorn voor de bepaalde doeleinden aan te wenden. Moge dus dit werkje in veler handen komen, en de Heer galama lust en aanmoediging erlangen, om, ten nutte zijner Landgenooten en tot eigene voldoening, voor de wetenschap op dezelfde loffelijke wijze werkzaam te blijven, als hij zulks tot nu toe, ongeacht de beslommeringen eener uitgebreide genees- en verloskundige praktijk, geweest is!




Epitome Therapiae Generalis; in usum Discipulorum scripsit G.C.B. Suringar, Med. Chir. et Art. Obstetr. Doctor, Med. pract. in Schola Clinica et in illustri Amstel. Athenaeo Professor. Amstelodami, apud C.G. Sulpke. 1834. 8vo. maj. formâ, pp. 150. f 1-50.

In eene korte, maar welgeschrevene Voorrede, die de kenmerken draagt van bekendheid met de klassieke letteren (*),

{==120==} {>>pagina-aanduiding<<}
ontvouwt de Schrijver, hoe hij tot het opstellen eener algemeene Genezingsleer (Therapia generalis) gekomen is. Niet minder bekend toont hij te zijn met de voortreffelijkste werken, welke, zoo hij wél zegt, door alle tijden heen de hechte grondslagen voor de Geneeskunde blijven. Met regt brengt hij hulde aan boerhaave, gaubius, voltelen en paradijs. Onpartijdig plaatst hij aan de zijde dezer mannen, sieraden van Nederland, jacobus gregory onder de buitenlanders, een Arts van den eersten rang, en belijdt hij tevens aan gmelin, een der scherpzinnigste Artsen, veel verschuldigd te zijn. Hufeland en niet minder hensler zouden echter de eer der vermelding en raadpleging evenzeer waardig geweest zijn. Het werk van den laatsten (*) wordt vooral niet te vergeefs gebruikt door hem, die wil leeren, bij de uitoefening der kunst, de natuur op den voet te volgen. Vleijend is de hulde, aan den Hoogleeraar bernard toegebragt. De Geneeskundige dienst van het Leger moge door zijne benoeming tot Inspecteur-generaal van dezelve gewonnen hebben, de wetenschap en de Leydsche Hoogeschool hebben er een gevoelig verlies door geleden. Hij behoort tot die Artsen, welke ware volgelingen van hippocrates kunnen genoemd worden.
Hoe veel nut de Therapia generalis uit het voorledene kan trekken, zij behoort echter, zal zij op den duur nut stichten, met de vorderingen der wetenschap gelijken tred te houden. Deze zijn vele, vooral in de Natuurkunde (Physiologia). Eene naar deze gewijzigde algemeene Genezingsleer is behoefte. De Schrijver wil beproeven, wat hij in dezen vermag. De toepassing der Geneeskunde aan het ziekbed bij elk bijzonder voorwerp behoort echter voorafgegaan te worden door goede, doelmatige algemeene voorschriften; zonder deze blijft zij stukwerk, en kan op geene wetenschappelijke onderscheiding aanspraak maken. Het doel van den Schrijver is, langs zulk een' weg zijne toehoorders tot eene redelijke beoefening der Geneeskunde op te leiden: langs dezen weg leiden Ondervinding en Rede (§ 4) tot eene goede uit-
{==121==} {>>pagina-aanduiding<<}
komst. - Wij zouden echter de Ondervinding voor den eenigen grondslag der Geneeskunde houden, en de Rede beschouwen, als die het oordeel moet vellen, wat wezenlijke Ondervinding is, of waar zij alleen met den schijn tracht te pronken. Moge het den Schrijver gelukken, door zulke pogingen zijne leerlingen te bewaren voor zoo vele verkeerdheden, als hij bl. VI optelt!
Het werk zelve bestaat uit eenige § § (20) ter Inleiding, en wordt voorts uit den aard der zake in twee, elkander in uitgebreidheid zeer ongelijke, Afdeelingen verdeeld. De eerste spreekt over de herkenning der ziekten, bl. 4-9, § 21-51. Zij bevat het bekende. Wij gaan dit gedeelte met stilzwijgen voorbij. Het andere gedeelte wordt gewijd aan hetgeen tot genezing der ziekten in het algemeen noodig is. Dit beslaat de overige bladzijden. Het wordt in twee onderdeelen gesplitst. De eene zal de algemeene voorschriften ter genezing van ziekten bevatten, waartoe zes Hoofdstukken met bijzondere opschriften zullen gebezigd worden. De andere zal de algemeene hulpmiddelen der kunst tot dit einde mededeelen. Hier zullen wederom in aanmerking komen: de eenvoudige ziekelijke aandoeningen der gelijksoortige deelen en der vochten, met de voor deze voegende geneeswijze; - de eenvoudige ziekelijke aandoeningen, welke in ongelijksoortige deelen of stelsels van organen plaats hebben, en de geneeswijze, welke in elk dezer bijzonder te pas komt. Dit alles zal in XXV Hoofdstukken behandeld worden.
In de zes eerste spreekt de Schrijver beknopt over de heelkracht der natuur, de geneeswijze van den Arts; - hoe met onderscheiden beleid langs verschillende wegen de behandeling der ziekten (curatio) betracht, derzelver genezing (sanatio) beoogd wordt; - wat men daartoe over het algemeen behoeft, waarbij hij met regt zich op stoll beroept, die dengenen gelukkiger uitkomst voorspelt, welke met beleid de gepaste gelegenheid en aanwijzing tot het toedienen der middelen verbeidt, dan die, als in den blinde, slechts in eene zoogenoemde eigenaardig bepaalde (specifieke) werking heul en toeverlaat zoekt. Met genoegen ontmoet men hier meermalen § §, welke een krachtig gezegde, uitmuntende stelling of belangrijken wenk van de grootste lichten in de Geneeskunde bevatten. Celsus, baglivius, gregory worden op deze wijze als sprekende voorgesteld: de Schrijver kon zich niet beter laten vertegenwoordigen.

{==122==} {>>pagina-aanduiding<<}

Met § 238 begint de eerste onderafdeeling; in onderscheidene Hoofdstukken wordt in het algemeen meer over bepaalde geneeswijzen gesproken. - Bij de bloedonttrekkingen misten wij het kernachtig gezegde van celsus, dat bloedonttrekkingen geene nieuwe middelen zijn, maar dat het eene nieuwigheid is, dezelve overal en zonder onderscheid te willen toepassen. Bl. 54 vonden wij de aanprijzing der aderlating bij oude lieden wat al te bepaald. (*) Als eene uitzondering mag wel het door begin (†) medegedeelde geval gelden, dat j. p. frank bij eenen tachtigjarigen grijsaard, in eene longontsteking, de aderlating tot 9 malen moest herhalen. Bl. 89, bij de behandeling der spissitudo sanguinis inflammatoria, had de aanwending van het salpeter (nitrum), en deszelfs waarschijnlijke wijze van werken op het bloed, wel eenige melding verdiend. § 391. Zoude bij de spissitudo atrabilaria, waar het nog altijd twijfelachtig is, of de veranderde gesteldheid van het bloed, of de werking van de lever de meeste oplettendheid verdienen, het zetten van bloedzuigers om den endeldarm niet in aanmerking hebben mogen komen? Met bl. 96, § 412, begint de tweede onderafdeeling. In deze schijnt, althans in sommige Hoofdstukken, de kortheid wat al te zeer betracht te zijn.
Bij de braak- en purgeermiddelen ware het wel der moeite waardig geweest te vermelden, dat in vele gevallen, § 419 opgenoemd, welke behoedzaamheid vorderen, eene voorafgegane aderlating de dringende aanwijzing van het braakmiddel gemakkelijker maakt. Zouden wezenlijke verstoppingen in het poortaderstelsel, § 431, door purgeermiddelen verholpen worden? Had de vroeger zoo gelukkige en vernuftige bestrijder van het stelsel van broussais hier evenwel niet mogen gewagen van de voorzigtigheidsmaatregelen, welke uit eene bezadigde toepassing van dit stelsel voortvloeijen, en waardoor het te zijner tijd niet minder schadelijke misbruik van braak- en purgeermiddelen is tegengegaan? Men is thans vrij wat omzigtiger met deze middelen geworden, en met reden. Onder de antacida had, § 446, wel mogen

{==123==} {>>pagina-aanduiding<<}
vermeld worden, dat bereidingen met mineraal-zuren somwijlen de beste antacida zijn, quae atoniae ventriculi medentur, b.v. de Tinctura acida Halleri, de Tinct. acida aromatica. Dat het ontstaan van wormen, § 450, uit de generatio aequivoca verklaard schijnt te kunnen worden, is vooralsnog zeer twijfelachtig; desgelijks, dat het darmslijm derzelver wording zoo zeer begunstigt; derzelver vermenigvuldiging - dit ware mogelijk. Onder de derivantia bij buikloop, § 477, waar de aderlating op den voorgrond gesteld wordt, hadden bij Plethora abdominalis ook bloedzuigers rondom den anus eene plaats mogen vinden, doende hier dikwijls het meeste af; adstringentia komen minder te pas, dan men wel oppervlakkig vermoeden zoude. (*) Het XVIIIde Hoofdstuk, over de pisdrijvende middelen, getuigt van juiste inzigten omtrent deze belangrijke, vaak zoo geheel verkeerd aangelegde, wijze van behandeling. Bij zoo vele doelmatige aanwijzingen misten wij ongaarne, bij de bijzondere vermelding van enkele geneesmiddelen, het Nitrum. Bij den honigpisvloed (diabetes) vooronderstellen wij de oorzaak verder dan in de nieren te moeten zoeken, doch zijn wij nog altijd zoekende! Hetgeen de Schrijver ter verklaring van de werking der resolventia (§ 603) gezegd heeft, is nog niet volkomen toereikend. Voorwaar, er is ook geen moeijelijker vraagstuk, dan het leerstuk der resolventia, waarvan zoo velen den mond vol hebben, maar dra verstommen, wanneer het niet om woorden, maar om eene juiste bepaling te doen is.
En hiermede eindigen wij dit verslag. De Heer suringar behoeft noch onzen lof, noch onze goedkeuring. Ware verdiensten worden daardoor niet meer opgeluisterd, noch winnen er iets wezenlijks door. Doch dank hebbe hij ook voor deze poging, om het zijne ter bevordering van de Geneeskunde toe te brengen! De Therapia generalis is eene belangrijke, ja de keurigste tak der Geneeskunde. Wél verstaan, is de toepassing op elk bijzonder geval aan het ziekbed gemakkelijk. En toch wordt zij zelfs aan Hoogescholen karig uitgezet, min geacht, sober bedeeld. Het werk van den Heer suringar, nog te meer verdienstelijk door in de Latijnsche taal geschreven te zijn, strekke mede ter bevordering van den wensch van hufeland, dat de Therapia generalis meer in hare regten moge gehandhaafd worden!


{==124==} {>>pagina-aanduiding<<}

Orbis Terrarum Veteribus cognitus. In usum Juventutis exaratus atque descriptus Opera Christiani Theophili Reichardi. Groningae, apud W. van Boekeren. 1833. Met 21 Kaarten en 3 bladen Voorrede folio. f 7-:

De Heer van boekeren, te Groningen, begrijpende, dat het in ons Vaderland ontbrak aan een' geschikten Atlas voor de oude Aardrijkskunde, om bij het onderwijs dezer wetenschap op de hoogere klassen onzer Latijnsche Scholen te gebruiken, en welke tegelijk voor Studenten, bij hunne verdere beoefening der oude Geschiedenis en Letteren, tot wegwijzer zou kunnen dienen; en tevens inziende, dat de kosten, om zulk een' Atlas te doen vervaardigen, te hoog zouden loopen, om, met eenige hoop op eenen goeden uitslag, dit nu in ons land te ondernemen, - is te rade geworden, met den Uitgever van den Atlas van reichard, te Neurenberg, eene schikking te maken, waardoor hij de verspreiding van dezen Atlas in ons Vaderland zou trachten te bevorderen.
Het doet ons leed, dat het in ons Vaderland zoo ver gekomen is, dat een man als van boekeren, die, door de uitgaaf van menig werk, geschikt ter bevordering van kennis en geleerdheid, getoond heeft, geenszins tegen de steeds wisselvallige kans der uitgave van eenig werk, ook van grooteren omvang, op te zien, gemeend heeft, liever vreemde kaarten te moeten verspreiden, dan eigene te doen vervaardigen; maar wij kunnen evenwel zijne onderneming niet anders dan gepast noemen, waardoor eene wezenlijke behoefte bij ons vervuld wordt, en stemmen geheel in met hetgeen door den Uitgever in zijne Voorrede (naar welker eigenlijken Schrijver wij niet lang zouden behoeven te gissen, daar de Heer van boekeren, indien wij ons niet geheel bedriegen, geen Latijn schrijft) daaromtrent wordt gezegd. Voor het eerste onderwijs in de Aardrijkskunde, zoo wel oude als nieuwe, zouden ook wij aan kaarten zonder namen de voorkeur geven: wij hebben dus ook met genoegen gezien, dat de Uitgever eene zoodanige kaart van Oud-Griekenland en Italië, met eene afzonderlijke naamlijst voorzien, heeft uitgegeven, en zien met verlangen naar het vervolg dezer onderneming uit. Doch aan dit onderwijs

{==125==} {>>pagina-aanduiding<<}
heeft een jongeling niet genoeg: en welken Atlas zal hij nu in 't vervolg, bij het lezen der oude Schrijvers, gebruiken? De kaarten van ptolemaeus dienden in vorige dagen bij uitsluiting hiertoe. Wij willen de waarde dezer kaarten, als overblijfselen der oudheid, niet verkleinen, maar houden dezelve, voor het onderwijs in de oude Aardrijkskunde, even geschikt, als in onze dagen een compendium voor de Natuur- of Scheikunde, hetwelk een paar eeuwen geleden met regt geprezen werd. Naderhand gebruikte men kaarten van de l'isle, en toen den Atlas van d'anville. De oorspronkelijke Fransche uitgave van dezen Atlas zullen zekerlijk weinigen onzer Lezers ooit gezien hebben: zij was steeds, en is nog, zeer zeldzaam en duur. Te regt liet dus Prof. heeren, bij de vertaling van d'anville's Handboek der oude Aardrijkskunde, deze kaarten, om ze meer algemeen te verspreiden, te Neurenberg bij weigel nagravéren; maar er behoort waarlijk eene wat heel sterke vaderlandsliefde toe, om, met heeren, in zijn Handboek voor de oude Geschiedenis, p. 14, (VIIde deel der origin. uitgaaf zijner werken) te zeggen, dat zij voortreffelijk zijn uitgevoerd! Niemand heeft deze kaarten ooit gebruikt, zonder over de onduidelijkheid van den druk te klagen; en het is meestal niet mogelijk, den loop der rivieren of bergen op dezelve behoorlijk na te gaan. De kleine Atlas van vieth, bij van boekeren te Groningen uitgegeven, zou (vooral in de laatste uitgaaf) hiertoe dienstiger zijn, indien niet de kleine schaal, waarop deze kaarten zijn gemaakt, en de geheele inrigting, voor kinderen bestemd, ze hiervoor ongeschikt maakte. De Uitgever heeft dus door de uitgaaf dezer kaarten, zoo als wij zeiden, eene wezenlijke behoefte vervuld; en
de naam van reichard, wiens groote Atlas als een meesterstuk van naauwkeurigheid en nette uitvoering te regt geprezen wordt, deed ons reeds iets goeds van dezelve verwachten. Deze verwachting is evenwel nog verre overtroffen. De kaarten zijn allerkeurigst, duidelijk en net uitgevoerd; en hoewel het aantal namen op dezelve, hier en daar, dat van d'anville overtreft, is alles, zonder de minste verwarring, gemakkelijk te vinden. De laatste waarnemingen van reizigers en geleerden (zoo als die van gauttier betrekkelijk de kusten der Middellandsche Zee, den Archipel en de Zwarte Zee) zijn door den vervaardiger geenszins veronachtzaamd; en het aanwijzen van den togt van hanni-
{==126==} {>>pagina-aanduiding<<}
bal over de Alpen, van dien van cesar naar de Averni, van den jongeren cyrus en der tienduizend Grieken, en van manlius in Klein-Azië, maakt het gebruik en het nut dezer kaarten niet minder. Wij kunnen dezelve dus, daar zij in prijs minder hoog zijn dan de Atlas van d'anville bij weigel, aan een' ieder ten sterkste aanbevelen, en hopen, dat een goed vertier den Uitgever zal aanmoedigen, om in zijne pogingen ter verbreiding van nuttige geschriften voort te gaan.





Gedicht in vijfvoetige rijmlooze Jamben, uitgesproken in de Nieuwe Kerk te Groningen, toen het Jubelfeest der Maatschappij Tot Nut van 't Algemeen te genoemder stede, den 19 van Slagtmaand 1834, plegtig gevierd werd. Door Mr. B.H. Lulofs, Hoogleeraar, enz. enz. Met eene Voorrede, tot de gekozene versmaat betrekkelijk, en eenige ophelderende Aanteekeningen. Te Groningen, bij J. Oomkens en R.J. Schierbeek. 1834. In gr. 8vo. 30 Bl. f :-30.

De Hoogleeraar lulofs heeft op het ons toegezonden exemplaar geschreven: ‘'k Verzoek bij gelegenheid een enkel woord melding in de Letteroef., om 't min gewone der versmaat, enz.’ Aan dit vereerend verzoek voldoende, zullen wij het Gedicht vooral uit het aangewezene oogpunt beschouwen. Van de dichterlijke waarde zeggen wij alleen, dat dit vers over 't algemeen een stout en krachtig, voor rijmelooze behandeling zeer geschikt stuk is, dat ook wegens den inhoud de pen van den helderdenkenden en begaafden Dichter tot eere strekt. En wat nu de gekozene versmaat betreft, zij is zeker die van milton, shakespeare, schiller enz., en wij kanten ons niet tegen derzelver meerdere algemeenwording op onzen zangberg. Alleen zij het ons vergund, iets in te brengen over de wijze, waarop de Heer lulofs het gekozene metrum behandeld heeft, en dus over deszelfs rhythmische bewerking, en ten tweede over de meerdere of mindere geschiktheid dier maat voor onze nationale poëzij.
De rust valt bij den Heer lulofs doorgaans in onmiddellijk na de vierde lettergreep. Dit gaat zeer goed in onze gewone rijmende vijfvoetige Jamben, die, gelijk bilder-
{==127==} {>>pagina-aanduiding<<}
dijk aanmerkt, Alexandrijnen zijn, waar de eerste voet aan ontnomen is, b.v.: Wat heeft de Tijd, in 't laatst onstuimig perk, wordt een Alexandrijn door vooraanvoeging van Helaas: Helaas! wat heeft de Tijd, in 't laatst onstuimig perk. Maar de vijfvoetige Jamben, van de Engelschen en Duitschers zijn Trimetrische Jamben, waar de laatste voet aan ontnomen is, en hebben daarom doorgaans de caesura penthemimeris. Slepende komen zij voor bij horatius, schoon onder andere verzen gemengd, in de Ode: Solvitur acris hiems; want wat zijn de verzen:

Trahuntque siccas | machinae carinas. 
Nec prata canis | albicant pruinis &c. 

anders, dan hetgeen wij slepende vijfvoetige Jamben zouden noemen? Die caesura penthemimeris (schoon die nu en dan mag verwaarloosd worden) schijnt ons in het algemeen onmisbaar, en althans nog eerder met de caesuur na de derde, dan met de rust na de vierde greep te mogen worden afgewisseld. Niet dat wij de rust na de vierde greep in rijmelooze vijfvoetige Jamben volstrekt wilden uitgesloten, maar wij willen die slechts spaarzaam en als bij uitzondering gebezigd hebben, daar anders de verzen te zoetvloeijend en zangerig worden voor die onderwerpen, welke men in rijmelooze Jamben bezingt. Ook zou eene meerdere ineenslingering der regels, in zulke het proza nabootsende verzen, ons niet mishaagd hebben.
Vraagt men nu, in hoeverre het meerder algemeen worden der door Prof. lulofs gekozene versmaat ons wenschelijk voorkomt, dan antwoorden wij, dat ook deze versmaat wel verdient nu en dan te worden gebezigd; maar, naar ons inzien, behoort zij eigenaardiger in de Engelsche, korte, zaaken zinrijke, doch met eengrepigen overkropte taal, dan in de Hoog- en Nederduitsche talen te huis. Voor onze taal (want in de Hoogduitsche heeft de vijfvoetige Jambus in het Treurspel reeds het burgerregt) zouden wij doorgaans de Trimetrische Jamben verkiezen. Deze laten zich ligter lezen, zijn voller en krachtiger. Om wèl verstaan te worden, en opdat niemand de Trimetrische Jamben met de meestal anders af- en ingedeelde Alexandrijnen verwarre, zullen wij den aanhef van het Gedicht van den Heer lulofs afschrijven, daarna dien aanhef in Trimetrische Jamben overbrengen, af-
{==128==} {>>pagina-aanduiding<<}
gedeeld naar het metrum, en eindelijk die zelfde Trimeters, afgedeeld naar den rhythmus der volzinnen.
Aldus begint lulofs:

‘Wat heeft de Tijd, in 't laatst onstuimig perk 
Van vijftig jaren, uit haar zwangren schoot 
Al ommekeers, al wisselings gebaard! 
Wat diepe sporen heeft haar ijzren voet 
Niet in de baan, die ze afliep, al gedrukt, 
Waar 't Nakroost eens verbaasd op staren zal! 
De menschheid, uit haar ijzren slaap gewekt 
Door Wijsheids en Waanwijsheids donderstem, 
Greep stout en fier ten hoogen Hemel in 
Naar heure regten, boven 't stargewelf 
Daar opgehangen door der Almagt hand, 
En eeuwig, als de Godheid eeuwig is; 
Zocht, vond ze, maar omhelsde [dan] ook vaak 
Een ijdle wolk, een nietig schaduwbeeld.’ 

Deze vijfvoetigen brengen wij aldus in Senariën of Trimeters over:

Wat heeft, o jammer! in het laatste onstuimig perk 
Van vijftig jaren, uit haar' zwang'ren schoot, de Tijd 
Al ommekeering, wat al wisseling gebaard! 
Wat diepe sporen heeft haar ijzerharde voet 
De lange loopbaan, die zij doorijlde, ingedrukt, 
Waarop het nakroost met verbazing staren zal! 
De menschheid, uit haar' diepen doodslaap opgewekt 
Door wijsheids en waanwijsheids donderende stem, 
Greep vaak vermetel tot den hoogen hemel in 
Naar heure regten, boven 't schitt'rend stargewelf 
Daar opgehangen door des Albeheerschers hand, 
En even eeuwig, als de Godheid eeuwig is. 
Het zocht, het vond ze, maar omhelsde dan ook soms 
Een ijdel wolkfloers en een nietig schaduwbeeld. 

Hetgeen de volgende rhythmische maatverdeeling oplevert:

Wat heeft, o jammer! 
in het laatste onstuimig perk van vijftig jaren, 
uit haar' zwang'ren schoot, 
de Tijd al ommekeering, 

{==129==} {>>pagina-aanduiding<<}

wat al wisseling gebaard! 
Wat diepe sporen 
heeft haar ijzerharde voet 
de lange loopbaan, 
die zij doorijlde, ingedrukt, 
waarop het nakroost 
met verbazing 
staren zal! 
De menschheid, 
uit haar' diepen doodslaap opgewekt 
door wijsheids 
en waanwijsheids 
donderende stem, 
greep vaak vermetel 
tot den hoogen hemel in 
naar heure regten, 
boven 't schitt'rend stargewelf daar opgehangen 
door des Albeheerschers hand, 
en even eeuwig, 
als de Godheid eeuwig is. 
Het zocht, het vond ze, 
maar omhelsde dan ook soms 
een ijdel wolkfloers 
en een nietig schaduwbeeld. 

De Hoogleeraar beproeve het eens, de hier gegevene Trimeters, naar derzelver rhythmische maatverdeeling, te declaméren, en zij dan zoo goed ons te melden, of hij deze niet ruim zoo vol, krachtig en welluidend, als de vijfvoetigen, vindt. Men zal wel niet overal het begin en einde der verzen gemakkelijk kunnen onderscheiden, doch daarvoor ontvangt men eenen rijkdom van melodiën, bij telkens anders geronde langere en kortere volzinnen, die de eentoonigheid wegneemt; terwijl echter, bij verbanning van slepende regels, de afwisseling van korte en lange lettergrepen, gelijk die regelmatig geschiedt, den gang van het Jambische vers onafgebroken hooren doet. - Ziet daar onze gedachten vrijmoedig en, zoo wij hopen, bescheiden medegedeeld. Prof. lulofs ontvange onzen dank voor zijne kunstlievende en grootendeels welgeslaagde poging!


{==130==} {>>pagina-aanduiding<<}

Ontdekkingsreizen van eenige der vroegere Togtgenooten van Columbus. Naar het Engelsch van Washington Irving. Met eene Kaart. Zijnde een Aanhangsel op deszelfs Leven en Reizen van Columbus. Te Haarlem, bij de Wed. A. Loosjes, Pz. 1834. In gr. 8vo. 390 Bl. f 3-60.

Mijn Uitstapje naar Italië, in den Zomer van 1832. Naar het Hoogduitsch van Aloys, Vrijheer van Oefele. Met Platen. II Deelen. Te Amsterdam, bij H. Frijlink. 1834. In gr. 8vo. 579 Bl. f 5-90.

Mijn Reisverhaal en Dagboek, door A.M. Kruseman, geb. Ross. Te Rotterdam, bij J.L.C. Jacob. 1834. In kl. 8vo. 151 Bl. f 1-50.

De beroemde washington irving levert, in het eerste hier aangekondigde werk, tot vervolg van zijne belangrijke History of columbus, onder den titel van: Het Leven en de Reizen van christoffel columbus, bij de Wed. loosjes, ten jare 1828 en volg., in vier deelen uitgegeven, eene reeks van Ontdekkingsreizen, door de vroegere Togtgenooten van columbus gedaan, waaronder alonzo de ojeda, pedro alonzo nino, met christoval guerra en anderen, voorkomen. Tot zamenstelling van dezen zijnen arbeid heeft de Schrijver niet alleen van vele gedrukte Spaansche werken, maar ook van een aantal ter inzage hem vergunde handschriften en staatsarchiven gebruik gemaakt. De verdienste van dit allezins belangrijk werk wordt nog daardoor vergroot, dat hetzelve, schoon tot vervolg op gezegde History of columbus strekkende, echter een afzonderlijk geheel maakt, en dus van waarde is ook voor hen, die het groote werk over columbus niet bezitten.
Minder belangrijk, daar er over Italië reeds zoo veel geschreven is, maar als lectuur bij ontbijt- en theetafel voor lieden uit den beschaafden, zelfs geletterden stand, misschien niet minder welkom, dewijl bijna ieder lezer er iets van zijne gading in vinden kan, is het Uitstapje naar Italië van aloys, Vrijheer van Oefele. Het werk is met veel smaak en verscheidenheid geschreven, en men ontmoet er veel, dat

{==131==} {>>pagina-aanduiding<<}
voor kunst en wetenschap niet onverschillig is; veel ook, dat stof tot nadenken geeft.
Ook het waarlijk lief gestelde Reisverhaal en Dagboek door Mevrouw kruseman, geb. ross, was der openlijke uitgave niet onwaardig. Op eenige drukfeilen willen wij niet hechten: want ook de beide vorige, hier aangekondigde werken zouden in dat opzigt nog al stof tot aanmerking leveren. In het algemeen wenschten wij, dat de correctors van drukproeven wat voorzigtiger en naauwlettender te werk gingen, dan, helaas! tegenwoordig veelal geschiedt.







Leerboek der Aardrijkskunde, naar 't Hoogduitsch van J.G.F. Cannabich, door Jan-J.F. Wap, Leeraar bij de Koninklijke Militaire Akademie, enz. Iste Deel. Te Breda, bij W.A. Oukoop. 1834. In gr. 8vo. 116 Bl. f 2-80.

Een woord aan het Nederlandsche Publiek, over het Letterkundig Berigt in de Bredasche Krant van den 14 Oct. 1834, No. 244. Te Breda, bij W.A. Oukoop. 1834. In gr. 8vo. 14 Bl. f :-10

Aardrijkskundige Beschrijving van de Nederlanden in 1830. Te Breda, bij W.A. Oukoop. 1834. In gr. 8vo. IV, 227 en XXXII bl. f 1-80.

Handleiding voor de Aardrijkskunde van Neêrlands Oost- en West-Indische Bezittingen, door G. Lauts. Te Utrecht, bij L.E. Bosch. 1834. In gr. 8vo. 116 Bl. f 1-:

Eerste Beginselen der Aardrijksbeschrijving (uit het Fransch met eenige verbeteringen). Van A.D.J. Mioulet, Onderwijzer aan de Walsche Diakonie-school te Rotterdam. Te Rotterdam, bij Mensing en van Westreenen. 1833. In 12mo. 123 Bl. f :-60.

Van het eerste, hier aangekondigde werk, het eerste deel van het Leerboek der Aardrijkskunde van cannabich, door den Heer wap, met uitbreiding wat de Nederlanden betreft, bewerkt, vindt men reeds eene beoordeeling in de Bredasche Courant van den 14 Oct. 1834, waarbij inderdaad

{==132==} {>>pagina-aanduiding<<}
menigvuldige feilen worden aangewezen, die grootendeels of alle aan den Heer wap, als Uitbreider, en in elk geval alle aan hem, als of bedervend of niet verbeterend Vertaler, moeten geweten worden. Vergeefs zoekt hij, in zijn Woord aan het Nederlandsche Publiek, de blaam van onnaauwkeurigheid van zich af te weren. Niet ééne belangrijke aanmerking wordt er opgelost, en het blaauwboekje is meer eene poging, om eene welbewezene recensie in een bespottelijk daglicht te stellen, dan eene wederlegging derzelve. Er is op dat tegenschriftje van den Heer wap dan ook reeds een repliek in de Bredasche Courant van 25 Oct. 1834 verschenen, welke de schijnbare verdediging, waarvan hij zich bediend heeft, in hare nietsbeduidendheid ten toon stelt. Intusschen had wap alwat hij over de Nederlanden, in dat eerste deel der te dien opzigte aanmerkelijk uitgebreide Aardrijkskunde van cannabich, gezegd had, reeds op nieuw als een afzonderlijk werk uitgegeven, onder den titel van Aardrijkskundige Beschrijving der Nederlanden in 1830, en achter dat werk had hij, op een verbeterblad, sommige hinderlijke fouten, in het vorige even als in dat gelijkluidende latere werk voorkomende, hersteld. Verre is het er echter van af, dat ook die afzonderlijke uitgaaf door geene grove fouten zou worden ontsierd. Het boek opslaande bij Zeeland, vonden wij reeds dadelijk, zonder herstelling op het verbeterblad, op bl. 127, het zuiderdeel (in plaats van het noorderdeel) van het Graafschap Vlaanderen, om daarmede het zoogenaamde Staatsvlaanderen (Flandre septentrionale, gelijk de Belgen het bij hunne strooptogten noemden) aan te duiden. Met het bespoelen van
Zeeland door de Schelde als de éénige rivier, het Athenaeum van Middelburg enz. is nog alles gebleven als bij de vorige uitgaaf. Trouwens, bij deze afzonderlijke uitgaaf had de Heer wap zich van de hem gegevene teregtwijzingen nog niet kunnen bedienen; dit maakt hem mogelijk nog wreveliger, dan hij anders zou zijn geweest. Het is te bejammeren, dat in zulk een' gewigtigen en, mits wél volvoerd, hoogstnuttigen arbeid zoo vele en zoo erge misstellingen zijn ingeslopen. Het is treurig, dat zulk een lot aan het werk van eenen cannabich wedervaart, welks aanleg en verdeeling ons anders zoo uitnemend behaagt.
Voor zoo ver wij kunnen nagaan, bezit het werkje van

{==133==} {>>pagina-aanduiding<<}
den Heer lauts, over Nederlands Oost- en West-Indische Bezittingen, als Handleiding tot derzelver Aardrijkskunde, eene meerdere naauwkeurigheid; doch daarin is weder de stijl alles behalve zuiver Nederlandsch en de correctie slordig; b.v. bl. III: heeft .... alle te zijnen gebode staande inlichtingen aangeboden. Liever: heeft ...., voor zoo veel het in zijn vermogen was, alle inlichtingen aangeboden. Bl. 4: Ook op Ceilon, in (lees: en in) het westerschiereiland van den Ganges. Zoo als het er staat, schijnt het, alsof Ceilon in dat westerschiereiland ligt, schoon het in waarheid een afzonderlijk eiland is. Die laatste feil stellen wij op rekening van den Corrector. Zoo wij dwalen, is het eene erge fout van den Schrijver.
In de Eerste Beginselen der Aardrijksbeschrijving, grootendeels naar het Fransch van mioulet, is natuurlijk wel veel goeds te vinden; maar ook dáár ontbreekt het niet aan onoplettendheden. Zoo verwonderde het ons, bl. 15, bij de opsomming der voornaamste steden van Frankrijk, Lyon, de tweede stad van dat Rijk in rang en bevolking, te zien overgeslagen, schoon Perpignan en andere veel kleinere plaatsen worden genoemd. In Afrika, bl. 25, vonden wij geene melding gemaakt van Temboktoe of Tombucto, anders zoo wijdberoemd. Bl. 113 vonden wij: op den Alkoran; lees: op den Koran; want al is het lidwoord de. Des noods zou men mogen zeggen: op al Koran. Bl. 115 en 116 hadden wij de regeringsvormen liever, dan in despotieke, autokratieke en republikeinsche, of willekeurige, onbepaald alleenheerschende en gemeenebestgezinde, verdeeld gezien in willekeurige, alleenheerschende (d.i. monarchale) en gemeenebestgezinde; als wanneer de latere onderverdeeling der Alleenheerschingen in onbepaalde, die men autocratiën kan noemen, en gematigde of grondwettige, beter' val zou hebben gehad. Het spijt ons, dat derhalve ons oordeel over al de hierboven aangekondigde werken en schriften, in het algemeen genomen, ongunstig is. Wij voegen ze bijeen, denkende met den Heer wap, bl. 14 van zijn zoogenaamd Woord aan het Nederlandsche Publiek: Solamen misseris socios habuisse malorum. Onder die socii behoort echter de Heer lauts slechts in een enkel opzigt: want in gehalte is zijn werkje het beste uit dezen hoop.







{==134==} {>>pagina-aanduiding<<}

Levensschets van Hendrik Boie, en Hulde aan zijne deugden en verdiensten, benevens eenige door hem geschrevene Brieven, gedurende zijne reis en verblijf in Oost-Indië; door J.A. Susanna, Administrateur van het Rijksmuseum van Nat. Hist. te Leiden. Te Amsterdam, bij P. Meijer Warnars. 1834. In gr. 8vo. 288 Bl. Met het Afbeeldsel van den Overledene. f 2-80.

Herinnering van Mr. S.C. Klinkhamer, door F.J. Domela Nieuwenhuis. Te Amsterdam, bij G. Goossens. 1834. In gr. 8vo. 23 Bl. f :-40.

Proeve eener Inleiding in de Redekunst of Rhetorica, handelende over de oneigenlijke of figuurlijke beteekenis der woorden, of de leer der figuren; voornamelijk ten gebruike van aankomende Onderwijzers der Jeugd. Te Rotterdam, bij H.W. van Harderwijk. 1834. In gr. 8vo. 56 Bl. f :-60.

Bedenkingen over de toekomst van Nederlands Handel. Te Haarlem, bij de Erven F. Bohn. 1834. In gr. 8vo. 28 Bl. f :-35.

Wetten en Verordeningen nopens den Boekhandel en de Drukpers in Nederland. Te 's Gravenhage, bij J. Belinfante. 1834. In kl. 8vo. 70 Bl. f :-90.

Met belangstelling lazen, en met aandoening legden wij vervolgens uit de hand, de door den Heer susanna vervaardigde Levensschets van den jeugdigen Natuuronderzoeker hendrik boie, waarin eene welverdiende hulde aan deszelfs deugden en verdiensten gebragt wordt; eene hulde, welker deugdelijkheid wordt gestaafd door de medegedeelde brieven van den overledene, waaruit wij hem als mensch en als geleerde evenzeer leeren hoogschatten.
Een gelijk gevoel verwekte bij ons de Herinnering van Mr. s.c. klinkhamer door den Heer domela nieuwenhuis. Menschelijkerwijze gesproken, is het te bejammeren, dat een Natuuronderzoeker als boie en een Regtsgeleerde en Letterkundige als klinkhamer niet meerder jaren mogten bereiken. Zacht ruste de asch der beide

{==135==} {>>pagina-aanduiding<<}
braven, en dank zij hun, die het algemeen, meer of minder breedvoerig, met het leven en de werkzaamheden dier navolgenswaardige ontslapenen hebben bekend gemaakt!
Van de drie vlugschriften, in deze aankondiging nog te vermelden, zij met weinige woorden eenig berigt gedaan.
De Proeve eener Inleiding tot de Redekunst of Rhetorica, ten gebruike van aankomende Onderwijzers der Jeugd, beantwoordt aan haar oogmerk; zij is bijna eene verhollandschte, eenigzins vereenvoudigde, kleine Rhetorica van vossius, gelijk op de Latijnsche Scholen veelal gebruikt wordt, en de voorbeelden tot opheldering en bewijs zijn met oordeel gekozen. De moeijelijke kunstwoorden zullen hier en daar wel wat werk aan de aankomende Onderwijzers geven, al ware het slechts, om die naar behooren te leeren uitspreken.
Zeer gewigtig van inhoud zijn de uitmuntend gestelde Bedenkingen over de toekomst van Neêrlands Handel. Ook hun, die van den Schrijver, een warm voorstander van den thans reeds door de meerderheid, naar 't schijnt, overtollig gekeurden ijzeren spoorweg van Amsterdam naar Keulen, in gevoelen verschillen, zij de overpeinzing van dit werkje aanbevolen, waar, hoe men ook denke, veel in voorkomt, dat ernstige overweging verdient.
Uitnemend nuttig voor Boekhandelaars, Drukkers en Uitgevers, ja niet geheel overtollig voor Regtsgeleerden, is de verzameling van Wetten en Verordeningen nopens den Boekhandel en de Drukpers in Nederland. Wat, elders verspreid, niet dan met moeite wordt nagezocht, vindt men hier ordelijk bijeen.




De Lotgevallen van eenen Marinier van de Keizerlijke Garde, gedurende zijne Krijgsgevangenschap in Spanje, op Cabrera en in Rusland. Naar het Fransch van Henri Ducor. II Deelen. Te Amsterdam, bij J.C. van Kesteren. 1834. In gr. 8vo. 609 Bl. f 5-50.

De Bandieten en Roovers, in Spanje, Italië en elders, naar het leven geschetst, door C. Mac Farlane. Naar het Engelsch, door G.H. Nagel. II Deelen. Te Amsterdam, bij H. Frijlink. 1834. In gr. 8vo. 456 Bl. f 4-80.

Voorzeker zal niemand zonder belangstelling en deelneming

{==136==} {>>pagina-aanduiding<<}
de in levendigen stijl te boek gestelde lotgevallen van henri ducor, Marinier van de Keizerlijke Garde, kunnen lezen. Wij althans werden er zoodanig door geboeid, dat wij slechts onzes ondanks telkens het werk uit de hand konden leggen, tot dat wij het ten einde waren. Het is waar, dat de Schrijver geheel als Franschman en, wat nog erger is, als Bonapartist aan zijne gevoelens lucht geeft; doch daarvoor ontvangt hij, of althans de lezer, in de aanteekeningen des Vertalers, zoo dikwerf het pas geeft, duchtige teregtwijzing, terwijl echter de tekst ongeschonden wordt overgebragt, hetgeen wij allezins goedkeuren.
Wegens den aard des inhouds loopen wij minder hoog met de Bandieten door mac-farlane. Maar men moet erkennen, dat de verschillende soorten van roovers in onderscheidene landen blijkbaar naar waarheid, in leef- en handelwijze, worden geschilderd. Veel, dat minder bekend is, wordt hier uiteengezet, b.v. omtrent de zoo magtige Chinesche zeeroovers.
De waarde der beide hier aangekondigde werken wordt er niet weinig door verhoogd, dat zij onopgesierde geschiedkundige waarheid behelzen, ten minste naar het getuigenis der Schrijvers: want, ja, hier en daar, ook in het werk van ducor, ontmoetten wij wel iets, dat ons bijna onmogelijk voorkwam. Echter er is zoo veel onwaarschijnlijks, wat niettemin waar is, dat wij het niet wagen, Schrijvers, die niets volstrekt onmogelijks melden, alleen op grond van het zonderlinge, dat er somtijds voorkomt, stoutweg tegen te spreken.
Aan alle Leesgezelschappen worden dus deze beide werken inzonderheid door ons aanbevolen.

Groninger Studenten-Almanak voor 1835. Te Groningen, bij W. van Boekeren. In 8vo. 152 Bl. f 1-50.

Amsterdamsche Studenten-Almanak voor 1835. Te Amsterdam, bij R. Croese. In 8vo. 152 Bl. f 1-50.

Beide deze Almanakken mogen op een rijk en sierlijk mengelwerk roem dragen. Onder het menigvuldige goede in den Groninger Studenten-Almanak onderscheidden wij het Iets uit de nalatenschap van een' Zeekapitein. De fragmenten van het gedicht Karaka Erta, of de strijd om Erta, daarin voorkomende, verraden, naar ons inzien, hunnen Europeschen en

{==137==} {>>pagina-aanduiding<<}
dus onechten oorsprong door den lof, wegens de blankheid van haren hals en het sneeuwwit van haren boezem aan Erta gegeven: want zoo wel het schoone geslacht, als de mannelijke bevolking, is op de Pelew-eilanden bruin. De navolgingen naar lamartine zijn op vele plaatsen zwak en stram. De romance Hansje, naar het Hoogduitsch, had wel ònderdrukt mogen worden, daar bilderdijk van het oorspronkelijke oud-Engelsch eene veel fraaijere navolging geleverd heeft in het tweede deel zijner Poëzij. Overigens heeft ons dit jaarboekje zeer wel bevallen, niet alleen wat het Nederlandsch, maar ook wat het Hoogduitsch, het muzijkstukje en het vignet betreft.
Het mengelwerk van den Amsterdamschen Studenten - Almanak is in 't algemeen niet minder. Behalve Nederlandsche, vindt men daar ook Latijnsche en Duitsche, ja een enkel dichtstukje in de Engelsche taal. De navolgingen van anacreon alleen schijnen ons niet los en ongedwongen genoeg, hetgeen anders in rijmelooze verzen zoo moeijelijk niet is, en wel als een onmisbaar vereischte mag worden aangemerkt, zal het achterblijven van het rijm niet hinderlijk zijn voor den lezer. Van de 40ste Ode (het Bijtje) bestaat er eene, natuurlijk zeer gelukkig geslaagde, berijmde navolging in bilderdijk's Verlustiging. De 3de Ode (bij nacht in den winter) heeft hier bij de overbrenging nog al inkorting ondergaan, en vele fraaije en geestige trekken, die de levendigheid der voorstelling versterken, zijn verloren geraakt. Ook zou het ons meer overeenkomstig met het oorspronkelijke geschenen hebben, indien de Vertaler zich eenvoudig van slepende viervoetige Trochaïsche verzen bediend had, b.v. In de middernachtlijke uren, enz. hetgeen de met een' Anapaestus beginnende Anacreontische regels: Μ
{== afbeelding 	==} {>>afbeelding<<}
    
, κ. τ. λ. beter uitdrukt, dan de thans gekozene trippelmaat, vermits in Trochaïsche verzen alleen een Creticus in de plaats van den Anapaestus gebezigd wordt, en overigens de maat van het oorspronkelijke getrouw wordt wedergegeven. Voor onszelven zouden wij echter aan eene vloeijend berijmde navolging de voorkeur geven.
Dat wijders in beide deze Almanakken alles te vinden is, wat in jaarboekjes voor Studenten vereischt wordt, behoeft naauwelijks te worden vermeld.





{==138==} {>>pagina-aanduiding<<}

De jonge Hollander, en andere Tafereelen voor de Jeugd. Door C.M. Dóll Egges. Met Platen. Te Amsterdam, bij ten Brink en de Vries. 1834. In kl. 8vo. 88 Bl. f :-90.

Waarom zouden wij voor dit, zich zoo zindelijk voordoende en met zulke fraaije plaatjes versierde, boekje geen goed woord doen? De inhoud is allezins deugd en goede zeden bevorderend; en de Schrijfster, die verklaart, dat eene wankelende gezondheid haar den letterarbeid moeijelijk maakt, gunnen wij gaarne de aanmoediging, welke haar dien arbeid moge verzoeten.





Aan den Heer Redacteur der Vaderlandsche Letteroefeningen.

Mijn Heer en Vriend!

Vóór eenige dagen kwam mij een boek in handen, in 1833 bij g.j.a. beijerinck uitgegeven, waarvan misschien, in andere Tijdschriften, verslag gedaan is; maar in het uwe (het eenige, dat ik thans lees) heb ik er, tot hiertoe, geene aankondiging van gevonden. De titel is: De kracht der Christelijke Godsdienst, in Karakterschetsen uit de Nederlandsche Geschiedenis. (Eerste Deel.) Hierover kom ik U, bij dezen, met weinige onderhouden: niet om er eene Recensie van te schrijven, dat ik niet weet, of door anderen reeds geschied is; maar om er slechts eenige aanmerkingen over te maken, welke Gij echter, zoo ik reeds door anderen mogt zijn voorgekomen, kunt achterhouden; doch, zoo niet, welligt een plaatsje, achter uwe Boekbeschouwingen, of in uw Mengelwerk, zoudt willen inruimen, en, om hetgeen ik er zal invlechten, misschien niet geheel onwaardig zult oordeelen.
In het algemeen wil ik wel zeggen, dat ik het boek met genoegen gelezen heb, den inval der Schrijfster, om het te vervaardigen, mede niet ongelukkig vinde, en haar doel prijze; schoon ik twijfele, of zij, ten aanzien van eenigen der door haar geschetsten, wel, bij alle hare lezers, genoegzame overtuiging te weeg gebragt zal hebben, dat zij, voornamelijk, uit aandrang en kracht van hun Christelijk geloof en hunne godsdienstige beginselen, werkzaam geweest zijn.

{==139==} {>>pagina-aanduiding<<}
Doch (dit daargelaten) het moeit mij, dat dit werkje, welks uitwendige en fraaije druk er zoo bevallig uitzien, en waarvan een vignet van velin den titel versiert, (schoon het gelaat en de houding van den Geestelijke, daarop voorkomende, niets uitdrukken van hetgeen zij moesten) - het moeit mij, dat men er vrij wat in ontmoet, waarop aanmerkingen te maken zijn. Als hinderlijke schrijf- of drukfouten, merkte ik op (op bl. 59): simon hasselaar was eene weduw van zesenveertig jaren, in plaats van kenau, en (op bl. 275 en 280) de Kanselier pekkias voor pekkius. - Op bl. 286 wordt uitenbogaert eensklaps uit Rouaan naar Rotterdam verplaatst, zonder dat gezegd wordt, hoe hij, daar hij uit het land gebannen was, derwaarts komen kon. Men moest hier noodzakelijk, wegens maurits' dood, fredrik hendrik's opvolging in het Stadhouderschap, en diens meerdere gematigdheid, eenig kort berigt gedaan hebben.
Maar, hetgeen van meer belang is, en wij niet weten, hoe het der Schrijfster uit de pen heeft kunnen vloeijen, komt voor op bladz. 105: ‘De vaderlandlievende magdalena moons, van welke men nooit hoorde, dat zij, later, (dat is, na het ontzet van Leiden) de echtgenoote van eenen baldez geworden is’ enz. en, ‘na die tijding (van het gemelde ontzet wederom) den minnaar vaarwel zeggende, zal zij’ enz. Het huwelijk toch van magdalena met baldez, of valdez, is buiten alle tegenspraak zeker, zoo wel als dat zij, met gemelden haren man, dien zij niet lang bezat, in Braband (waarschijnlijk te Antwerpen, waar zij eene gehuwde zuster en andere verwanten had) heeft geleefd, en daarna gehuwd is geweest, eerst met willem de bie, of de bije, en, na diens over. lijden, met Jonkheer jurriaan van lennep, met welken laatsten zij eerst het Huis te werve, bij Voorburg, en daarna de stad Utrecht bewoond heeft, waar zij, in hoogen ouderdom, zonder kinderen na te laten, overleden is. Nog onlangs heeft men het voornaamste hiervan in het licht gesteld kunnen zien door Mr. w. bilderdijk, in het zesde Deel zijner Geschiedenis des Vaderlands, uitgegeven door Prof. h.w. tydeman, op bl. 178, en in des laatsten Bijvoegsels, aldaar op bl. 271 env. in de aant. 3, waarin bilderdijk's berigt verbeterd wordt. Vroeger ondertusschen vindt men bewijs van het betwiste huwelijk in een stuk, hetwelk

{==140==} {>>pagina-aanduiding<<}
ter verdediging van onze magdalena geschreven is, zoo men wil, door den Fiskaal moons, wiens oud- of overoudtante zij was, en hetwelk is uitgegeven achter de korte historische Aanteekeningen wegens de Belegeringen van Haarlem, Alkmaar en Leiden, gedrukt in 1739, in 8vo, en het is daaruit, dat onze beroemde Dichteres lucretia wilhelmina van merken hare breede aanteekening wegens magdalena ontleend heeft, in het Voorberigt voor haar Treurspel: het Beleg der Stad Leiden, gedrukt in 4to, in het jaar 1774, op bl. 9-11. Deze druk is ook versierd, onder anderen, met de afbeeldsels van valdez en zijne Echtgenoote, gegraveerd naar de platen, die voorheen door cornelis visscher naar oorspronkelijke schilderijen, gesneden, en, in het jaar 1649, door petrus scriverius, met zijne Bijschriften, uitgegeven zijn. Ik bezit die schoone platen van visscher niet, en kan dus niet melden, of uit derzelver Bijschriften ook van het in twijfel getrokken huwelijk blijke; maar dit weet ik, dat, tenzij ik mij geweldig bedriege, de oorspronkelijke Portretten, waarnaar visscher graveerde, en die, schoon zij geen naam of teeken des schilders dragen, toch zeer goed gepenseeld zijn, nog in eenen uitnemend goeden staat voorhanden zijn. Althans in de voetmaat, door visscher, zoo ik meen, aangeteekend, verzekert men mij, dat zij volmaakt met de door hem gevolgde overeenkomen, gelijk zij ook doen in de gelijkenis met de platen in het werk van Jufvrouw van merken. Zij zijn, nog niet lang geleden, alhier, bij verschillende gelegenheid, gekocht, en werden, daar zij, wie weet sedert hoe lang, gescheiden waren, gelukkig weder vereenigd.
Vermoedelijk zijn zij bezeten geweest bij eenen afstammeling van magdalena, mede moons geheeten, die weleer Pensionaris dezer stad was, gelijk zij, in 1649, in het bezit waren van den Raadsheer pieter moons, broeder van magdalena. Later kunnen zij (wie weet hoe?) in vreemde handen gekomen en miskend geworden zijn. Zij zijn herkend, en naar waarde opgeluisterd, door haren tegenwoordigen eigenaar, den eerwaardigen Heer pieter weiland, rustend Leeraar der Remonstranten alhier, en waren wel waardig eene openbare schilderzaal te helpen versieren.
Ik heb de eer met achtinge te blijven
Uw Ed. dienstw. Dienaar
adr. stolker.
Rotterdam,
2 Febr. 1835.





{==141==} {>>pagina-aanduiding<<}

Boekbeschouwing.

Opstellen van godgeleerden en zedekundigen inhoud, nagelaten door Mr. W. Bilderdijk. II Deelen. Te Amsterdam, bij J. Immerzeel, Jun. 1833. In gr. 8vo. VI en 139, XIV en 145 bl. f 5-50.

Deze Opstellen zijn, volgens den Verzamelaar, den Heer da costa, in het Voorbericht van het 1ste Deel, bl. V, ‘geen van allen bepaaldelijk voor de drukpers bestemd geweest, althands niet in dezen vorm, en zonder daar nog eene laatste hand aan te leggen.’ Dit zoo zijnde, komt het ons vrij gewaagd voor, zoodanige stukken, misschien tegen, althans buiten den verklaarden wil des Opstellers, door den druk gemeen te maken. Iets anders is het toch, over eenig onderwerp tot eigene oefening of overdenking, of om te beproeven, hoe ver men het met eenige beschouwing brengen kan, te schrijven; en wederom iets anders, het geschrevene, als resultaat van rijpe overweging, en als voor het groote Publiek nuttig, uit te geven. Zou dit bij iedereen waar zijn, hoe veel te meer is het waar bij zulk eenen grooten Zonderling, als bilderdijk was! Des te minder zouden wij de uitgave dezer Opstellen raadzaam gevonden hebben, indien het onderscheid gelden moet, dat de Heer da costa, in de Voorrede van het IIde Deel, bl. VII, wil gemaakt hebben, ‘tusschen de hoofdonderwerpen zelve, die daarin verhandeld worden, en de bijkomstige denkbeelden en bijzonderheden, daarbij opgenomen, of als ter loops geuit;’ - ‘de eerste,’ zegt hij, ‘geven bilderdijk's innige denkwijze volkomen terug; de laatste zouden met geene juist- of billijkheid tot zijne stellige of eigenlijk gezegde gevoelens betrokken worden’: doch wij zien zelfs niet, waarop dit onderscheid rust; want dat bijkomstige, dat ter loops geuite is dan toch

{==142==} {>>pagina-aanduiding<<}
van den Schrijver zelven, zoo wel als het opzettelijk behandelde; en zoo hij zelf geen blijk van twijfeling of onzekerheid geeft, waarom zal men hem dan het eene minder als deszelfs eigen gevoelen toeschrijven, dan het andere? Zelfs komen hier twee stukken voor, vertaald uit zeker werk van j.f. von meyer, Bibeldeutungen, omtrent welker eerste ten minste de Verzamelaar verklaart, dat ‘het, althands in de bijzonderheden, niet geheel mag beschouwd worden door de vertaling tot eigen gevoelen te zijn overgenomen’: doch waarom dezelve dan hier geplaatst?
Wat den inhoud der hier voorkomende stukken zelve aangaat, zij zijn, naar Recensents oordeel, allen, zonder uitzondering, van dien aard, dat men aan dezelve, indien zij niet uitgegeven waren, weinig zou gemist hebben. Hij ontkent hiermede niet, dat er hier en daar eenige ware en goede dingen in gevonden worden; maar ze zijn noch naar stof noch naar vorm zoo nieuw of uitstekend, dat men ze niet overal elders even goed, ja veel beter zou vinden. Hij mag het lijden, dat men hier en daar de scherpzinnigheid van bilderdijk's vernuft bewondere; maar zij is hem te dikwerf niets anders dan spitsvindigheid, met dikke duisternis en omslagtigen omhaal omgeven en met scherpheid ten toon gespreid. Hij wil het toegeven, dat men ook hier blijken ziet van 's Mans veel weten en veel om- of althans aanvatten; maar hij vindt ook hier de Latijnsche spreuk bevestigd: Non omnia possumus omnes, ofschoon de Schrijver dit niet scheen te gelooven; en, naar zijne schatting, kan Mr. willem bilderdijk in dit vak zelfs niet halen bij Mr. hieronymus van alphen, hoewel ook bij dezen de Theologie het eigenlijke vak niet was; maar nog veel minder kan bilderdijk hier in de schaduw van grotius staan, bij wien men hem evenwel ook al heeft willen vergelijken.
Rec. vindt het dus ook noch noodig noch nuttig, eene breedvoerige opgave van den inhoud dezer Opstellen te doen, want bijzondere aanwinsten voor de Godge-
{==143==} {>>pagina-aanduiding<<}
leerdheid of Uitleg- of Zedekunde heeft hij er niet in gevonden; en den ouden kost, in welken pot ook klaar gemaakt, van den eenen op den anderen schotel, als crambe toties totiesque recocta, wederom op te disschen, hiertoe heeft hij geen lust. - Zal hij er dan eenige proeve van geven? Maar wat zal hij kiezen? Hij stoot al aanstonds op het Theologische artikel, getiteld: van de Strafvoldoening, waarin bilderdijk tracht te beweren, dat christus voor de mensch heid gestraft is, (christus gestraft!!) omdat Hij met haar vereenigd was, (?) gelijk niet de hand, maar de rug van den dief gestraft wordt, omdat hand en rug één' persoon maken. Welk eene kiesche, keurige en vooral eerbiedige vergelijking! en immers is noch hand noch rug eigenlijk schuldig, maar de persona moralis, waarvan zij een deel uitmaken, en wien, als gevoelig wezen, de straf aangedaan wordt. - Zal hij dan in het zedekundige onderwerp, de eeuwige zaligheid, als beloning van 's menschen vrije daden beschouwd, deze, met bilderdijk, voor geen gevolg van Gods regtvaardigheid houden? Hij houdt zich liever aan de H. Schrift, die zegt: ‘God zal een' iegelijk vergelden naar zijne werken’; en wat de Heer da costa in eene aanteekening op dat stuk zegt: ‘In de goede werken zijner kinderen erkent en prijst en beloont God zijn eigen werk’, vindt hij in den Bijbel niet, en het is bij hem, wèl ingedacht zijnde, onzin. - Zal hij zich dan, ten dienste der Uitlegkunde, uitlaten over Jacobs worsteling? Dat zij in eene ‘mijmering’ zal geschied
zijn, mogt, mits wèl verstaan zijnde, nog aangaan, hoewel hij dit woord hier juist niet zou verwacht hebben; maar verder heen zou hij met bilderdijk in den tijd der allegorische en mystische interpretatie komen, en zoo ver wil hij niet achteruitgaan. - Of zal hij zich verdiepen in 's Mans Gedachten over de toekomst van het Koningrijk van Christus, om met hem de Apocalyptische gezigten stukswijze toe te passen op de wereldgebeurtenissen, ook in de tegenwoordige tij-
{==144==} {>>pagina-aanduiding<<}
den? Maar hij rekent die toepassing tot de duizend en één verklaringen der genen, die uit dat boek Profeten hebben willen worden, en die al zoo dikwijls door de uitkomst gelogenstraft zijn. - Zal hij dan, meer bij de tegenwoordige Kerkelijke Geschiedenis blijvende, een breed verslag doen van een stuk, reeds in 1810 geschreven, aan de ware Hervormden in de Gemeente van Holland? Maar dan zou hij melding moeten maken van overdrevene en hatelijke klagten en liefdelooze declamatiën tegen de meeste der Hervormde Leeraars; declamatiën, die zelfs met eene scheurzuchtige oproeping eindigen. Da costa zegt wel, in de Voorrede, bl. V, dat bilderdijk ‘het daar op schrift gebrachte denkbeeld door geenerlei bemoeijingen heeft willen verwezenlijken, noch dit stukje bij deszelfs leven op eenigerlei wijze in omloop gebracht is’; maar dan zou Rec. moeten vragen: Wie roept u dan, Mijnheer da costa! om hetzelve thans, welligt, ja hoogstwaarschijnlijk, tegen de bedoeling van uwen ‘dierbaren Leermeester’, in het licht te geven? Even weinig is dit gepast of nuttig, als uw hatelijke uitval tegen het hoogste Kerkbestuur der Nederlandsche Hervormde Kerk. - Zal Rec. nu over dit alles en meer eene wederlegging gaan schrijven, en, zoo zij al in weinige bladzijden kon vervat
worden, het vreedzame grondgebied van dit Letterkundig Tijdschrift tot eene kampplaats der Polemica maken; en dit in eenen tijd, dat er, zoo al geen werkelijke Polemos, toch overgenoeg Polemici zijn? Neen! neen! roepen zijne Lezers hem toe: nulla salus bello: pacem te poscimus omnes. - Zal hij eindelijk nog iets over den stijl dezer Opstellen moeten zeggen? Ach! de prozastijl van den grooten Dichter is immers ook al genoeg bekend: en wat zou het baten, of hij zich genoodzaakt zag, om te zeggen, dat hij deze stukken ook hierom niet aanbevelen kan, maar den stijl meestal hard, stroef en stootend vindt? Liever legt hij dus de pen aanstonds neder; maar hij is aan waarheid en liefde schuldig te wenschen, dat deze stukken ongedrukt mog-
{==145==} {>>pagina-aanduiding<<}
ten gebleven zijn, of, daar dit eigenlijk niet baten kan, dat er geene dergelijke stukken meer mogen gedrukt worden.




De grondstelling der R.K. Kerk, dat buiten haar geene zaligheid mogelijk is, ontwikkeld door den Hoogeerwaardigen Bisschop van Hermopolis en Eersten Aalmoezenier des Konings van Frankrijk, Karel X. Na 't Fransch, door Jan-J.F. Wap, Koninklijken Militaire-Akademie-Leeraar, enz. Te Breda, bij van Gulik en Hermans. 1832. In gr. 8vo. IV en 45 Bl. f :-55.

In eene Voorafspraak (gewoonlijk Voorberigt of Voorrede genoemd) geeft de Heer wap te kennen, wat hem bewogen heeft, dit stukje in onze taal ter lezing aan te bieden. Hij schijnt te meenen, dat de Protestanten (met uitzondering van weinigen, als b.v. bilderdijk, hier met name genoemd) Romes Kerkleer niet kennen. Hij schrijft althans: ‘Zoo kan ik mij toch evenwel niet onthouden, om, naar mijn zwak vermogen, door de uitgave der onderwerpelijke Rede (sic?) van den beroemden Bisschop frayssinous, mede bij te dragen tot het beter begrip van onzen Kerkleer, en dien alzoo te wreken van alle miskenning, voortspruitende uit de verdraiing, welke onze tegenstreveren zoo gaarne voor de Waarheid willen doen doorgaan.’ De Koninklijke Militaire-Akademie-Leeraar poogt tevens zeker dwaalbegrip aangaande zijne denkwijze te voorkomen, betuigende, zelfs den schijn van onregtzinnig Katholijk niet te willen hebben.
De stelling, dat buiten de R.K. Kerk geene zaligheid is, wordt op eene allezins gematigde wijze door frayssinous verdedigd. Blijkens de Inleiding, wil hij de aanmerkingen en tegenwerpingen van rousseau en dergelijke uit den schoot der Roomsche Kerk zelve voortgekomene ongeloovigen wederleggen. De Schrijver stelt zich drie vragen ter beantwoording voor: Wat

{==146==} {>>pagina-aanduiding<<}
moet men besluiten ten opzichte van zonder 't H. Doopsel gestorven kinderen? Wat nopens het lot van Christenen, die buiten den schoot der H. Kerk zijn overleden? Wat omtrent de eeuwige bestemming van ongeloovigen, die zonder kennis aan de Openbaring zijn gestorven? Na vooraf nog gewezen te hebben op het onderscheid tusschen kerkelijke leerstellingen en bijzondere gevoelens van deze of gene Godgeleerden, wordt aangemerkt, dat er in de hel, even als in den hemel, verschillende toestanden zijn. Het is een punt des Katholijken geloofs, dat ongedoopte kinderen verstoken zijn van het geluk des hemels, en dat hunne veroordeeling onafscheidbaar is van dit voorrecht - gemis; doch de Kerk beslist niet, of en in welke mate zoodanige kinderen werkelijk gestraft zullen worden. De gevoelens der Godgeleerden verschillen. Ieder kan aannemen, wat hem het meest waarschijnlijk voorkomt en meest overeenstemt met Gods goedheid, bl. 17. - Wat frayssinous voorts schrijft over het lot van Christenen, die buiten den schoot der R.K. Kerk sterven, schijnt een' zeer milden en liefderijken geest te ademen. Hij onderscheidt grondleerstellingen en andere minder ter waarheid afdoende geloofs-artikelen. De Schrijver merkt echter tevens aan, dat de Kerk zoo zeer voor de laatsten als voor de eersten eene onbepaalde, volstrekte onderwerping van verstand en hart eischt; de verachting van één enkel punt is in hare oogen ketterij - zij beschouwt alles, wat haren leer niet belijdt, als buiten den eenigen weg van waarheid en behoud. Doch frayssinous zoekt het harde van deze uitspraak vervolgens weder te
verzachten door de aanmerking, dat er voor God schuldlooze dwalingen bestaan, en daarom onschuldig, dewijl zij onwillekeurig plaats grijpen - dwalingen, die eerder uit zwakheid, dan uit boosheid voortkomen, en die den mensch niet zullen worden toegerekend door den Oppersten Rechter, die harten kent en nieren doorgrondt, bl. 20. Die dus ter goeder trouwe buiten de gemeenschap der R.K. Kerk leeft, is

{==147==} {>>pagina-aanduiding<<}
niet doemwaardig, alleen op grond van zijn buiten-de-Kerk-zijn, bl. 22. Kinderen, hoewel buiten de (R.K.) Kerk gedoopt, zijn niettemin leden der Kerk, en het Rijk der hemelen is hun verzekerd, bijaldien zij voor de jaren des onderscheids sterven. Ook zullen zij, de jaren des onderscheids bereikt hebbende, niet ophouden, tot de Kerk te behooren, bijaldien zij slechts onder het belijden dier hoofdgeloofspunten, welke hunne secte bewaard en met de R.K. gemeen heeft, voor het overige ter goeder trouw handelen, bl. 25. Of er nu in andere Kerkgenootschappen een groot getal ter goeder trouwe dwalenden bestaat, wil frayssinous niet bepalen. Dit, zegt hij, is het geheim Gods. - Ook over hen, die sterven, zonder de Openbaring gekend te hebben, oordeelt de Schrijver zeer verschoonend, dewijl God, naar luid der H. Schrift, veel eischen zal van hem, die veel ontfangen heeft, en minder van die minder erlangde. Hij doet opmerken, dat zij, die het Euangelie niet gekend hebben, niet naar het Euangelie zullen geoordeeld worden, maar volgends de wet des Gewissens. Hij wil echter zoodanig een ongeloovige niet in 't Hemelsch Rijk van gelukzaligheid plaatsen; maar, naar gelang van zijn gedrag, zal hij meerder of minder in bestemming overeenkomen met het lot van zonder 't H. Doopsel gestorven kinderen. Heidenen zullen dus niet gestraft worden, dan wegens feilen, welke zij konden
vermeden hebben.
Zoo tracht de Bisschop van Hermopolis de stelling, dat er buiten de Kerk geene zaligheid is, te verklaren en te verdedigen. Wij prijzen de gematigdheid des Schrijvers, en kunnen dit stukje aan Roomsch en Onroomsch ter lezing aanbevelen. Niet, dat wij alles goedkeuren en geene aanmerkingen te maken zouden hebben. Het gansche betoog rust op eene onderstelling, welke geenszins bewezen kan worden. De Kerk zegt, dat buiten de Kerk geene zaligheid is; maar zij weet geen voldoend bewijs te vinden. Bovendien, wij noemen het loffelijk, dat een Bisschop zoo gunstig denkt over ons

{==148==} {>>pagina-aanduiding<<}
anderen, welke niet tot de Kerkgemeenschap van Rome behooren, en dus ondersteld worden te dwalen; doch wij vragen, of frayssinous de leer van zijne Kerk wel met de meestmogelijke naauwkeurigheid voorstelt? of, van hildebrand af tot op onzen tijd, omtrent ketters en ongeloovigen steeds hetzelfde werd geleerd? en of de hier gepredikte rekkelijke denkwijze de algemeen heerschende is onder de volgelingen van Rome? De Bisschop zegt, bl. 43: Men stelle de oude Kerk niet tegen de hedendaagsche over; men trekke niet te velde tegen hare uitspraken over eenige zinsneden uit de Heilige Schrift of uit de H. Kerk-leeraars; dit alles toch leidt nergens anders toe, dan tot den weg van een onderzoek en nasporen, waartoe bijna het geheele menschelijke geslacht niet berekend is, en waarop men zoo dikwerf de schrandersten heeft zien verdoold loopen. Dit schijnt ons eene uitvlugt, die bewustheid van eene zwakke zaak verraadt. Wij, Protestanten, houden zeer veel van onderzoeken. En gaan wij dan eens de geschiedenis der Inquisitie na, zoo weten wij waarlijk niet, hoe frayssinous zoo vele gruwelen, in den naam der R.K. Kerk gepleegd, zou kunnen vergoelijken, of met zijne, schijnbaar althans, rekkelijke en verdraagzame denkwijze overeenbrengen.




Aanmerkingen over de Rigters van Israël, door R. Rodenburg, Predikant te IJlst. Te Sneek, bij F. Holtkamp. 1834. In gr. 8vo. 85 Bl. f :-75.

Dit werkje is zeer verstandig en oordeelkundig geschreven; het stelt over 't algemeen de daden en het karakter der zoogenaamde Rigteren van het Israëlitische volk in een helder daglicht, en maakt die beschouwing dienstbaar aan de zedelijk-godsdienstige belangen der lezers, vooral in hunne tweeledige betrekking als Christenen en Staatsburgers. De laatste beschavende hand schijnt echter aan dit boeksken te ontbreken. Bl. 7 vin-
{==149==} {>>pagina-aanduiding<<}
den wij: ‘Rigters waren buitengewone mannen, met eenen heldhaftigen geest begaafd, en traden op als wrekers van het onderdrukte Israël, die hen (lees, om het voorafgaande, dat volk) verlosten van hunne (lees deszelfs of zijne) vijanden, hen (lees het) bij de rust en vrijheid bewaarden, hunne (lees deszelfs) zaken bestuurden, en hen (lees het) tot de dienst van hunnen (lees zijnen) God deden wederkeeren.’ Bl. 20, bij de vermelding der 900 ijzeren wagens van sisera, zou een woord tot opheldering, eene korte beschrijving der strijdwagens van dien tijd, gansch niet overtollig zijn geweest. Bl. 35 staat kortweg, ‘dat gideon, met zijne 300 fakkeldragende bazuinblazers en kruikenbrekers, door Gods hand alleen, de luisterrijkste zege behaalde.’ Maar, even gelijk later zoo veel tot opheldering en beter begrip van simson's daden wordt bijgebragt, zou ook dit geval wel een weinig kunnen zijn toegelicht. Het laat zich ligtelijk beseffen, dat een onbeschaafd en bijgeloovig volk, gelijk de Midianiten, wier leger buitendien slechts uit stroopende benden bestond, door plotselingen schrik werd bevangen, op het hooren van 300 bazuinen, wier geluid
den aantogt van een talrijk en geregeld aangevoerd heir scheen aan te kondigen. Bij velen kan het onverwachte en spookachtige van het tooneel, vooral toen op eens die kruiken gebroken werden, het vermoeden hebben doen ontstaan, dat er Goden of geesten in het spel waren. Bij de ontstane verwarring zag men al ligt een' troep landgenooten voor vijanden aan, die men overal vreesde te ontmoeten en nergens in waarheid zag aanrukken. Zoo vielen de Midianiten op elkander aan. Men droeg toen geene uniformen. Vaandels of standaarden schijnen de Midianiten niet te hebben gehad; en, daar zij meenden met een weerloos volk te doen te hebben, hadden zij denkelijk geene herkenningsteekenen of kreten vooraf onderling bepaald. - Voortreffelijk zijn de geschiedenissen van jeftha en simson behandeld; maar een weinig plat staat er, bl. 52: zijne (simson's) verkeering met eene hoer

{==150==} {>>pagina-aanduiding<<}
te Gaza. Niet juist is, op bl. 58, de uitdrukking: ‘Dan op het einde van eli's leven, toen de staat der Joden zeer begon te vervallen.’ Lees: de staat der Israëliten; want alleen de afstammelingen van juda zijn Joden of Judéërs.
Wij hopen, dat onze gemaakte aanmerkingen den geachten Schrijver zullen bewijzen, dat wij zijn werkje met aandacht gelezen hebben.




Tweetal Leerredenen, over Gen. 4:3-9, en Hoofdst. 4:9-17. Uitgesproken te Hoogeveen, (Provincie Drenthe.) door Cs. van Schaick, Jr. S.S.M.C. en Hulpprediker aldaar. Te Hoogeveen, bij P. Veenhuizen. 1833. In gr. 8vo. 48 bl. f :-40.

De Eerw. cs. van schaick, jr. schrijft in een Voorberigt: ‘De wensch om nuttig te zijn, (behalve in de uitgestrekte Gemeente van het Hoogeveen, waar ik sedert meer dan een jaar voor mijnen waardigen vriend Ds. j. van velzen, door ligchaamsongesteldheid verhinderd zijn dienstwerk waar te nemen, werkzaam ben) deed mij besluiten deze eerstelingen door de drukpers algemeen te maken.’ Rec. prijst den goeden wil, maar is van oordeel, dat jonge lieden, welke den omvang van het heilig dienstwerk nog naauwelijks bij eigene ondervinding kennen, niet zoo spoedig tot de uitgave van Leerredenen moesten besluiten. Hij gelooft wel gaarne, dat van schaick naar de vatbaarheid zijner hoorders predikt en te Hoogeveen veel nut sticht; doch onder zoo talrijke bevolking, die in wijden omtrek verspreid woont, zal de Hulpprediker genoeg te doen vinden. Volbrengt hij deze, voor eenen Candidaat niet gemakkelijke, taak naar behooren, zoo behoeft hij vooreerst geene moeite te doen, om ook buiten dien werkkring te treden. En - gebrek aan gedrukte preken is er niet. Waartoe derzelver getal dan vermeerderd? Van schaick betuigt zelf: ‘Nimmer was het mijne begeerte te wil-
{==151==} {>>pagina-aanduiding<<}
len schitteren, maar nuttig te zijn voor het rijk onzes Heeren.’ Het zij zoo; maar het godsdienstig publiek heeft reeds vele voortreffelijke leerredenen in handen. - Tot een proefje van den stijl des Hulppredikers diene het volgende: ‘Dat de ervaring getuige, en ons leere, dat niet in prachtige en weidsche tempelgebouwen, nedergezeten met koude en ongevoelige harten, maar in de stille nederige hut of aan het zodenaltaar geknield, met ootmoet en dankbaarheid die hulde onzer harten Gode welgevallig is.’




Handboek der heelkundige Ontleedkunde, enz. Uit het Fransch van H.M. Edwards, Med. Dr., vrij vertaald, met Aanmerkingen en Bijvoegselen vermeerderd door G.A.F. Quarin Willemier, Offr. van Gezd. der 2de klasse bij de Armee, enz. IIde Stuk. Te Utrecht, bij N. van der Monde. 1834. In gr. 8vo. Bl. 276-484. f 1-50. (*)

Het eerste stuk van dit werk werd reeds in het jaar 1830, bl. 259, door ons beoordeeld, nadat het in 't laatst van 1829 in het licht gekomen was. In het Voorberigt van dit tweede stuk vermeldt de Vertaler de redenen van het lang wegblijven van hetzelve, met de verzekering, dat het derde uiterlijk in het begin van 1835 zal volgen. Met dit gedeelte zal eene algemeene Voorrede en een Titel afgeleverd worden. Het eerste stuk prijkt reeds met eene goed geschrevene en tot staving van den roem onzer voorouderen, ook in dit gedeelte der heelkundige wetenschap, strekkende Voorrede van onzen verdienstelijken en door zijne schriften en practische bekwaamhe-
{==152==} {>>pagina-aanduiding<<}
den beroemden landgenoot van onsenoort. (Ald. bl. 259). Daar het 2de en 3de stuk slechts als gesplitst moeten beschouwd worden, om de reeds gerekte uitgaaf niet langer te vertragen, en derhalve te zamen een geheel vormen, zoo stellen wij de geheele beoordeeling tot de verschijning van dit laatste gedeelte uit. Het zij nu genoeg, de aandacht van het geneeskundige publiek wederom bij dit werk bepaald te hebben, welke daarvan door het lange tijdsverloop en plaats gehad hebbende omstandigheden welligt afgeleid was; te meer, daar het bij de eerste aankondiging en beoordeeling een boek werd genoemd, dat bij het doen van operatiën het verstand en de hand des Heelmeesters tot nut zijner natuurgenooten bestuurt en leidt.




Beschrijving der Beenderen van het Menschelijk Ligchaam, naar aanleiding van Blumenbach. Uitgegeven door W. Vrolik, Med. Dr. en Prof. te Amsterdam. Te Amsterdam, bij J. Muller en Comp. 1834. In gr. 8vo. VIII en 222 bl. f 2-40.

De Hoogleeraar vrolik zegt in het Voorberigt, dat hij door de uitgave van dit Osteologisch Handboek eene behoefte wenscht te vervullen, welke er bestaat, sedert het bekende werk van blumenbach, Geschichte und Beschreibung der Knochen, niet meer verkrijgbaar is. Wij weten niet regt, welk eene behoefte de Hoogleeraar bedoelt; want zoo er voor aanvangers goede Handboeken over den geheelen omvang der Ontleedkunde bestaan, kunnen zij (in den eigenlijken zin des woords) toch geene behoefte aan een afzonderlijk Osteologisch Handboek hebben. Wij willen echter daarmede de vertaling en omwerking van dit zoo algemeen geprezene werk van blumenbach niet afkeuren; dezelve onderscheidt zich door beknoptheid, terwijl ook het nieuwe volgens den tegenwoordigen toestand der wetenschap er is bijgevoegd, zoo als b.v. de vermelding

{==153==} {>>pagina-aanduiding<<}
der zenuwkanalen, door arnold in het slaapbeen ontdekt (bl. 51) enz. In het eerste gedeelte, over de beenderen in het algemeen, derzelver vorming, ontwikkeling en veranderingen, hadden wij wel eene meerdere uitvoerigheid gewenscht. Het was ook te wenschen geweest, dat de Schrijver bij de door hem uit het oorspronkelijke werk behoudene aanteekeningen (sommige zijn door hem achterwege gelaten) steeds den naam van blumenbach geplaatst had, of dat hij zulks nergens had gedaan. Nu zoude men in het vermoeden geraken, dat slechts die weinige aanteekeningen, waaronder dit geschied is, uit het oorspronkelijke werk waren ontleend; maar eene vergelijking met dat werk leert het tegendeel. Zoo is b.v. niet slechts aanteek. 1, op bl. 29, maar ook 2 ald., en zijn alle de aanteekeningen op de volgende bladzijde van blumenbach. Even zoo zijn al de drie aanteekeningen op bl. 45 en 47, die op bl. 60, 61 enz. van blumenbach, hoezeer wij dien naam aan den voet dier aanteekeningen niet lezen. Wat de reden hiervan zij, kunnen wij bij geene mogelijkheid gissen; maar zeker is het een onwillekeurig verzuim. Op de laatste bladzijden wordt de Hoogl. vrolik steeds spaarzamer met het mededeelen der aanteekeningen. Wij hadden gedacht ze allen weggelaten te vinden, althans voor zoo ver zij op vergelijkende Osteologie betrekking hebben, volgens hetgeen wij in het Voorberigt lazen.
De stijl prijst zich aan door naauwkeurigheid en zuiverheid, en aan de correctie is eene loffelijke zorg besteed. Terwijl wij deze goede hoedanigheden met genoegen opmerkten, verwonderde het ons, het woord van Duitschen oorsprong Kapselband voor beursband te vinden. De sierlijke en nette uitvoering strekt den Uitgever muller en den Boekdrukker spin tot eer. De bijgevoegde steendrukplaat, waarvan de titel niet gewaagt, bevat eene afteekening der beenderen van de hand en van den voet.






{==154==} {>>pagina-aanduiding<<}

Flora Belgii septentrionalis, sive Flora Batavae compendium, Vol. II, plantas cryptogamicas continens. Pars I. Equisetaceae, Filices, Marsiliaceae, Lycopodiaceae, Musci et Hepaticae, elaboratae studio F.A.G. Miquel, Mat. et Phil. nat. et med. Cand., et m. Dassen, Med. Stud. Edidit, emendavit atque praefatus est H.C. van Hall, Instituti Regii Batavi Socius, Botanices et Oeconomiae ruralis Professor in Academia Groningana. (Flora van Noord-Nederland, enz. Te Amsterdam, bij J.C. Sepp en Zoon. 1832. In gr. 8vo. XVI en 227 bl. f 2-40.

Nadat er zoo vele jaren sinds de uitgave van het eerste deel der Flora Belgii septentrionalis, welke in 1825 in 't licht kwam, verloopen zijn, zullen vele beoefenaars der Botanie in ons vaderland aangenaam verrast zijn door de voortzetting, waarvan wij het eerste stuk hier aankondigen.
De Hoogleeraar van hall heeft bij dit moeijelijke gedeelte der Flora den bijstand genoten der wakkere medewerking van twee zijner leerlingen; en, wanneer men dezen arbeid vergelijkt met hetgeen uit vroegere werken van de gorter, meese, van geuns en de geer bekend was, ziet men hier niet weinige soorten aan onze Flora toegevoegd. Ook zijn eenige soorten, die men alleen als inlandsch kende door de opgaven van boerhaave, door de Heeren van hall, miquel en dassen, of door andere verdienstelijke beoefenaars der Botanie, zoo als door den Hoogleeraar reinwardt, den Heer de beijer enz., wedergevonden. Als eene kleine aanmerking zij het ons vergund te vragen, waarom Lycopodium alpinum als inlandsch wordt opgegeven, alleen op het gezag van de gorter, daar de Heer van hall in eene aanteekening berigt, dat de gorter, volgens eene door den Hoogl. reinwardt medegedeelde waarne-
{==155==} {>>pagina-aanduiding<<}
ming, voor deze soort waarschijnlijk Lycopod. complanatum heeft aangezien? - Bij vele geslachten is ook eene clavis specierum gevoegd, 't geen, waar de soorten talrijk zijn, zoo als bij Jungermannia, zijne groote nuttigheid heeft. Dat de Heer van hall in de Voorrede berigt, dat het zijn doel niet was, om, door bekendmaking van geheel nieuwe soorten, den omvang der botanische wetenschap uit te breiden, strekt misschien ter beantwoording eener aanmerking, welke wij, zoo wij ons niet vergissen, in een Fransch Tijdschrift op het eerste deel dezer Flora aantroffen. - Niets verhindere de voltooijing van dit voor ons Vaderland zoo belangrijke werk!

De officiis et conditione Pastoris rusticam. In usum Studiosorum Theologiae scripsit F.L.G. Wagner, Pastor. Groningae, apud J. Römelingh. 1833. oct. maj. 144 pag. f 1-25.

Dit werkje, zoo als het hier, als ware het inlandsch, van eene Nederlandsche pers komt, is niets anders dan een nadruk van het oorspronkelijke, dat aan den voet van het titelblad heeft: Darmstadii prostat in libraria georgii gustavi lange, 1832. De korte Opdragt aan des Schrijvers vader, en het onderschrift der Praefatio: Scr. Graefenhusae, mense Martio mdcccxxxii, heeft men weggelaten; maar ook zonder deze valt het bij de lezing aldra in het oog, dat het werkje in Duitschland thuis behoort. Ook blijkt het bij vergelijking, dat deze kopij gansch niet naauwkeurig is; want zij wordt door eene menigte drukfouten ontsierd, waaraan het origineel geen schuld heeft: dezelve aan te wijzen, zou weinig nuttigheid hebben. - Het zal nu alleen de groote vraag zijn, of deze studiorum primitiae van wagner, gelijk hij dit zijn werk in de Opdragt noemt, aan de Nederlandsche Theologiae Studiosi meer verdienden bekend te worden: hiertoe zal Rec. den inhoud kor-
{==156==} {>>pagina-aanduiding<<}
telijk opgeven, met invlechting van eene en andere vraag of bedenking.
Het geheel is in acht deelen of hoofdrubrieken verdeeld. - Zonder eenige voorbereidselen valt de Schrijver terstond aan het werk; en het eerste opschrift is: I. Munia sacra in templo obeunda. Dit stuk handelt over de volgende zaken: 1. Begin en einde van de dienst; het eerste op vasten tijd, het laatste niet langer dan na 1½ uur. 2. Hoe de boeren zich in de kerk gedragen moeten; (eigenlijk, wat de Leeraar hiertoe zeggen en doen moet.) 3. Gezang. Den schoolonderwijzer aansporen, om den kinderen goed te leeren zingen, of dit anders zelf in de school gaan doen: nieuwe zangwijzen voorzigtig invoeren. (Ware er niets te zeggen over de gepaste keus der gezangen, zoo naar stof als vorm en zangwijze? niets over het gebed? niets over Doop en Avondmaal?) 4. Leerrede, naar vorm en stof. (Ware het in omgekeerde orde niet gepaster?) Vorm. Sieraden vermijden, die men voor kundiger lieden gebruiken kan; (maar als men nu een gemengd gehoor heeft?) lange perioden vermijden; figuren gebruiken, die de rede verlevendigen; dezelfde denkbeelden dikwijls herhalen; (dit zal toch wel zijne grenzen hebben, opdat het niet worde ad nauseam usque) zich op goede voordragt toeleggen (slechts korte aanbeveling!) Stof. De ondeugden en gebreken zonder aanzien des persoons bestraffen; op bijzondere voorvallen aanmerking nemen; (magna tamen cautione opus est, zou Rec. bij beide zeggen) door voorbeelden ophelderen; (eigenlijk, de algemeene pligten in de bijzondere aanwijzen) zoo spreken, dat men voor de boeren nuttig is. (Is dit nu alles, wat er over stof en vorm der Leerredenen, ook bijzonder voor landlieden, te zeggen is?) 5. Catechetisch onderwijs. (Behoort dit tot de munia sacra in templo, omdat het door sommigen in dat lokaal geschiedt, maar immers daar niet
bij uitsluiting?) Jonge lieden, die niet hooren of niet antwoorden willen, door geldboeten straffen: (! ?) voor het laatste wordt een

{==157==} {>>pagina-aanduiding<<}
middel ter beschaming opgegeven, hoewel wagner eerst reeds gezegd heeft, dat beschaming bij velen ligt niet gelukken zal: is hardnekkigheid de oorzaak, aan de Overheid aangeven. (!!) Tot goed catechiseren is noodig, grondige kennis der stof, bijzondere begaafdheid van wèl spreken, en goed geheugen; en om zich daarin te volmaken, moet men met de schoolkinderen catechiseren. (Ook hier moet Rec. vragen: Is dit nu alles? en wanneer hij er nog bijvoegen moet, dat alle deze vijf belangrijke punten in 16 bll. afgedaan worden, is het dan te verwonderen, dat het meestal zeer oppervlakkig is?)
II. p. 17-26. Munia sacra extra templum facienda, namelijk de Privaat-doop, het Avondmaal aan zieken, de bevestiging van de ondertrouw, de lijkredenen. - III. p. 27-36. De scholarum cura, betreffende den schoolonderwijzer, de leerlingen, het onderwijs, het gebouw en de meubelen. - Hoewel over deze onderwerpen hier en daar goede, en zelfs bij de 3de hoofdrubriek eenige algemeen nuttige opmerkingen voorkomen, is het toch alles eigenlijk geheel voor Duitschland, en wij hebben er bij onze inrigtingen geen behoefte aan.
IV. p. 36-46. De quibusdam rebus bonos mores adjuturo non negligendis. 1. Het vieren van den Zondag, vooral het weren van hetgene, dat hiermede in het publieke leven strijdig is. (Ook dit behoort bij ons niet zoo zeer tot den Leeraar.) 2. Verschillen tusschen echtgenooten. (Ook al meest plaatselijk; het algemeene niet uitstekend.) 3. De huiselijke opvoeding; daaromtrent zoo in leerredenen als gesprekken onderrigt geven. (Het gaat ook al niet diep.)
V. p. 46-66. Quomodo pastor exemplo, exhortatione, consolatione, consiliis, et beneficentia rusticis prodesse possit. 1. Door voorbeeld. Goede opmerkingen, meest gegrond op 1 tim. III:2-7. (Maar kunnen de woorden: Ne sit novitius etc. wel op de

{==158==} {>>pagina-aanduiding<<}
tegenwoordige Leeraars toegepast worden?) (*) 2. Door andere bovengenoemde middelen, waarbij vooral te staan naar eigene goede bewustheid, en naar aanwending volgens personen en omstandigheden. (Ook hier welmeenende en nuttige herinneringen, die echter hier en daar voor uitbreiding vatbaar zouden zijn.)
VI. p. 66-112. De rusticorum indole et moribus. Dit stuk bevat in drie afdeelingen, voor welke afscheiding evenwel geen bijzondere reden is, allerlei over 't geheel goede opmerkingen en raadgevingen door elkander, die nog beter doel zouden getroffen hebben, indien het beste en algemeen bruikbare, dat er in is, bij vorige hoofdstukken te gepaster plaatse ingevoegd, of anders als een afzonderlijk stuk tot een meer geregeld geheel gebragt ware. Zij betreffen meest der boeren denk- en handelwijze in het gemeene leven, waarin zij wel dikwijls naar waarheid, maar toch ook wel eens te veel alleen van de slechte zijde worden voorgesteld. Sommige dingen zijn meer van plaatselijk, sommige ook wel eens van minder belang. Somtijds ontbreekt het aan aanwijzing, wat de Leeraar hieraan doen kan: somtijds wordt er meer gezegd, wat hij hierin voor zichzelven, dan wel wat hij te hunnen beste doen moet.
VII. p. 113-123. De muneris reditibus. Ook dit bevat wel over het geheel eenige goede opmerkingen, eerst over landen, weiden en tienden, en daarna over de verdere onzekere voordeelen, als inkomsten des Leeraars; maar zij zijn meest plaatselijk, en komen althans in ons Land niet algemeen te pas.
VIII. p. 123-144. De otio pastoris. Dit hoofdstuk handelt, 1. over de beoefening der Wetenschappen, en

{==159==} {>>pagina-aanduiding<<}
raadt ernstig aan, dat de Leeraar zijne studiën voortzette; bijzonder dat hij zich bij voortduring toelegge op de Wijsbegeerte, het Grieksch en Latijn, de Geschiedenis, de Uitlegkunde, de Welsprekendheid, en de Landtaal. Zeer nuttige, hoewel niet diepgaande opwekkingen worden hier gevonden, die door jonge Predikanten wel mogen behartigd worden: maar hoe bijster schraal is wagner over de Uitlegkunde, waartoe hij bijna niets anders aanbeveelt, dan de kennis der schriften van salomo en jezus sirach! Waarom hier niets over de voortdurende beoefening der oorspronkelijke Bijbeltalen, tot onderhouding en vermeerdering der kennis van Bijbelstijl en Bijbelleer, vooral van het Evangelie? - 2. Verder spreekt de Schrijver over de zorg voor de gezondheid, waarbij hij vooral uitweidt over de ligchaamsbeweging, en wel bijzonder over den tuinarbeid. Met wandelen heeft hij niet veel op; en waarom? omdat de leden en vooral de ingewanden daardoor niet genoeg geschokt worden; omdat men zich dan gedurig verkleeden moet; omdat men voor de boeren een ledigganger zal schijnen. (!!) Over dit geheele artikel zou vrij wat meer en gewigtigers te zeggen zijn. - Eindelijk, 3. wordt alles besloten met eenige goede, maar korte en oppervlakkige opmerkingen over het groote belang van eene beschaafde leefwijze, waarvan de nuttigheid kortelijk aangetoond, en waartoe, behalve de reeds aanbevolene beoefening der wetenschappen en der zuivere taal, de verkeering met beschaafde menschen en de oplettendheid op de kleeding aangeprezen wordt.
Voor het overige, dat wagner over dit gansche onderwerp in de taal der Geleerden geschreven heeft, hiermede kan Rec. zich zeer wel vereenigen: ja hij zou wel wenschen, dat deze taal voor verscheidene onderwerpen in de Godgeleerdheid, ja ook in de Geneeskunde, meer gebruikt wierde; want in beide zijn er, naar zijn inzien, vele zaken, die wel door en voor deskundigen zeer nuttig behandeld kunnen worden, maar welker kennis voor oningewijden niet noodig en nuttig, ja zelfs

{==160==} {>>pagina-aanduiding<<}
somtijds schadelijk is. Wat de Godgeleerdheid in het bijzonder betreft, wenschte hij wel, dat een of meer Geleerden zich den wenk ten nutte gemaakt hadden, dien de Heer wildschut eens gegeven heeft in de Godg. Bijdr. IV, 4, bl. 519, 520, om ook een Latijnsch Tijdschrift voor de Godgeleerde Wetenschappen aan te leggen; want, hoe doelmatig en belangrijk ook over 't geheel de genoemde Godgeleerde Bijdragen mogen zijn, er komen toch natuurlijk onderwerpen in voor, bij welker behandeling men het lippis et tonsoribus notum esse niet behoeft te verlangen. - Stijl en Latiniteit van dit werkje, ofschoon niet uitstekend, zijn echter niet verwerpelijk. Omtrent de deugdelijkheid of gepastheid van sommige woorden of spreekwijzen zou men misschien eenige bedenking kunnen hebben: b.v. of semina discordiae conjugum disserere (p. 23) kan gezegd worden voor het zaad van tweedragt tusschen echtgenooten zaaijen, want disserere wordt in den eigenlijken zin, en dan nog zeldzaam, gebruikt voor uitzaaijen; - of voor consuetudines in loco invehere (p. 24) niet moet gezegd worden cons. in locum inducere of introducere; - of equulum ligneum habere, quam (l. quem) quis non libenter deserat (p. 33) niet te zeer naar een' Germanismus riekt; - of exoleverint, p. 40, niet eene schrijf- of drukfout is voor adoleverint (opgegroeid zijn); - of veniabilis (p. 80), assentari (p. 95 et alibi) in de beteekenis van assentiri, decumanus (p. 117) voor decimarum debitor, daar het anders decimarum exactor is, wel genoeg gewettigde
woorden zijn; - of de spreekwijzen aliquem deridendum propinare (p. 38), clamare ad ravim (p. 98), die alleen bij Comici en in comischen stijl voorkomen, in deftiger' stijl wel passen, enz. Sed haec hactenus.
Het oordeel van Rec. over dit boek komt dus hoofdzakelijk hierop neder, dat men door een werk over dit onderwerp, geheel naar de behoefte der Nederlandsche Protestantsche Geestelijken te platten lande ingerigt, en minder oppervlakkig geschreven, grootere aanwinst zou

{==161==} {>>pagina-aanduiding<<}
verkregen hebben, dan met dat van wagner op Nederlandschen bodem over te planten. Doch nu doe men, zoo goed men kan, zijn nut met het goede, dat er hier en daar in verspreid is, en met des Schrijvers welmeenende bedoeling, om voor zijn ambt en zijne ambtgenooten nuttig te zijn!




Verhandeling over de Komeet van Halley, hare vroegere verschijningen en de toekomstige in het jaar 1835, tevens inhoudende: een overzigt over alle Kometen, wier omloopstijden met meerdere of mindere juistheid zijn bepaald; door F. Kaiser, Math. et Phil. Nat. Cand., Observator Astr. aan de Hoogeschool te Leiden. Met eene Kaart, den weg voorstellende, welken de Komeet van Halley, bij hare toekomstige verschijning, aan den Sterrenhemel zal afleggen. Te 's Gravenhage en Amsterdam, bij de Gebr. van Cleef. 1835. In gr. 8vo. 196 Bl. f 2-40.

Met bijzonder veel genoegen hebben wij deze Verhandeling gelezen en herlezen. De Schrijver toont, met dit stuk in het licht te geven, hoe men de moeijelijkste en ingewikkeldste gedeelten eener wetenschap tot een aangenaam en leerzaam onderhoud kan maken, zelfs voor menschen, die zich niet uitsluitend met de sterrekunde bezig houden. Onzes inziens, geeft dit werkje aan lezers, die gezond verstand bezitten en gebruiken, zeer heldere begrippen, hoe en op wat wijze men, door de hemelligchamen na te sporen, tot die heerlijke uitkomsten geraakt, die de sterrekunde ons in zoo groote menigte oplevert. Dit werkje moet elk, die hetzelve met oordeel leest, eerbied en belangstelling inboezemen voor die wetenschap, welke men thans met regt voor eene der fraaiste en volmaaktste van alle wetenschappen kan houden.
De Inleiding, welke uit 28 bladzijden bestaat, bevat de gevoelens, welke de Ouden, voornamelijk aristoteles, aan deze bijzondere soort van hemelligchamen hechteden, en hoe men door de onvermoeide pogingen van groote sterreen wiskundigen, als tycho-brahé, kepler, newton en halley, allengskens uit de duisternis tot eene meer verlichte kennis van dezelve is gekomen, voornamelijk door

{==162==} {>>pagina-aanduiding<<}
de ontdekkingen van newton en het taal geduld van halley, naar wiens naam de Komeet, welke deze Verhandeling voornamelijk ten doel heeft, is genoemd geworden. Vervolgens geeft de Schrijver eene beknopte en duidelijke verklaring van alle de kunstwoorden, welke in het vervolg van dit werk voorkomen, waardoor hetzelve, zonder op iets te stooten, geleidelijk kan worden gelezen; alsmede wat men noodig heeft te weten, om de loopbaan eener komeet te bepalen, en waaraan men heeft te toetsen, of eene zekere komeet al dan niet dezelfde is, die te voren is verschenen.
Hierop volgt het eerste Hoofddeel, hetwelk de Geschiedenis der Komeet van halley behelst, waarin de Schrijver, van bl. 29-83, al het geschiedkundige, hetwelk bij de vijf voormalige verschijningen van deze komeet heeft plaats gehad, en voornamelijk datgeen, wat betrekking heeft op ons vaderland, vermeldt; hetwelk veel merkwaardigs in zich bevat, en ons een regt denkbeeld geeft van de bekrompenheid der denkbeelden en van de angstvallige vrees, welke men te allen tijde koesterde omtrent deze hemelligchamen, en hoe men dezelve in verband bragt met de menschelijke lotgevallen. Dit Hoofddeel is in vijf Onderafdeelingen verdeeld, als:
1o. Over de verschijning in het jaar 1456. - Hier vermeldt de Schrijver, welk een' algemeenen angst en schrik deze komeet destijds veroorzaakte, en hoe zij eene komeet van ongehoorde en ontzettende grootte werd genoemd; terwijl onder alle rampen en onheilen, welke zij veroorzaakt heeft, deze niet een van de geringste was, dat zij gehouden werd voor een gewrocht, uit de hel afgezonden, om de vernieling van het laatste overblijfsel der Christenmagt in het Oosten aan te kondigen, enz. En zoo meende men, dat zij oorzaak was van den hevigen storm, die in Italië en in de zee van Ancona woedde; alsmede van die in Toscane, waardoor de zwaarste boomen ontworteld, steden en kasteelen tot den grond gesloopt werden. Volgens claudius comiers, zou zij pogingen aangewend hebben, om de aarde uit hare zitplaats te stooten, welke eene sterke aardbeving ten gevolge hadden.
2o. Over de verschijning in het jaar 1531. - Hier worden de waarnemingen van petrus appianus te Ingolstadt vermeld, welke voornamelijk den staart van dezelve betroffen. Vervolgens kortelijk de rampen, welke men meende, dat zij veroorzaakte, vermeldende, verhaalde de Schrijver het meer

{==163==} {>>pagina-aanduiding<<}
verlichte gevoelen van onzen waardigen en eertijds miskenden landgenoot balthazar bekker, die allen invloed van de kometen op de aarde en de lotgevallen harer bewoners geheel ontkende. En hoe naderhand de stelling geboren werd, dat de kometen niet altijd kwaad verkondigden, maar goed over goeden en kwaad over kwaden bragten.
3o. Over de verschijning in het jaar 1607. - Bij deze verschijning schijnt het blaadje eenigzins omgekeerd te zijn. In plaats van de komeet met bijgeloovige vrees aan te staren, of zich voor haar te verschuilen, ving men aan, haar met met belangstelling na te sporen; doch er waren nu ook andere mannen op het tooneel, als kepler, longomontanus, wendelinus en harriot, welke, zoo als de Schrijver zegt, haar der vlijtige waarneming overwaardig keurden. Deze worden dan ook vermeld, alsmede die van onzen verdienstelijken landgenoot willebrordus snellius. Hoewel deze genoemde sterrekundigen dezelve onder de hemelligchamen rangschikten, welke ook hunne gewone loopbanen hadden, schijnt longomontanus nog niet geheel van bijgeloof vrij te pleiten te zijn. Door minder ingewijden in het vak der sterrekunde werden de overstroomingen in Engeland en Italië aan de werking dezer komeet toegeschreven; alsmede de overwinning van de Hollanders op de Spaansche vloot, hunne overmeestering van de straat van Gibraltar, en het overlijden van eenige Vorsten. Na nog van eene zonderlinge stelling van longomontanus gewag gemaakt te hebben, besluit de Schrijver deze Afdeeling met de belagchelijke beweringen van taxilus.
4o. Over de verschijning in het jaar 1682. - Deze verschijning is zeer merkwaardig, door dat dezelve van zoo veel wetenschappelijk belang geweest is voor de sterrekunde. De twee jaren te voren verschenen komeet bragt, zoo als de Schrijver zegt, newton op het denkbeeld, om het beginsel der algemeene zwaarte op de theorie der kometen toe te passen; en deze gaf aan halley, door de ontdekking van haren omloopstijd, de gelegenheid, om het schoonste zegel te drukken op de theorie der kometen, door newton gevestigd. Deze Afdeeling bevat te veel belangrijks, om het hier te kunnen mededeelen, daar de verschijning der komeet nu in een tijdperk voorviel, dat zij door een aantal beroemde sterrekundigen met aanmerkelijk verbeterde werktuigen kon worden waargenomen; en het is in dit tijdperk, dat halley

{==164==} {>>pagina-aanduiding<<}
zijne onvermoeide pogingen zoo loffelijk heeft in het werk gesteld en de volgende terugkomst heeft durven voorspellen, welke ook volkomen aan de verwachting heeft beantwoord. De weg, dien deze beroemde sterrekundige heeft ingeslagen, wordt door den Schrijver op eene zeer voldoende wijze beschreven.
5o. Over de verschijning in het jaar 1759. - Wij moeten ons hier wederom beklagen, niet genoeg van deze Afdeeling te kunnen mededeelen, daar de kortheid van ons bestek zulks niet gedoogt. De Schrijver vermeldt hier, met hoeveel belangstelling de komeet werd te gemoet gezien, en hoe men zich bezig hield, om den tijd, wanneer, en de plaats aan den hemel, waar men de komeet het eerst zou kunnen waarnemen, te bepalen; hoe onze ijverige landgenoot klinkenberg, zoo wel bij vreemdeling als bij landgenoot hooggeschat, het eerst ondernam, om, eenige jaren vóór de verschijning der komeet, den schijnbaren weg te berekenen, en hij de grenzen bepaalde, tusschen welke de komeet moest gezocht worden; alsmede, wat onze landgenooten wijtze foppes en jan schim in het werk gesteld hebben, om het hunne bij te dragen, om een denkbeeld te verkrijgen van de ontzettende berekeningen, welke de sterrekundigen, zoo binnen- als buitenlands, in het werk gesteld hebben, om de komeet zoo vroeg mogelijk te kunnen ontdekken; doch omtrent dit alles moeten wij de lezers naar het werkje zelve verwijzen. Vervolgens gaat de Schrijver over tot het vermelden van de veelvuldige waarnemingen, op de komeet zelve gedaan, gedurende hare verschijning; hoe zij het eerst is waargenomen geworden door eenen boer in de nabijheid van Dresden, op den 25 Dec. 1758, vervolgens door hoffman, te Dresden, op den 28sten, door messier, te Parijs, op den 21 Jan. 1759, en naderhand door eene menigte anderen in alle oorden van Europa, als ook in Oostindië. Na de verschillende lengten van den staart, met welken de komeet in verschillende tijden en op onderscheidene plaatsen zich vertoonde, vermeld te hebben, geeft de Schrijver verslag van de waarnemingen, welke in ons vaderland zijn
gedaan, en eindigt deze Afdeeling met de opgave van eenige denkbeelden, welke het publiek van deze komeet koesterde; alsmede van de geschriften, welke naderhand door clairaut en euler in het licht zijn gekomen, over de storingen der kometen.
(Het vervolg en slot hierna.)







{==165==} {>>pagina-aanduiding<<}

De Socratische School, of Wijsgeerte voor de negentiende Eeuw, door Ph.W. van Heusde. Iste Deel. De Encyclopedie. Te Utrecht, bij J. Altheer. 1834. In gr. 8vo. XVIII en 330 Bl. f 3-60.

Verhandeling over de Socratische Gesprekken, of beantwoording der Prijsvraag: Welke zijn de kenschetsende eigenschappen, door welke de Socratische Gesprekken zich onderscheiden? Waarin bestaat derzelver voortreffelijkheid? En in hoe verre is die schrijfwijze der Ouden ook thans nog bij de behandeling van wijsgeerige onderwerpen aan te prijzen? Door J.A. Bakker, te Rotterdam, aan wien de buitengewone zilveren Eerpenning is toegewezen. Te Leyden, bij D. du Mortier en Zoon. 1834. In gr. 8vo. 110 Bl. f 2-50.

Gesprekken in Sokratischen vorm, door B.T. Lublink Weddik. Te Amsterdam, bij G.J.A. Beijerinck. 1834. In gr. 8vo. XV en 126 Bl. f 1-65.

De bespiegelende Wijsbegeerte, hoewel niet het schitterendste gedeelte van onzen letterroem, heeft hier te lande verschillende lotgevallen gehad, en de Wijsgeeren hebben beurtelings onverdraagzaamheid ondervonden of - ten toon gespreid. Nadat aristoteles (of hetgeen men als zijne Wijsbegeerte deed voorkomen) tot op de helft der zeventiende Eeuw, gelijk overal elders in Europa, onbetwist had geheerscht, begon descartes haar door eene andere te vervangen. Hij werd echter door den scherpen en vinnigen gijsbert voetius, die de godgeleerde alarmklok tegen hem klepte, uit het land gedreven, om, gelijk de groot, in Zweden eene toevlugt tegen de Hollandsche Theologanten te vinden. Nogtans had hij hier ook aanhangers, zelfs onder dezen; en de meer gematigde Coccejanen deden eindelijk, in weerwil van voet en de zijnen, de Cartesiaansche Wijsbegeerte hier te lande zegepralen. Sedert voegden wij ons doorgaans naar de naburige heerschende scholen; stichters van eigene stelsels hadden wij niet, zoo men spinoza uitzondert, op wien echter de meesten zich wel niet gaarne als zoodanig zouden beroemen. In de eerste helft der achttiende

{==166==} {>>pagina-aanduiding<<}
Eeuw vond bij velen het stelsel van leibnitz en wolff over de beste wereld ingang. De beroemde allard hulshoff, een onzer grondige Wijsgeeren, verklaarde zich stellig daartegen, als tegen een gevoelen, dat 's menschen vrijheid vernietigde; maar leibnitz vond in petsch een' verdediger, en sedert niet weinig aanhangers. De vermaarde dionysius van de wijnpersse was een Eklektikus, die onafhankelijk uit de wijsgeerige stelsels bijeenzamelde, hetgeen hem voorkwam waarheid te zijn. Hennert, te Utrecht, verklaarde zich ten stelligste tegen de Ontologie, of (voorgegevene) kennis der wezens. Eindelijk kwam kant, en vond hier driftige Apostels. De nieuwe leer bekwam een tijdschrift, onder het beleid van paulus van hemert, die elk, wie buiten kant zijn heil zocht, onverbiddelijk met den geesel zijner scherpe pen strafte. (*) Tot fichte hielden sommigen de vlugt der Duitschers bij; maar verder kon men niet, en borger schreef zelfs zijn Mysticismus, met de geheele kracht van zijn genie, tegen schelling.
Te midden van dit alles was, in een land, waar de Ouden lang met meer vlijt en misschien met meer geluk dan elders werden beoefend, de Socratische Methode zoo min, als de vorm der wijsgeerige zamenspraak, in de landtaal beoefend geworden. Harries in Engeland, mozes mendelszoon in Duitschland beproefden die manier in hunne taal met goed gevolg; bij ons was dezelve zoo geheel ongewoon, dat de voortreffelijke frans hemsterhuis zijne geheel Socratische zamenspraken in de Fransche taal schreef. Zekerlijk werd daardoor de edele en smaakvolle Wijsgeer in Duitschland en Frankrijk bekend; jacobi (zijn geestverwant), herder, en naderhand zelfs cousin, verkondigden zijnen lof; maar de Nederlanders schenen zich langen tijd noch aan hunnen grooten landgenoot, noch aan de zoo gelukkig door hem beoefende manier, die eenmaal de Wijsbegeerte uit de wolken en luchtgewesten op aarde gebragt, en daar vasten voet had doen vatten, te laten gelegen liggen. Maar, was die verlossing uit de wolken ten tijde van socrates noodzakelijk, zij was het vooral thans, nu het eene luchtkasteel het andere met de snelheid van den wind in Duitschland verving. De behoefte, om met plato tot den mensch

{==167==} {>>pagina-aanduiding<<}
en het nasporen zijner natuur (niet met woorden, maar inderdaad) weder te keeren, werd dringend. Wij verheugen ons, dat aanvankelijk daaraan voldaan is, en dat wij drie werken, in één jaar verschenen en alle tot de Socratische manier in betrekking staande, mogen aankondigen.
Wij kennen deze manier van socrates vooral uit twee zijner leerlingen, die, hoe verschillend ook en in het meeste tegen elkander overstaande, nogtans beide zijne eigenaardige manier hebben uitgedrukt, - xenophon en plato, (want aan de echtheid der gesprekken van aeschines wordt getwijfeld.) De eerste wordt geacht de echte leerwijze zijns meesters best te hebben uitgedrukt. Het zijn ondervragingen, om zoo doende de waarheid te vinden; maar het hoofdoogmerk van xenophon was toch de regtvaardiging van socrates tegen de beschuldigingen van ongodsdienstigheid en onzedelijkheid, (of het bederven der jeugd) die men tegen hem ingebragt en waarop men hem ter dood verwezen had. Daarom verbergt hij ook zijn oogmerk bij xenophon veel minder dan bij plato, gaat meer regt op zijn onderwerp af, en is minder sarkastisch tegen de Sophisten, van welke (van den beroemden prodicus) hij zelf de algemeen bekende fabel van herkules op den scheiweg geheel overneemt, en aan prodicus den naam van Wijzen geeft. In 't geheel is eenvoudigheid, als kenmerk van den stijl, en algemeene nuttigheid, als doel, bijzonder eigen aan de Gedenkwaardigheden des grooten Wijsgeers door xenophon. Geheel anders zijn de zamenspraken, waar plato zijnen leermeester sprekend invoert. Hier vinden wij al de pracht van den hoogdichterlijken, de liefelijkheid en bevalligheid van den gemeenzamen stijl, gelijk alle de scherpzinnigheden der redeneerkunst, en de verhevenheid der leenspreuk gebezigd, om niet alleen, gelijk bij xenophon, praktische levenswijsheid, maar ook de hoogste
onderwerpen der Wijsbegeerte te behandelen. Maar men vindt meer dan dit; men vindt er de Socratische ironie, die vlak het tegendeel zegt van 't geen zij bedoelt, die den Sophist hemelhoog als eenen Wijzen verheft, en zichzelve als geheel onkundig voorstelt; terwijl zij eindelijk toch dien Wijzen, als onkundig, op de treffendste wijze ten toon stelt, somtijds met den bittersten, doch vernuftigsten spot. Men vindt er de Socratische vroedkunde der zielen in, waarin socrates, als de zoon eener vroedvrouw, beweert, zelf niets te kunnen voortbren-
{==168==} {>>pagina-aanduiding<<}
gen, maar de gedachten, waarmede anderen zwanger gaan, uit hen te lokken en te voorschijn te brengen. Men vindt daarin socrates afgemaald, niet, zoo als bij xenophon, in enkele trekken of redeneringen, maar hetzij in een vrolijk gezelschap sprekende, en daarin door een' der gasten, zijnen geliefkoosden leerling, als voorbeeld van deugd en onthouding geschilderd, hetzij in de ure des doods, waarin hij zich verheugt over zijne aanstaande standsverwisseling, en zijne leerlingen overtuigt van een beter leven. Eindelijk hebben deze gesprekken somtijds een' geheel dramatischen vorm, zoodat de twee bedoelde zamenspraken, het Gastmaal dien van een Blijspel, de Phedon dien van een Treurspel hebben; terwijl ook de Protagoras, de Euthydemus en het begin der Republiek bij uitstek levendige karakterschilderingen bevatten. Maar men vindt bij plato ook gesprekken, waar de Wijsgeer zich geheel in de wolken verliest, en over het zijn en niet zijn zóó redekavelt, dat het koele verstand hem bezwaarlijk kan volgen, gelijk in den
Parmenides, dien de meeste hedendaagsche Duitschers, wier twijfelzucht anders alle palen te buiten gaat, dan ook allen voor ontwijfelbaar echt erkennen.
Ons groote Publiek, hetwelk de oude talen niet beoefent, had, behalve eene vertaling van den Krito, de Apologie van socrates, door Prof. ten brink, of eene overzetting van mendelszoon's navolging van den Phedon, nog niets van plato in de moederspraak kunnen lezen. Het is dus (wij herhalen het) een aangenaam verschijnsel in onze Letterkunde, drie geschriften over de Socratische manier van philosopheren, en bepaaldelijk over dien Wijsgeer, die van allen met de meeste verhevenheid en waarheid over God, deugd en onsterfelijkheid heeft gesproken, over plato, gelijktijdig te kunnen vermelden. Het eerste dier geschriften is van wyttenbach's uitmuntenden Leerling, die, om zoo te spreken, zijn leven aan plato en diens leerwijs heeft toegewijd, - van van heusde. Vroeger beklaagde men zich, dat dit sieraad van Utrechts Hoogeschool aan het Publiek zoo weinig van zijne letterschatten mededeelde. Thans heeft hij, en door zijne Brieven over Hooger Onderwijs, en door zijne Initia Philosophiae Platonicae, en thans door deze Socratische School, aan dit algemeen verlangen naar mededeeling voldaan. Veel is er in dit laatste werk, dat voor ons grootere Publiek bestemd is, uit de Initia, voor Geleerden geschreven, over-
{==169==} {>>pagina-aanduiding<<}
genomen; doch alles in een' vloeijenden, algemeen verstaanbaren, hier en daar zelfs gemeenzamen stijl. Het groote oogmerk van dit geschrift is, het verband der kunsten en wetenschappen onderling en met elkander aan te toonen. Lang had de Schrijver daarnaar gezocht. Baco's poging, om dat verband te vinden, had hem zeer behaagd; maar de uitspraak van rousseau
tegen de wetenschappen en kunsten had hem twijfelingen ingeboezemd, waaruit hij alleen door de Socratische school, vooral door plato, verlost was. Ziet hier eene korte schets van het beloop des werks.
De Schrijver beschouwt vooreerst het beginsel der schoone kunsten, en zoekt dit in liefde tot het schoone. De natuur heeft ons een gevoel voor eenheid en verscheidenheid tevens, voor overeenstemming en welluidendheid, kortom voor schoonheid ingeboezemd, die overal bevrediging zoekt, die zich op de maat wil bewegen, naar de maat welluidende klanken hooren, enz. Dit is dan nu de echte, natuurlijke muzijk, die van de eigenlijke toon-kunst verschillend is. Poëzij en zang verschilden oudtijds niet, ten minste niet de oudste, de lyrische poëzij. Het muzikale koor deed de tooneelpoëzij ontstaan. Deze, door ook sprekers in te voeren, helt tot welsprekendheid en redekunst over. Het heldendicht is van nature geschiedkundig, en vermeldt den lof en de daden van groote mannen. Het leerdicht is meer wijsgeerig. De Elegie, of de klaagzang, werkt vooral op het gevoel. De lierdichter is meer enkel zanger, blijkens de schoonheid zijner liederen en derzelver verscheidenheid van toon en maat. Het herdersdicht, later uitgevonden, is het schaduwbeeld der eerstgenoemde soorten. De beeldende kunsten rusten op de verbeeldingskracht, die in den letterlijksten zin beelden te voorschijn brengt. Maar dit afbeelden van bestaande voorwerpen is niet genoeg: men neemt het schoonste uit alles bijeen, wordt eindelijk hierdoor met het denkbeeld van schoonheid bezield, en brengt nu Idealen te voorschijn, die het hoogste gewrocht zijn van den kunstzin. De bestemming nu der schoone kunsten is Godsdienst;
want de Ouden wijdden niet alleen zang en dans, maar ook prachtige tempels en standbeelden aan hunne Goden: onze Godsdienst, gelijk de oude Hebreeuwsche, heeft althans ook muzijk, aan de Godheid gewijd, even als poëzij, vooral de lyrische, in verband met de muzijk, blijkens de heerlijke reijen in Esther en Athalia van racine en de liederen onzer koraalmuzijk,

{==170==} {>>pagina-aanduiding<<}
of, zonder dezelve, in de gedichten van vondel, milton, klopstock, van alphen, feith en zoo vele anderen. (*) Het doel der schoone kunsten is het schoone, de liefde tot hetwelk haar beginsel was; doch haar onderling verband is het zedelijk schoone, door plato de hemelsche Muze genaamd. Eindelijk moet de zoogenoemde Aesthetica de wijsbegeerte van, en de opleiding tot het schoone zijn.
Nu gaat de Schrijver over tot de wetenschappen. Gelijk bij de kunsten het schoone, zoo is hier het ware het beginsel van alles. De waarheid is hetgeen niet schijnt te zijn, maar is. Eene zeer eenvoudige omschrijving, maar die, bij de vele schijngedaanten, overrijk is in gevolgen. Nu wordt de bekende plaats in den Phedrus medegedeeld van de afkomst der menschenzielen uit eene hoogere wereld, van hare nederdaling in ligchamen, van het wassen harer vleugelen, van de werking van het ligchamelijk schoon, dat ons tot het ware, het zedelijk schoon moet opleiden, enz. De Heer van heusde vindt, dat door deze fabel de vraag, wat waarheid is, zóó wordt beantwoord, dat de zaak ons schier aanschouwelijk wordt gemaakt. Na zoo veel geestdrift, die ons het oog op onze afkomst van de Godheid en onze bestemming tot hereeniging met dezelve deed slaan, meenden wij als uit de wolken te vallen, toen wij door den Schrijver naar de wiskunde werden geleid! De wiskunde, dacht ons, behoorde op een geheel ander grondgebied thuis, en had met zulke hooge bespiegelingen niet te maken. Want de zielen daarboven zullen toch wel geene cirkels trekken of driehoeken meten! Maar de Schrijver onderscheidt twee soorten van wiskunde; die voor het gemeene leven, en die alleen dient om den waarheidszin te oefenen. - Aan de redeneerkunde wordt eene groote plaats ingeruimd. Zij is hetgeen plato dialectica noemt. De logica (een naam, door aristoteles gegeven) onderscheidt van heusde daarvan. De dialectica van socrates was de epagoge, of opleiding, om door vragen en antwoorden den mensch tot het vinden en bepalen der waarheid te leiden;
die van plato was de analysis, d.i. afscheiding van hetgeen tot eene zaak niet, en

{==171==} {>>pagina-aanduiding<<}
verbinding met hetgeen daartoe wel behoort, die hij echter ook met de epagoge verbond. (Hierop is nu verder de geheele redenering van onzen Schrijver gegrond; maar te vergeefs hebben wij naar de onbedriegelijke kenmerken gezocht, waardoor men bij de afscheiding te weten komt, wat tot eene zaak niet, en bij de verbinding, wat daartoe wel behoort. Zoo lang wij dit niet stellig weten, blijft deze manier van redeneren evenzeer aan misvatting en dwaling onderhevig, als de gewone.) Hoe het zij, de Heer van heusde zegt, dat wij daardoor in het Rijk der Waarheid worden overgebragt, en, zoo veel het den mensch in dezen zijnen toestand vergund is, de Idéën of verstandsbegrippen erlangen van het schoone, goede, regtvaardige, heilige. (Dit zijn die beroemde ideae innatae, of ingeschapene denkbeelden, van plato, welke locke, ten minste voor eenen tijd, uit de Wijsbegeerte verbannen heeft.)
De redekunst schijnt tot de schoone kunsten te behooren; maar zij is tevens eene wetenschap. Na er al het overtollige, alwat niet tot haar wezen behoort, van te hebben afgescheiden, steunt zij geheel op redeneerkunst; maar zij is welsprekende redeneerkunst. Van heusde noemt haar de poëzij van die kunst, gelijk het leerdicht de redeneerkunst der poëzij. Om ons een staal van valsche, van snoode welsprekendheid (maar neen! dien naam verdient het niet) te doen zien, haalt de Schrijver hier eene plaats uit muretus, tot lof van den St. Bartelsnacht, in zeer schoon Latijn, aan, waarin de veile, ellendige lofredenaar durft zeggen, dat de starren dien nacht helderder geschitterd hebben, dan gewoonlijk, om dat schoone tooneel te belonken! Van heusde beoordeelt dit verfoeijelijke stuk, waarbij alle de drogredenen der Sophisten niet te vergelijken zijn, veel te zacht, en zegt, dat het onweêrstaanbaar vermogen dier welsprekendheid hem op het punt gebragt heeft om toe te juichen, wat hij verfoeijen moest. Op ons heeft het eene geheel andere uitwerking gedaan, - die der diepste verontwaardiging.
Op de redekunst volgen de fraaije letteren, die niet juist omschreven worden, maar waartoe wij meenen, dat het schoone proza (dat echter ook voertuig is der redekunst en welsprekendheid) voornamelijk behoort. Hier wordt het voorbeeld van demosthenes bijgebragt, hetwelk ons toeschijnt meer tot de redekunst te behooren. Aan zijn lezen van plato wordt gedeeltelijk zijne hooge zedelijkheid toegeschreven, die

{==172==} {>>pagina-aanduiding<<}
hem steeds tot de verhevenste Idéën, tot het schoone, goede en regtvaardige opvoerden. Wij vinden dien lof wat te sterk. Zijn gedrag omtrent midias en harpalus en in den slag bij Cheronea pleit niet voor zijne strenge deugd; en was het pligt, altijd pligt, philippus te weêrstaan, waarom raadde hij dan zelf eens tot vrede? Phocion was veel meer het evenbeeld van socrates, dan hij.
De bestemming der wetenschappen is, volgens onzen Schrijver, deels om den mensch het ware te doen zien, deels om hem in staat te stellen anderen daartoe te geleiden. Het eerste is de taak der wis- en redeneerkunde, het tweede die der redekunst en fraaije letteren. Hier wordt nu de beroemde leenspreuk van plato's hol medegedeeld, een dier poëtische vindingen, waardoor de Wijsgeer onder de Dichters van alle tijden eene zeer onderscheidende plaats heeft verdiend. Maar deze vinding (die men in het werk van van heusde moet nazien) is meer dan dichterlijk; zij is eene waarachtige schildering van den mensch, in dit leven aan schijn en zinbedrog en dwaallicht overgegeven, en die slechts het waarachtige licht, dat hem door de Rede, en vooral door de Openbaring geschonken is, door bevrijding uit dat hol kan erlangen. Maar doorgaans heeft hij de duisternis liever dan het licht, miskent en mishandelt zelfs degenen, die hem van dwaling overtuigen en tot het licht brengen willen. Dit is gewis eene der plaatsen, waarin plato zich bijkans als voorlooper, als opleider (gelijk clemens alexandrinus de Grieksche Wijsgeeren noemde) tot het Christendom heeft betoond. Jammer, dat zijne toepassing wat schraal uitvalt. De Zon, die de bevrijden uit het hol met verrukking voor het eerste zien, die Zon, waarvan plato op het einde des zesden boeks der Republiek zulk eene wegslepend schoone beschrijving geeft, is niet de bron van alle licht en warmte in de zedelijke wereld, van alwat goed, waar en schoon is, - god; maar een onbepaald denkbeeld, - het denkbare goede. Waarom zich niet bepaalder uitgedrukt?
Het doel der wetenschappen is dan, naar het ware te streven; het verband der wetenschappen, de ware kunst van redeneren. De logica (van die redeneerkunst eenigzins onderscheiden, maar ten naauwste daarmede verwant) is het wijsgeerig onderzoek der wetenschappen, of de wijsbegeerte van het ware. Maar nu blijft er nog een hoogstgewigtig onderwerp over, - het verband der kunsten met de wetenschap-
{==173==} {>>pagina-aanduiding<<}
pen. De mensch heeft een' inwendigen zin, die op den uitwendigen moet werken, en zonder welken deze niets zoude zien en hooren (blijkens het verschijnsel, dat iemand, te midden van een talrijk gezelschap afgetrokken zijnde, daarvan niets ziet of hoort). Op het schoone gerigt, is die de kunstzin, en streeft niet enkel naar schoonheid, maar ook, met den eigenlijk gezegden, op de wetenschappen gerigten waarheidszin, tevens naar waarheid. In onze begrippen toch is het schoone en het ware onderscheiden, hoezeer het ware van het schoone niet is af te scheiden, en plato daarom ook het ware niet als een bijzonder idée heeft beschouwd; immers alle idéën hebben de zuiverste waarheid met elkander gemeen. Zij waren de Modellen, naar welke de Godheid de wereld schiep. - Na nog eenige aanmerkingen over 's menschen vorming en opvoeding, over het verband der kunsten en wetenschappen, en over de paedagogica, de wijsbegeerte van het schoone en ware, eindigt dit in vele opzigten uitmuntende boek.
Slechts den titel hadden wij anders gewenscht. Misschien zou daarvoor beter gevoegd hebben: Over het verband en de strekking van Kunsten en Wetenschappen, volgens de Wijsbegeerte van plato. Immers de geachte Schrijver heeft zich meer plato, dan wel de eenvoudige leer van socrates tot voorbeeld gesteld. Gewis heeft de zoon van sophroniscus nimmer gedacht aan de verhevene allegoriën van de gevleugelde ziel en derzelver wagen, noch aan het hol der schaduwen, (twee leenspreuken, die als 't ware elkander beantwoorden) of aan andere dichterlijke bespiegelingen van zijnen toen nog jeugdigen leerling, die wel zijne gedichten in het vuur mogt werpen, maar zijne dichterlijke ziel niet kon verloochenen. Socrates' geest had eene geheel andere rigting: hij was alleen op het praktische, op verbetering zijner stadgenooten gerigt, en plato zelf heeft hem ons zoodanig doen kennen in zijne Apologie, waar hij zegt: Gij mannen van Athene! God alleen is wijs, en de menschelijke wijsheid is weinig of niets waard. - Ook de andere benaming des titels: Wijsbegeerte voor de negentiende Eeuw, is niet zeer gepast; want bezwaarlijk zal de negentiende Eeuw weder in dien zin, als de Utrechtsche Hoogleeraar het wenscht, tot plato terugkeeren. Ook erkennen wij gaarne, dat, hoe verkieslijk die terugkeering ook zou zijn boven de volslagene regeringloosheid en verwarring,

{==174==} {>>pagina-aanduiding<<}
waarin zich de Wijsbegeerte nog vóór korten tijd bevond, nogtans de terugkeering tot het Evangelie, op het voetspoor van den jongeren fichte, ons nog aangenamer zou wezen. Niet, alsof wij beide voor onvereenigbaar hielden. Gelijk jesaias van alle Profeten, dus staat plato van alle Wijsgeeren het naast aan het Christendom, van welks noodzakelijkheid hij (men zie den tweeden Alcibiades) een voorgevoel schijnt te hebben gehad. Maar men moet niet blijven staan, waar de Atheensche Wijze, zonder Openbaring, de noodzakelijke grenzen zijner kennis zag. Door de Openbaring heeft ook de Natuurlijke Godsdienst reuzenschreden gedaan. - In weerwil dezer aanmerking, vinden wij het denkbeeld eener op zedelijke schoonheid en waarheid gegronde verbindtenis tusschen kunsten en wetenschappen een allerverhevenst en gelukkigst denkbeeld, en wij wenschen der Utrechtsche studerende jeugd geluk met eenen voorganger, die haar reeds zoo vele jaren op zulk een pad tot hare bestemming heeft opgeleid.

(Het vervolg en slot hierna.)




Gedichten van G.L. van Oosten van Staveren. Te Amsterdam, bij M. Westerman en Zoon. 1832. In kl. 8vo. VIII en 176 bl. f 1-50.

Het Beleg van Haarlem in 1572-1573. Dichterlijke Tafereelen, door G.L. van Oosten van Staveren. Te Utrecht, bij N. van der Monde. 1834. In gr. 8vo. XXXII en 80 bl. f 1-80.

De Maker dezer beide werkjes, reeds door eene en andere dichtproeve niet ongunstig bekend, levert in het eerstgenoemde bundeltje eene reeks van dichtstukjes, 53 in getal, en dus meest klein van omvang; zeer verschillend van inhoud, zoo wel als in waarde; meest van eigene vinding, maar ook eenige overbrengingen of navolgingen uit het Engelsch, één uit het Hoogduitsch, en twee uit het Spaansch; volgens onderstaande jaartallen, en ouderdomsopgave des Auteurs in de Voorrede, voortbrengsels van zijn tiende tot zijn tweeëntwintigste levensjaar. Van kinderlijken leeftijd dragen sommige ook wel blijken; bij andere is mogelijk ook wel eens eene drukfout in

{==175==} {>>pagina-aanduiding<<}
het jaartal ingeslopen, of de later verbeterende hand aan het vroegere kinderwerk bezig geweest: in allen gevalle veel genoeg, indien maar wèl genoeg! De Dichter zou beter gedaan hebben, indien hij eenige van die vroegrijpe of ook wel onrijpe vruchten ter zijde gelegd, en zich, bij meerdere oefening en vorming van zijn dichttalent, tot eenige weinige, al ware het ook in wat later' leeftijd en bij vaster oordeel, bepaald hadde. Blijken toch van een' goeden dichterlijken aanleg en smaak zijn in verscheidene stukjes van dit bundeltje zeer wel te vinden: groote verhevenheid en vurigen dichtergloed moet men hier doorgaans juist wel niet zoeken; zelfs waar de Schrijver hiernaar streeft, gelukt het hem niet altijd: maar eenvoudige, ligte poëzij, doorgaans gemakkelijke uitdrukking, meestal vloeijende versificatie schijnt hem goed van de hand te gaan, en, bij toenemende volmaking, eenen in dezen trant goeden Dichter te beloven.
Meer bijzondere beoordeeling van elk dezer dichtstukjes, zoo zij al noodig of nuttig ware, zou, indien zij wèl gedaan werd, ligtelijk al te uitvoerig worden. Liever wil Rec. eene en andere van de aanmerkingen mededeelen, die onder het lezen bij hem opgekomen zijn: misschien kunnen zij den Dichter zelven of anderen nog van eenig nut zijn. Doch vooraf wil hij, ter proeve en verdere aanbeveling, de volgende coupletten afschrijven uit het Afscheid van eene geliefde, (bl. 92, 93) dat wel niet ongewoon, maar toch lief gedicht is:

Daar, waar u 't lieflijk groenend woud 
Zijn koele schaduw biedt, 
Daar zoekt ge uw' trouwen Herman weêr; 
Helaas! hij is er niet. 
 
Wend dan, vriendin, het zoekend oog 
Daar ginder heen naar zee! 
Daar dobbert hij, zoo ver van 't land, 
En 't golfje voert hem meê. 
 
Vaarwel! vaarwel, maar, wat u hier 
Het gunstig noodlot biedt! 
Bij vreugde, of smart - in welken kring - 
Ik smeek: ‘vergeet mij niet!’ 

{==176==} {>>pagina-aanduiding<<}

En slaat gij vaak het weenend oog 
Naar 't verre Noorden heen? 
Denk dan, daar leeft mijn Herman nu; 
Hij is op aarde alleen. 
 
Wanneer mijn voet het strand betreedt, 
Den oever van de zee; (*) 
Dan zend ik u, van ver, mijn' groet, 
En 't golfje voert dien meê. 
 
En als gij blikt naar de avondster, 
In 't ongekend verschiet, 
Dan lispelt zachtjes de avondwind: 
‘Vergeet uw' Herman niet.’ 

In het laatste couplet van dit stukje, bij de laatste omhelzing, zegt de minnaar: ‘De stomme traan van scheidenssmart Spreekt meer dan woorden tot het hart.’ Ja! dit is waar; doch hij moest dit op dat oogenblik niet zeggen, maar alleen dien stommen traan storten: de beschrijvende Dichter kan dit zeggen, niet natuurlijk de persoon, wien hij sprekend invoert.
Het eerste gedicht, Neêrland boven al, heeft eene inleiding van 2 bladzijden, die te lang en te zwellend is, vooral in vergelijking van het overige, dat niet zoo hoog en buitengemeen van toon is. Het heft aldus aan: ‘Dichten wil ik, zingen wil ik; 'k grijp de cyther’ (cither of citer) ‘van den wand.’ (Deze laatste of dergelijke phrase komt in dit bundeltje wat al te dikwijls voor.) ‘'k Wil op arendsvleuglen drijven, van het een naar 't ander strand. Zoeken wil ik, weten wil ik, wat den echten Bard betaamt, Hoe hij met omkransten schedel door zijn' roem den nijd beschaamt.’ Onwillekeurig zegt men hier, met horatius: Quid dignum tanto feret hic promissor hiatu? Het slot van die inleiding: ‘Immer hooger, immer sterker, klinkt de toon van mijne luit’ enz., heeft Rec. in het slot van het stuk zelf niet bevestigd gevonden, maar zou zelfs van de 5 laatste coupletten het 2de, 4de en 5de willen missen, en, het 3de en 1ste omzettende, dus eindigen: ‘'k Gun den Brit zijn krijtgebergte’ enz. ‘Roemt dan, broedren, roemt op Neêrland’ enz. Neêrland! Neêrland boven al! In de slotregels van het nu laatste couplet: ‘Onze grootste grootspraak zij het:

{==177==} {>>pagina-aanduiding<<}
Neêrland is mijn vaderland!’ is het woord grootspraak niet gelukkig, want dit gebruikt men immers voor overdreven spreken, of zelfs voor pogchen. - Bl. 12. Een toon, uit waar gevoel ontleend, behoeft men immers der lier niet te ontwringen: zou dit geen valsch gevoel zijn? - In het stukje, aan eenen jongen Kunstvriend, bl. 142 e.v., zijn zeer goede dichtregels, maar ook dezulke, die, door het overmatig streven naar het hooge, wildzang worden, b.v. bl. 143 c. 1, bl. 144 c. 4; en zelfs de orde der behandeling heeft iets wilds, daar zij van Nederlands roem op de schoonheid der Natuur, van daar weder op Nederlands alouden luister, nu op de Muzijk, en dan op de Liefde overspringt. - Ook bij het streven naar het aardige en geestige is het: Est modus in rebus. Men ziet dit in het Schoonmaaksfeest, bl. 78 e.v., waarin hier en daar wel iets aardigs, maar over 't geheel geen natuurlijke geestigheid genoeg, en zelfs (bl. 84, 85) overdrevenheid is. - Zoo ook: ‘Amor sliep eens in een roosje’, en wat daar verder, bl. 94, 95, over die Amorswoning volgt, is dit wel natuurlijk? - In het Studentengesprek, bl. 109-111, moest het laatste eigenlijk het beste en puntigste zijn; maar het is gerekt, en hierdoor al even flaauw als het vorige. - Gereedelijk, aldaar (bl. 111) als bijvoegelijk naamwoord gebruikt, schijnt niet anders toe te laten, dan als bijwoord van gereed. - Lag voor leide, in deze Gedichten een- en andermaal voorkomende, zal mede niet goed te keuren zijn. - Bl. 14 c. 2 is de constructie onvolledig; want er is niets, waartoe de deelw. gezeten, koutend, dweepend
behooren. - Bl. 113, in het stukje de Nederlanders enz., zal het woord heer, aan het einde van den 1sten regel, wel overtollig, en eene drukfout zijn. - De interpunctie laat hier en daar wel iets te wenschen overig. - Als eene bijzonderheid verdient nog aangeteekend te worden, dat men hier ‘op bijzonder verzoek’ geplaatst vindt een stukje in het Engelsch, en twee in het Laaglandsch-Schotsch: het eerste heet een extempore; en dan althans satis bene, si extempore! - over de laatsten kan Rec., als met dien tongval van het Engelsch niet bekend, niet genoeg oordeelen. - Het gezegde zij genoeg, om den jongen Dichter tot verdere vermijding van het verkeerde, en tot zelfvolmaking in alles, wat goed is, aan te sporen!
Als eene proeve van voortgaande beoefening der Dichtkunst mogen wij het tweede bovengenoemde werkje van den

{==178==} {>>pagina-aanduiding<<}
Heer van oosten van staveren, twee jaren later uitgegeven, aanprijzen. Hij heeft hierin het beroemde Beleg van Haarlem tot zijne stof gekozen, om ze in den trant van beschrijvende of verhalende Poëzij te behandelen, (Voorbericht (*) bl. X) en is hierin, over 't geheel, niet ongelukkig geslaagd. - Niet ongepast heeft hij vooraf laten gaan een kort Overzicht van het Beleg, in proza beschreven, waarbij wij slechts deze vraag doen: Is het niet te sterk gezegd (bl. XVIII): ‘Boven allen heeft Haarlem’ (in den strijd met Spanje) ‘uitgemunt’? waartoe dit ‘boven allen’? en Leiden dan? suum cuique!
Voor het stuk zelf gaat een Voorzang, dien de Dichter wil beschouwd hebben ‘als eene vrucht van het gevoel alleen’: (Voorber. bl. XI) het is eene hulde aan Haarlem in het algemeen, en verder bijzonder aan zijne ouders, leermeesters en vrienden. Dit bijzondere kan hier misschien minder gepast gerekend worden; maar, als dichterlijke en goed vloeijende uitdrukking van pligtmatige gezindheid des harten, laat het zich met genoegen lezen: gelukkig, wie zulk gevoel niet alleen in schoone woorden, maar ook in schoone daden steeds betoond heeft!!!
In de behandeling van zijn onderwerp heeft de Dichter goede hoofdpunten gekozen. De eerste Zang, ripperda getiteld, ziet op de toebereidselen tot verdediging, en dient vooral, om het kloekmoedig gedrag van dien Bevelhebber, en deszelfs aanspraak aan de Burgerij, (volgens hooft) in het licht te stellen. Over het geheel is deze Zang zeer wel gedicht; maar het laatste gedeelte, na het antwoord der Burgerij op de aanspraak, komt Rec. zwakker voor: het kerkgezang is te veel locus communis, en het overige te gerekt

{==179==} {>>pagina-aanduiding<<}
en te prozaïsch. - Het tooneel van den tweeden Zang is genomen uit den aanvang van het Beleg, en draagt de namen van frederik en ferdinand van toledo aan het hoofd. Het stelt eene ontmoeting dezer broeders voor, en dient vooral, om de episode van kenau hasselaar door den laatsten aan den eersten te doen melden. Dit is goed gevonden en eenvoudig dichterlijk beschreven. Het slot van dezen Zang is beter, dan dat van den vorigen, en gepast ten overgang tot den volgenden. - De derde Zang stelt den storm voor, op de stad ondernomen, den 31 Januarij 1573. Deze treffende gebeurtenis is wel over 't geheel niet hoog poëtisch, maar toch in 't algemeen vrij wel beschreven; en wij stemmen den Dichter gaarne toe, (Voorber. bl. XIV) dat het moeijelijk is, in zulke tafereelen loci communes te vermijden. - In den vierden Zang, eindelijk, wordt de overgaaf der stad bezongen. Dit gedeelte komt Rec. voor wel het minste te zijn: in vergelijking van het vorige, ja van den aanhef zelven, (bl. 57, 58) die iets veel beters deed verwachten, vindt hij het over 't geheel slaauw, en blijken van overhaasting dragende. Zoo rekent hij het ook jammer, dat de Dichter volstrekt geen partij getrokken heeft van het plan der Haarlemmers, in het Overzicht bl. XXIX, XXX gemeld, om met twee benden krijgsvolk, met vrouwen en kinderen in het midden, door den vijand heen te slaan; hetwelk zeker goede dichtstof zou opgeleverd hebben. Er zijn echter ook goede plaatsen in, b.v. de dood van ripperda en simons, ofschoon wat gerekt, vooral het gebed des laatsten, bl. 67-69. Het terstond hierop volgende is, althans in het begin, (‘Nu zal men 't vonnis uit zien voeren, Dat dwinglandij gestreken
heeft’ enz.) weder flaauwer; en verder zijn de apostrophen of spraakwendingen, in 2 bl. niet minder dan 7 in getal, te zeer vermenigvuldigd, dan dat zij de rede zouden versterken of versieren.
Ook uit dit werkje blijkt dus de goede aanleg des Heeren van oosten van staveren tot zekere soort van poëzij, en belooft, bij verdere oefening, goede vruchten, mits dat hij, zoo bij de bearbeiding, als bij de uitgave, aan het festina lente gedachtig zij.
Om ook hieruit eene loffelijke proeve te geven, kiezen wij het slot van ripperda's aanspraak, en het antwoord der Burgerij daarop, bl. 18:

{==180==} {>>pagina-aanduiding<<}


‘Komt, kiest dan, broedren, schande of eer; 
Straks rukt de Spanjaard aan; 
Komt, zegt mij, of gij kruipen wilt, 
Of met mij pal wilt staan!’ 
 
Hij zwijgt; en daavrend handgeklap 
Klinkt door de ruime zaal; 
Hij zwijgt... en donderend gejuich 
Vervangt zijn heldentaal. 
 
‘Met u! met u, al brult de storm! 
Geen bede om lijfsgenâ; 
Met u! met u, in nood en dood; 
Met God en Ripperda! 
 
Klemt gij het roer, door hem geleid, 
In forsche vingren vast, 
Dan vreezen wij geen noodgetij, 
Hoe hoog de springvloed wast. 
 
Met God, met u, het zwaard ontbloot! 
Geen laffe vrees of schrik; 
Laat baldren dan het Spaansch kartouw, (*) 
Wij blijven onzen eed getrouw, 
Tot aan den jongsten snik!’ 







De Kardinaal Hertog van Richelieu, Treurspel in vijf Bedrijven, door P.P. Roorda van Eysinga. Te Amsterdam, bij J. Allart Rietberg. 1834. In kl. 8vo. 91 Bl. f :-60.

De Man naar de Wereld, of de verfranschte Zeden, Blijspel in vijf Bedrijven, door C.J. van Abcouw. Te Amsterdam, bij Ipenbuur en van Seldam. 1834. In kl. 8vo. 114 Bl. f :-60.

Graaf Lodewijk van Nassau, of de Overwinning bij Heiligerlee; vaderlandsch Tooneelspel, in drie Bedrijven. Door P. Vreede Bik. Te Amsterdam, bij M. Westerman en Zoon en C. van Hulst. 1834. In kl. 8vo. 147 Bl. f :-70.


{==181==} {>>pagina-aanduiding<<}

Het is zeker geheel iets anders, over de vereischten van een goed Tooneelstuk uit de hoogte te spreken, of daarentegen zelf een stuk te vervaardigen, dat aan die vereischten beantwoordt. Zóó weidt de Heer roorda van eysinga, met eene vrij wat opgewondene welsprekendheid, over het Treurspel uit, in de Voorrede voor zijnen Richelieu; en de Heer van abcouw zoekt in de Opdragt aan het Publiek, voor zijnen Man naar de Wereld, geestig over het Blijspel te schrijven. Maar, hoezeer vallen beide stukken, na de lezing dier inleidingen, uit de hand! Om met Richelieu te beginnen. Vooreerst is de smelting der 
{== afbeelding 	==} {>>afbeelding<<}
    
 dikwijls verwaarloosd, b.v. bl. 20: Eer zou in d'oceaan heel de aarde | onderduiken; bl. 53: Weêrgalmde | onze taal met zoeten hemelval enz., en is de taal alles behalve zuiver, b.v. bl. 64: Hij, die iets goeds bedoelt, (lees hem) zal wis de Hemel sterken. Ten tweede daalt de stijl dikwerf zoo ver beneden de waardigheid van het Treurspel, dat dezelve veeleer eene parodie op den Treurspelstijl mogt heeten; b.v. bl. 21:

De maarschalk Bassompierre is gansch op zijn gemak, 
Dat hij nu plannen maak' bij zijnen snuiftabak! 

Bl. 74:

'k Bedoelde Don Juan, door Gods genade, Koning 
Van Portugal, Algarve, en Heer van 't rijk Guiné, 
Beschermer van de vaart en handel op de zee 
Der Perziaansche kust. 
 
De Koning antwoordt: 
Welke ongehoorde namen! 
Ga voort. (!!) 

Zou men niet denken, dat het een Kluchtspel was? Trouwens, lodewijk XIII moge zich door den sluwen richelieu hebben laten beheerschen, voor zóó onnoozel, zóó dom, zulk een karikatuur, gelijk hij hier wordt voorgesteld, kunnen wij hem niet houden; en ware hij al zulk een half krankzinnige geweest, dan moest hij in een Treurspel aldus niet zijn voorgesteld. Het is alleen de razernij der hartstogten, de woede, de uitzinnigheid, die somwijlen met goed gevolg in het Treurspel ten tooneele wordt gevoerd, maar geene domme onnoozelheid, die het publiek aan het lagchen brengt en houdt. Niet alleen, dat over 't geheel het stuk ons ijskoud gelaten heeft; maar, om alle an-
{==182==} {>>pagina-aanduiding<<}
dere aanmerkingen daar te laten, het karakter van lodewijk alleen is in staat, om geheel het stuk te doen vallen. Men zie bl. 72 tot 77. Schoon wij dus den Heer roorda van eysinga geenszins willen ontmoedigen, zouden wij onszelven geweld doen en tegen onze overtuiging spreken, indien wij dezen zijnen arbeid goedkeurden. Schoone, treffende plaatsen hebben wij er ook niet gevonden; schoon anders, in weerwil van menigte platheden, de stijl op enkele plaatsen goed is. Niet zeer onderhoudend is het voor de toeschouwers, richelieu, bl. 28-31, zeventig regels achtereen, en vooral zulke regels, te hooren uitspreken. Doch wij zullen in geene verdere bijzonderheden treden. Indien het stuk over 't geheel ons maar eenigzins beviel, dan zou het op eene breedvoeriger beoordeeling bij ons aanspraak maken.
Nog minder voldeed ons het Blijspel van den Heer van abcouw. Over de versificatie en de berijming zullen wij ons niet uitlaten. Doorgaans schikt het daarmede nog al; en, indien het Blijspel, wat den inhoud aangaat, ons behaagde, zouden wij die feilen over het hoofd willen zien, of anders den Schrijver voor het vervolg tot meerdere kieschheid aanmanen. Doch waar is hier dat fijne geestige, die beschaasde boert, welke de ziel van het Blijspel uitmaakt? Het is niet genoeg, berijmde zamenspraken te schrijven, waarin een liefdegevalletje voorkomt, dat met eene verloving eindigt. De karakters, die nog het meeste geschikt zouden zijn, om onzen lachlust gaande te maken, zijn door de wijze van voorstelling te vervelend, ja walgingwekkend, dan dat zij ons in eene vrolijke luim zouden kunnen brengen; en de wijze van ontknooping, door den brand naast het huis van Mevrouw Lindenbosch, is zoo gezocht als zonderling. Gaarne willen wij erkennen, dat hier en daar wel iets voorkomt, dat, bij goede voordragt van den tooneelspeler, misschien eenige uitwerking doen zou, als het in een ander stuk geplaatst was; maar de matheid van het geheel veroorzaakt, dat eenige gelukkige regels ontoereikend zijn, om den aanschouwer schadeloos te stellen voor het bijwonen van eene vertooning, welker geheel hem jammerlijk zou vervelen.
Het beste van de drie hier aangekondigde stukken is dan, in zijne soort, het vaderlandsch Tooneelspel, Graaf lodewijk van Nassau, door den Heer vreede bik.

{==183==} {>>pagina-aanduiding<<}
Wij troffen er wel niets aan, dat ons bijzonder boeide of roerde; geene van die kernspreuken, die, wèl te pas bijgebragt, zoo veel uitwerking doen; niets van die mengeling en afwisseling van aandoenlijke en luimige tooneelen, welke het Treur- en Blijspel in zich zamenvattende Tooneelspel anders verlevendigen. Het geheel is een ernstig stuk, in alledaagschen stijl, doch met eene gelukkige ontknooping. Echter zal het zich, wanneer de uitvoering goed is, niet zonder belangstelling ten einde zien spelen door ieder, die het te voren niet gelezen heeft: want kent men het eenmaal, dan heeft het te weinig treffends, om het meermalen bij te wonen. Het is dus een stuk, dat slagen kan, en echter nimmer een' blijvenden opgang zal maken. Dergelijke voortbrengselen kan men gerust middelmatig noemen. Zeer verkeerd is het van den Schrijver, Spaanschen en Spaanschgezinden telkens van den Bloedraad te laten spreken, even alsof er ooit een Geregtshof onder dien titel bestaan had. De Raad der Beroerten werd door de misnoegde Edelen en burgers te regt de Bloedraad genoemd; doch dit was een schimpnaam. Spanjaard en Spaanschgezinde zullen dien Raad bij deszelfs wezenlijke benaming hebben aangeduid. In hope, dat de Heer vreede bik, zoo hij weder voor het tooneel werkzaam wil zijn, iets zal leveren, dat kernachtiger is en meer vinding verraadt, dan hetgeen hij thans uit een' vrij middelmatigen Roman heeft zamengesteld, eindigen wij eene beoordeeling, die tot onze smart niet gunstig wezen kon.




Het Leven en de Daden van Maurits, Prins van Oranje-Nassau, Handhaver van Neêrlands Onafhankelijkheid. In Gesprekken tusschen eenen Vader en zijne Kinderen, door H. Zeeman. Met Portret en Platen. Te Amsterdam, bij Gebr. Koster. In kl. 8vo. 188 Bl. f 1-95.

Na eene Opdragt van zijn werk aan de jonge Prinsen van Oranje, pronkt de Schrijver, in de Voorrede, met de goedkeuring van een doorluchtig Persoon. Het is den Grooten dezer wereld niet ten kwade te duiden, dat zij in hun oordeel over zaken, die hunne hooge roeping niet regtstreeks aangaan, wel eens te werk gaan als de Vorst, die van dweepachtige oefeninghouders zeide: Qu'ils chantent des pseaumes, ils ne chanteront pas les Anglais dans le pays. Maar wij behoeven in zoodanig geval zulk een oordeel niet evenzeer te eerbiedigen als het: Hij heeft het gezegd, van py-
{==184==} {>>pagina-aanduiding<<}
thagoras door zijne leerlingen. Ter proeve een enkele trek uit het verhaal der inneming van Breda: ‘De wacht werd overrompeld en doodgestoken.’ Nu men eens vooral weet, dat de menschen dood zijn, zouden wij ze maar hebben laten rusten. Maar onze Schrijver heeft nog eene belangrijke bijzonderheid vergeten, en voegt er bij, dat de wacht stervende uitriep: werda? Nu, zou men zeggen, is de wacht toch zeker voor goed dood. Maar neen, nu kwam de wacht, die N.B. reeds doodgestoken was, op de beenen, en werd niet tot de overgave genoopt, vóór dat heraugiere bevel had gegeven, om door de deuren en vensters te schieten. Voorts ontmoeten wij nog doodslag voor aanslag, en te Engeland voor in Engeland. Buiten dit blijkt het uit geheel het boekje, dat het leven en de daden van Prins maurits een onderwerp is ver boven het bereik van den Schrijver, wien het aan oordeel schijnt te ontbreken, om de gebreken van zijnen held te verschoonen op eene wijze, die niet nadeelig is voor het zedelijk gevoel van zijne jeugdige lezers,
evenmin als hij in staat is, om de door den Prins aan het vaderland bewezene diensten in zoodanig daglicht te plaatsen, als geschikt is, om dezelve op den regten prijs te doen waarderen.

Berigt wegens de recensie van prof. Suringar's epitome therapiae generalis in no. III van dit tijdschrift.

De Redacteur van dit Tijdschrift, door den Steller van bovengenoemde Recensie, na bekomene inlichting, daartoe verzocht, vindt zich verpligt, in het belang van hetzelve, het navolgende te melden: De Corrector der proeven, geen Latinist, en, door onduidelijkheid der kopij, de rigtige spelling sommiger woorden betwijfelende, bragt, bij afwezigheid van Recensent, de proef dier Recensie onder het oog van een' Geleerde in het vak, die zich deze en gene verandering, en met name de inlassching der derde en vijfde noot veroorloofde; welke verandering en bijvoeging de Corrector zich ter goeder trouwe liet welgevallen. - Deze eenvoudige mededeeling acht Recensent voor deskundigen, die het aangekondigde werkje en genoemde Recensie gelezen en een en ander in verband nagegaan hebben, voldoende.


{==185==} {>>pagina-aanduiding<<}

Boekbeschouwing.

Bijbel, of de gansche Heilige Schrift, bevattende al de kanonijke Boeken van het Oude en Nieuwe Testament, uit de oorspronkelijke Talen in onze Nederlandsche Taal getrouwelijk overgezet, op last van de Hoogmogende Heeren Staten Generaal der Vereenigde Nederlanden, en volgens het Besluit van de Synode Nationaal, gehouden te Dordrecht, in de jaren 1618 en 1619. Ingerigt overeenkomstig de thans meest gebruikelijke Taal en Spelling. Arnhem en Nijmegen, bij de Gebr. C.A. Thieme en J.F. Thieme. 1834. In gr. 4to. O.T. 802, N.T. 266 bl. In linnen Band f 13-:

Het is een verblijdend teeken van onzen leeftijd, dat mannen van naam hunnen tijd en hunne krachten besteden, om de lezing en het regt verstand der H. Schrift door vertaling of door toelichting te bevorderen. Tot deze pogingen mag ook de nieuwe uitgave van den Bijbel gerekend worden, welke wij hier aankondigen. Het bijvoegsel op den titel, dat dezelve is ‘ingerigt overeenkomstig de thans meest gebruikelijke Taal en Spelling,’ geeft het onderscheidende van dezen arbeid te kennen. De nu verouderde schrijfwijze, welke in de gewone Statenoverzetting gevonden wordt, is bij velen eene reden, die hen helaas van de lezing des Bijbels terughoudt, en voor hen een beletsel, om den zin van denzelven naar eisch te verstaan; terwijl dezulken, die van de hedendaagsche taal en spelling slechts een gebrekkig denkbeeld hebben, in gevaar gebragt worden, om, bij de voorlezing van de H.S. in de openbare Godsdienstoefeningen, allerlei willekeurige en stootende veranderingen te maken. Reeds vroeger is men bedacht geweest, om deze hinderpalen uit den weg te ruimen, door het bezorgen van een' druk der H.S., overeen-
{==186==} {>>pagina-aanduiding<<}
komstig met de veranderingen, welke taal en spelling door het tijdsverloop ondergaan hadden, waarvan de herhaalde drukken van den zoogenoemden Gorkummer Bijbel tot bewijs kunnen verstrekken. Doch zelfs deze drukken kunnen eenigzins als verouderd beschouwd worden, behalve dat de bewerking zelve veel te wenschen overlaat. Het mag derhalve met regt een verdienstelijk werk genoemd worden, eene uitgave van den Bijbel te bezorgen, die in het vermelde opzigt aan de behoeften van onzen leeftijd voldoet; en de uitgave, welke wij bij dezen aankondigen, prijst zich daardoor gewisselijk bij vele Bijbelminnaars grootelijks aan.
De man, die dezen belangrijken arbeid ondernomen heeft, is wijlen de bekwame henricus cats, in leven Predikant bij de Nederduitsch-Gereformeerde Gemeente te Leiden. Deze geeft in eene welgeschreven Voorrede een kort berigt van de wijze, waarop hij in het volvoeren van dezen arbeid is te werk gegaan. Wij zien daaruit, dat wij hier niets anders en niets meer ontvangen, dan de gansche H.S., zoo als dezelve, op last van de Staten Generaal, en bij besluit der Dordrechtsche Synode, uit de oorspronkelijke talen in het Nederduitsch overgezet, in het jaar 1637 het eerst te Leiden uitgegeven, en op hoog gezag in ons vaderland is ingevoerd. De tegenwoordige uitgave dier vertaling heeft derhalve, ten aanzien van de beteekenis der woorden, of den zin der uitdrukkingen, geene veranderingen ondergaan. De veranderingen, welke noodig waren, betreffen vooral de taal; dezelve strekken zich uit tot de getallen, naamvallen en geslachten der zelfstandige naamwoorden; tot de verbuiging, de geslachten en het gebruik van voornaamwoorden; tot sommige bijwoorden, voorzetsels, voegwoorden, woorden van verkleining, en tot de getallen bij de onderscheidene wijzen en tijden der werkwoorden. Voorts zijn vul- en stopwoorden, waar die overbodig waren, weggelaten; onduitsche en min gebruikelijke woorden met zuivere Nederduitsche verwisseld, wanneer er zulke in onze taal voorhanden wa-
{==187==} {>>pagina-aanduiding<<}
ren; voor enkele, die in onze dagen min verstaanbaar zijn, is het thans gebruikelijke woord aan den voet der bladzijde aangewezen; terwijl de thans verouderde naamen werkwoorden doorgaans behouden zijn. De spelling
is de thans aangenomene en gebruikelijke. In het O.T. zijn de vreemde woorden naar de Nederduitsche schrijfwijze en uitspraak gesteld; terwijl de eigennamen in het N.T. den Latijnschen vorm en uitgang hebben behouden, echter zoo, dat de verbuigingen der naamvallen van Latijnsche en andere vreemde woorden zijn weggevallen. Veel moeijelijkheid heeft de plaatsing der scheidteekens gebaard; doch ook hierin heeft men zich naar het doorgaand gebruik en de beste regels zoeken te schikken. Hetzelfde heeft men zich tot rigtsnoer gesteld ten aanzien der eigennamen, die uit het Hebreeuwsch ontleend zijn, welker juiste uitspraak men door het plaatsen van toonteekens heeft trachten te bevorderen. De gewone inhoudsopgaven, voor de onderscheidene Boeken en Hoofdstukken geplaatst, zijn weggelaten; desgelijks alle kantteekeningen. Andere Bijbelplaatsen zijn alleenlijk aangeteekend bij schriften, welke dezelfde geschiedenissen vermelden, en bij zulke gezegden en verhalen in vroegere Boeken, welke in latere worden aangehaald.
Dit is nagenoeg de rekenschap, welke de eigenlijke ondernemer van dezen arbeid wegens denzelven geeft. Na diens krankheid en daarop gevolgden dood heeft Prof. van hengel, uit genegenheid voor zijnen vriend, en uit liefde voor de zaak des Bijbels, het gestaakte werk opgevat, en overeenkomstig de vroeger gevolgde regelen, en in de manier door den Overledene in acht genomen, hetzelve ten einde gebragt, waarvan Z. Hooggel. in een bijvoegsel tot de Voorrede verslag doet.
Wij hebben dezen arbeid belangrijk genoemd, en hij mag dit met regt heeten, zoo wel om het doel, waartoe dezelve is ondernomen, als om de moeite, daaraan besteed. Het moge oppervlakkig schijnen, dat deze moeite zoo groot niet is: hij, die weet, hoe naauw

{==188==} {>>pagina-aanduiding<<}
taal en spelling met den zin der woorden verbonden zijn, zal erkennen, dat veranderingen van het eene, met behoud van het andere, groote bezwaren met zich brengen, die niet anders kunnen overwonnen worden, dan door grondige kennis van den zin der H. Schrijvers en het eigenaardige der talen, gepaard met gemoedelijke naauwgezetheid, om aan de zucht tot het nieuwe niet toe te geven. En wanneer wij uit dit oogpunt het voor ons liggende werk beoordeelen, zoo voelen wij ons gedrongen te erkennen, dat de beide mannen, aan wie wij hetzelve verschuldigd zijn, zich van hunne moeijelijke taak loffelijk hebben gekweten, zoodat zij met regt kunnen betuigen, niets meer en niets anders te geven, dan de gansche H.S., naar de gewone vertaling, in de Hervormde kerken en in andere Christelijke Kerkgenootschappen van ons vaderland ingevoerd. Wij hebben onderscheidene langere en kortere gedeelten van dezen druk met de gebruikelijke uitgave vergeleken, en wij moeten verklaren, de waarheid van die betuiging volkomen te hebben bevestigd gevonden. Enkele Bijbellezers, die door langdurig gebruik aan de gewone taal en spelling gehecht zijn, zullen denzelven als overtollig beschouwen en er weinig waarde aan hechten; zij, die gelooven, dat ook de Statenoverzetters onder de dadelijke leiding van den H. Geest gestaan hebben, denzelven als eene verminking van Gods woord wraken; maar verre de meesten zullen zich over dezen arbeid verheugen.
Behalve het Boek der Psalmen, zijn ook de Catechismus en andere kerkelijke schriften, bij de Hervormde Gemeenten in gebruik, hierbij gevoegd; waardoor men, met uitzondering der Evangelische Gezangen, een' volledigen Kerkbijbel zoo wel als Huisbijbel, naar de thans gebruikelijke taal en spelling veranderd, in handen krijgt.

Godsdienstig en zedekundig Handboek, gegrond op de Bijbelsche Geschiedenis, uitgegeven door de Hoofd-
{==189==} {>>pagina-aanduiding<<}
commissie tot de zaken der Israëliten; vooral ten dienste der Onderwijzers en Leerlingen, op de Israëlitische godsdienstige Scholen binnen dit Rijk. Vrij gevolgd naar het Hoogduitsch van Herz Homberg, door M.M. Meijers, Hoofdonderwijzer op de godsdienstige Israëlitische Armenschool te Kampen. 's Gravenhage, ter algemeene Landsdrukkerij. 1833. In gr. 8vo. VII en 185 bl.

Onder de gunstige verschijnselen van onzen tijd mogen wij het rekenen, dat er ook voor de verlichting, beschaving en veredeling der Israëliten, ook ten aanzien van het godsdienstige, door kundige en brave Mannen uit hunne eigene Natie gearbeid wordt. Wat hiertoe, in de latere jaren, bijzonder in Nederland, onder de weldadige medewerking van 's Lands Regering, gedaan is, wordt door den Vertaler van het bovenstaande werk, in een welgeschreven Voorberigt, loffelijk en dankbaar vermeld.
Dit godsdienstig en zedekundig Hand-, of, zoo als op den buitensten omslag staat, Leerboek, door eenen kweekeling van mendelssohn, den Oostenrijkschen Inspecteur der Israëlitische Scholen, homberg, opgesteld, door den Heer meijers ten gebruike van zijne Nederlandsche geloofsgenooten vertaald en gewijzigd, en door de Hoofdcommissie tot de zaken der Israëliten uitgegeven, is een nieuw en gunstig bewijs van gemelde goede gezindheid en nuttige poging. - In elf Afdeelingen, die elk weder in eenige paragraphen verdeeld zijn, handelt het eerst over hetgene, dat wij van den mensch en van God uit de Natuur en door het verstand weten kunnen, en daarna over de kennis van God en zijnen wil door de leer der H. Schrift: en nadat eene Afdeeling opzettelijk gewijd is aan de verklaring en toepassing der tien Geboden, worden de pligten van den mensch jegens God, zichzelven en den naasten breeder ontwikkeld. - Uit deze orde der behandeling van het

{==190==} {>>pagina-aanduiding<<}
zedekundige gedeelte vloeijen wel eens herhalingen voort van hetgene, dat bij de tien Geboden reeds gezegd was; maar over 't geheel hebben wij hier zeer veel goeds en bruikbaars, meestal in populairen stijl, en door voorbeelden of door plaatsen uit de H. Schrift of uit den Talmud enz. opgehelderd, aangetroffen, waardoor het voor zijn oogmerk bijzonder nuttig kan zijn. Heldere denkbeelden, zuivere en voor de Israëliten inzonderheid noodige zedeleer en milde gevoelens stralen hier allerwegen door, zoodat ook Christenen dit boek met nut en genoegen kunnen lezen. - Tot de heldere denkbeelden brengen wij b.v. de beschouwing der volksrampen en andere schijnbare onregtvaardigheden van het Godsbestuur, als oorzaken van nut aan andere zijden (bl. 42, 43); over de zinnelijke spreekwijzen, van God in den Bijbel voorkomende (bl. 63 e: v.); over het gebed (bl. 115 e.v.). - Voorbeelden van zuivere en voor Israëliten nuttige zedeleer, op heldere denkbeelden gegrond, vindt men, bl. 85 e.v., in de uitbreiding, die de Schrijver aan het 6de, 7de, 8ste en 9de Gebod geeft, door derzelver betrachting ook jegens niet-Israëliten hoogst pligtmatig te rekenen; of bl. 127 e.v., waar hij zeer nuttige aanwijzingen geeft omtrent arbeidzaamheid, koophandel, winst en dergelijke. Ook op meer dan ééne plaats komen, bij aanteekening des Vertalers, opmerkingen voor, die hem als Nederlandsch Vaderlander eer aandoen, en voor anderen nuttig zijn. - Van milde en verdraagzame gevoelens getuigt onder anderen de aanprijzing der algemeene menschlievendheid, bl. 141 e.v.: vooral merkwaardig is bl. 146, beginnende met deze woorden: ‘Allerminst mogen wij de Christenen haten, daar vele en wezenlijke geloofsstellingen hunner Godsdienst ook voor ons heilig zijn,’ enz. hetwelk daar nader wordt uitgebreid. O! mogten ook de van elkander verschillende Christenen veel alzoo denken, en,
tot bewaring van wederzijdsche achting en liefde, vooral op datgene letten, waarin zij met elkander overeenkomen! Hoe dikwijls dacht ook Rec., onder het door-
{==191==} {>>pagina-aanduiding<<}
loopen van dit boek, bij deze en dergelijke plaatsen, aan het woord van zijnen Heer tot eenen Schriftgeleerde, die hem wèl geantwoord had: ‘Gij zijt niet verre van het Koningrijk Gods.’!
Er zijn zekerlijk ook gebrekkige en zwakke plaatsen in dit werk; maar, zonder al te uitvoerig te worden, kan Rec. ze niet wel aanwijzen en naar zijn inzien verbeteren: liever wil hij zich tot eenige algemeene aanmerkingen bepalen, die onder de beschouwing bij hem opgekomen zijn. - Hij vond wel hier en daar (gelijk boven gezegd is) gebruik gemaakt van Bijbelsche voorbeelden; maar volgens den titel: Handboek, gegrond op de Bijbelsche Geschiedenis, had hij doorgaans nog meer terugzigt op deze laatste verwacht; ook over de H. Schrift iets meer, dan het weinige, dat er bl. 51, 52 over gezegd wordt. - Zoo zou hij meenen, dat, bl. 48, 49, bij de vermelding van Gods bekendmakingen aan het menschdom, deze in het gansche plan der Goddelijke Openbaring zoo wezenlijke, en ook voor eenen afstammeling van abraham zoo gewigtige hoofdbijzonderheid niet moest uitgelaten zijn, dat God dezen Stamvader en deszelfs geslacht afzonderde voor de instandhouding van de Godsdienst des Eenigen en Waarachtigen, en dat ditzelfde oogmerk doorstraalde in alle de burgerlijke en godsdienstige inrigtingen voor het Volk israël, en niet om (gelijk hier gezegd wordt) ‘hen tot een voorbeeld voor andere Volken te vormen.’ - Zoo verwonderde het Rec. ook, hier bijna niets te vinden over israël's godsdienstige plegtigheden, behalve bij het 4de Gebod over den Sabbat, en een zeer kort woord over de feestdagen in 't algemeen; ja volstrekt niets over israël's volksbeloften en volksuitzigten, en over de gronden van israël's geloof aan een toekomend leven, dat hier meer voorondersteld en aangenomen, dan bewezen wordt. Rec. gevoelt zeer wel, dat hij hier moeijelijke punten aanroert; maar van zulk eenen regtschapen Israëliet, en wel die eene
stellige Goddelijke Openbaring, aan zijne voorvaderen geschied, blijkt te

{==192==} {>>pagina-aanduiding<<}
gelooven, zou hij daarover gaarne de gedachten vernomen hebben, en zelfs meenen, dat althans eenig onderrigt hieromtrent in dit Godsdienstig Handboek zeer doelmatig, en voor den Israëlitischen onderwijzer en kweekeling beiden zeer nuttig zou geweest zijn. - Desniettegenstaande moge het goede, dat hier veelzins gevonden wordt, ook voor het Nederlandsche israël het beste nut stichten, en abraham's God over abraham's nakroost zijnen ruimsten zegen schenken!





Zalige hoop op de toekomst! Leerrede, door A.C. Carillon, Pred. en (?) Leeraar, gehouden op den grooten Bededag van 2 Dec. 1832. Benevens een woord over de Proselytenmakers. Te Amsterdam, bij Carillon. 1833. In gr. 8vo. XX en 84 bl. f 1-25.

Bij de beoordeeling eener vroegere Leerrede van den Eerw. carillon hebben wij (Vaderl. Letteroeff. 1832. bl. 375 env.) te kennen gegeven, uit welk oogpunt wij het werk van dezen Israëliet meenden te moeten beschouwen. Van hetzelfde beginsel uitgaande, moeten wij betuigen, hier overal denzelfden godsdienstigen, vaderlandlievenden geest gevonden, doch in de manier van behandelen eene kennelijke verbetering met genoegen opgemerkt te hebben. Wij kunnen deze tweede proeve in het algemeen dus aanprijzen, ofschoon niet alles onze goedkeuring wegdraagt. Wij houden b.v. geenszins van die noodelooze omslagtigheid.
Op de twintig eerste bladzijden, welke de Leerrede voorafgaan, vindt men het volgende: Voorberigt, Toewijding (of Opdragt), Herinnering, Aan mijne Staden Landgenooten van alle Standen en Godsdiensten, Brief van een' Israëlitisch Letterbeoefenaar. Benevens den Bijbelschen tekst (Klaagl. I:19.) staat er voor de Leerrede ook een Thalmudische uit de Verhand. van Aboth, welke vertaald aldus luidt: Niet het navorschen en bestuderen, maar het navolgen en betrachten

{==193==} {>>pagina-aanduiding<<}
der Wet is het hoofddoel. Bij wijze van Inleiding wordt de zin der woorden van den Profeet aangeduid, en te kennen gegeven, hoe men dezelve op de omstandigheden van den tegenwoordigen tijd kan toepassen. Hierop volgt eene korte, maar treffende voorstelling van het plegtige der gelegenheid. Dezelve vangt aldus aan: ‘Groot en vreeselijk is deze dag! Een volk, het Israël dezer tijden, een Koning, de David dezer eeuw, ligt heden voor den troon der Eeuwige Regtvaardigheid geknield. Alle standen, alle Eerdiensten zijn heden één. Uit alle Tempels binnen ons Koningrijk stijgt de kreet: Red het Vaderland! Niet het bevel eens dwingelands jaagt ons naar het Huis Gods, om ongemeende smeekingen aan te heffen. Niet de mond, maar het hart bidt..... De burger in de kerk, de krijgsman op het veld, de grijsaard in zijn huis, alles bidt.’ Toon en stijl worden echter niet overal zoo volgehouden.
De Eerw. carillon gaat van de stelling uit, dat de eigenlijke oorzaak van het leed, dat ons drukt, in onze handelingen te vinden moet zijn. Hij bepaalt zich dus verder tot het betoogen der volgende punten: 1. Dat wij de (volks) rampen, die ons treffen, verdiend hebben. 2. Dat de trouweloosheid van schijnvrienden, die ons thans (1832) in het uiterste gevaar storten, eene regtmatige wedervergelding is. 3. Dat wij, van onze dwalingen terugkeerende, zonder schroom op de overwinning kunnen hopen - ja, dat de zegepraal onbetwistbaar aan onze zijde moet zijn. Schoon wij sommige dingen nog al van eene andere zijde beschouwen, erkennen wij gaarne, dat hier veel goeds gezegd wordt. Men vindt wendingen en aanmerkingen, die zeer gepast zijn; b.v., na het Nederlandsche volk geprezen te hebben, zegt de Prediker: ‘Munten wij boven andere volken uit, dan is dat niet geheel aan onze overtreffende deugden, maar veeleer aan de diepe misdadigheid der overige volken toe te schrijven. Dan, al ware dit niet zoo; zijn er dan niet andere zonden, als (dan) die, welke de rust der maatschappijen storen?’ Op de noodza-
{==194==} {>>pagina-aanduiding<<}
kelijkheid van verbetering wordt ten sterkste aangedrongen. De Eerw. carillon besluit met een gebed, dat, naar ons oordeel, te lang gerekt is en te veel redenering bevat. Bijzonder werd onze opmerkzaamheid getrokken door de bede: ‘Stort in de harten onzer vijanden wroeging, berouw en - regtvaardigheid, opdat zij van hunne gewelddadigheden terugkomen; en zoo zij, onze regten handhavende, tot de deugd wederkeeren, schenk dan, o liefderijke Vader aller menschen! schenk dan ook hun genade.’ Dan volgt nog een Naberigt, Antwoord, enz. en:
Een woord over de Proselytenmakers, dat vrij scherp is.
Taal en stijl laten nog wel veel te wenschen over; wij moeten echter de pogingen van onzen Landgenoot toejuichen, en doen dit te liever, omdat de Israëliet algemeene menschenliefde en ware verdraagzaamheid predikt.





Archief voor Kerkelijke Geschiedenis, inzonderheid van Nederland. Verzameld door N.C. Kist en H.J. Roijaards, Hoogleeraren te Leiden en Utrecht. IVde Deel. Te Leiden, bij S. en J. Luchtmans. 1833. In gr. 8vo. 319 Bl. f 3-60.

Dit vierde Deel, hetwelk, eerst onlangs ontvangen zijnde, niet vroeger aangekondigd kon worden, en waaromtrent wij daarom kort zullen zijn, bevat, even als de vorigen, stukken van meerdere en van mindere waarde. Men vindt hier in de eerste plaats eene voortreffelijke Verhandeling van den Hoogl. kist over de Geschiedenis van de Leer des Christendoms, in betrekking tot Kerkelijke Geschiedenis en Geschiedenis der Leerstellingen, voorgesteld als afzonderlijk vak der Godgeleerde Historische wetenschap. Met het uiterste genoegen lazen wij dezelve. Wij deelen in het gevoelen des Stellers, dat men dien weg behoort in te slaan, gelijk hier op eene beknopte, maar bondige wijze wordt betoogd.
Onder de rubriek, Christelijke Archaeologie, worden

{==195==} {>>pagina-aanduiding<<}
medegedeeld: Naspeuringen nopens zekeren Codex Psalmorum, in de Utrechtsche Boekerij berustende, door W.H. Baron van westreenen van tiellandt, en een Brief van Prof. j. geel, over hetzelfde onderwerp. Voor kenners van oude Handschriften heeft dit vooral waarde.
De derde rubriek, Kerkgeschiedenis van Nederland, is, overeenkomstig den algemeenen titel des werks, verre de grootste, en behelst, behalve, ter plaatsvulling, iets over kindermoord in het klooster Bethlehem te Nijmegen, een allezins belangrijk Levensberigt van johannes smetius, opgemaakt uit oorspronkelijke, meest ongedrukte stukken, door n.c. kist. Men leest hier merkwaardige bijzonderheden omtrent vader en zoon, die beide verdienstelijke mannen waren. Eene weluitgevoerde afbeelding, zoo van den eenen, als van den anderen, is er bijgevoegd. Ook worden uit de adversaria van smetius deze en gene spreekwoorden en geestige gezegden medegedeeld. Des mans echt godsdienstige denkwijze bleek onder anderen uit de, ook hier opgenomene, eenvoudige, maar hartelijke en treffende vermaning, welke hij aan zijne nog jonge kinderen schriftelijk naliet bij zijn afsterven, Als Bijlagen tot het Levensberigt volgen onuitgegevene Brieven van henr. alting, jac. cappellus, is. casaubonus, joh. polyander, andr. rivetus, fr. spanheim, gisb. voetius, gerh. joh. vossius, en andere stukken, uit de papieren van joh. smetius herkomstig. Verder is in deze rubriek opgenomen de Lijkrede op joannes clericus door j.j. wetstein, uitgesproken te Amsterdam den 21 Febr. 1736. Dit allezins lezenswaardig stuk, vroeger wel gedrukt, maar niet uitgegeven zijnde, werd medegedeeld door den Hoogl. a. des amorie van der hoeven.
Onder het opschrift: Berigten, Mededeelingen enz. vindt men eindelijk nog: Levensberigt en Karakterschets van wijlen den Hoogl. jean. henri pareau,

{==196==} {>>pagina-aanduiding<<}
door zijnen Ambtgenoot jodocus heringa. Ook dit stuk verdiende hier geplaatst te worden.
Van het vijfde Deel, dat reeds het licht ziet, hopen wij eerlang verslag te geven.





Redevoering over Bijbelverspreiding en Hervorming in onderlinge betrekking; uitgesproken den 31 Oct. 1832, door D. van Heyst, Theol. Doct. en Predikant te Gouda. Te Leyden, bij Haak en Comp. 1833. In gr. 8vo. 40 Bl. f :-75.

Bij gelegenheid van het jaarlijksch Verslag in eene der Afdeelingen van het Nederl. Bijbelgenootschap werd deze Redevoering gehouden. Na de lezing erkennen wij gaarne, dat men reden had, om de uitgave te verlangen. Uit de Inleiding deelen wij slechts deze bijzonderheid mede, dat de Weleerw. van heyst de Hervorming der zestiende Eeuw niet enkel aangemerkt wil hebben als terugkeering der Christelijke Kerk tot den toestand der eerste Christeneeuw, maar als eene belangrijke schrede voorwaarts op den weg der ware kennis en godsvrucht, als eene verdere ontwikkeling van godsdienstige en zedelijke beschaving. De Bijbelverspreiding wordt voorts beschouwd, als aanleidende oorzaak tot de Hervorming, als middel ter handhaving van den oorspronkelijken geest der Hervorming, en in den vorm van Bijbelgenootschap, als eene harer gezegende vruchten. Gepaste wenken en opwekkingen volgen in het tweede gedeelte. Dit zij genoeg ter aanbeveling.




Bijbelverspreiding, een geschikt middel om Volksopstand tegen te gaan. Redevoering voor het Bijbelgenootschap; uitgesproken den 30 Oct. 1833, door G. van Warmelo, Predikant te Gouda. Te Gouda, bij R. Vogelensank. 1834. In gr. 8vo. 42 Bl. f :-50.

Tijdsomstandigheden gaven buiten twijfel aanleiding tot

{==197==} {>>pagina-aanduiding<<}
de keuze van een onderwerp, dat thans vooral hoogstbelangrijk genoemd mag worden. De Weleerw. van warmelo heeft hetzelve op eene gepaste en waardige wijze behandeld. Bijbelverspreiding wordt beschouwd in betrekking I. tot den aard van een' Volksopstand, en tot de hoosdbron, waaruit dezelve opwelt, en II. tot de verborgene aderen, welke deze bron voortbrengen en doen vloeijen. Wij zouden misschien hier en daar eene aanmerking kunnen maken, doch willen op eene enkele uitdrukking niet hechten. Wij wenschen, dat deze Redevoering overal in ons vaderland gelezen worde, en iets toebrenge ter voorkoming of vermindering van misnoegen onder de menigte, in deze dagen van beproeving.




Eene Voorlezing over het verschil tusschen doode Natuurkrachten, Levenskrachten en Ziel. Uitgesproken in het Physisch Gezelschap te Utrecht, door J.L.C. Schroeder van der Kolk, Hoogleeraar in de Geneeskunde aldaar. Te Utrecht, bij C. van der Post, Jr. 1835. 35 Bl. zonder de Aanteek. f :-80.

Mens autem sola sentit, cogitat, judicat et vult. - A. a. sebastian, Physiologia generalis, pag. 282.
Dat elk, die geroepen wordt om te onderwijzen, den raad van hufeland mogt behartigen, van elk woord te wikken, elk gezegde te wegen! want hetgeen hij spreekt, blijft niet binnen den engen omtrek der gehoorzaal; het strekt verder; daardoor wordt heil over de menschen gebragt, maar desgelijks nog na vele jaren onheil berokkend.
Gewaagde stellingen, niet slechts gevaarlijk voor het oogenblik, maar ook de toekomst bedreigende, van den gevaarlijksten invloed, zoo wel op de maatschappelijke als hoogere belangen, bewogen den Hoogleeraar schroeder van der kolk tot het opstellen dezer Verhandeling, niet zoo zeer om die gevoelens ook

{==198==} {>>pagina-aanduiding<<}
bij ons tegen te gaan, als om aan te toonen, met welke ligtzinnigheid zij in andere landen als van de daken worden verkondigd. Mogten zij bij ons tot dusverre gelukkig geen wortel geschoten hebben, waarschuwing daartegen kan nooit overtollig geacht worden, want het kwaad fluipt dikwijls ongemerkt voort: het onkruid groeit toch met de tarwe op.
Wij moeten ook hier niet bij het oogenblik ons bepalen: een blik op het voorledene, en wij zien tot de uitbreiding van dergelijke onheilbrengende gevoelens reeds eenige jaren geleden den grond gelegd door den in zijn leven zoo grooten, bij zijn einde zoo diep gevallen' reil. In zijne Euthanasia, oder von den Hülfen erträglich zu sterben, na zijnen dood uitgegeven in het werk: Entwurf einer allgemeinen Therapie von j.c. reil, Halle, 1816, vindt men de treurigste bewijzen, hoe in reil, eens een licht voor de geleerde wereld, de vonk van geloof en hoop uitgedoofd was geworden. Men gevoelt medelijden, wanneer men den grooten haller, tot de diepste zwaarmoedigheid vervallen, waardoor zijn anders heldere blik verduisterd werd, op zijn ziekbed de Godgeleerden hoort verzoeken, hem troostgronden tegen zijnen zondenlast in derzelver stelsels op te zoeken; men huivert, wanneer men reil hoort zeggen: so kann doch der Unglückliche, der von der Geburt an bis zum Tode litt, die Natur einer unbesonnenen Handlung zeihen, dass sie ihn ans Tageslicht rief.
Te regt verhief zich tegen de verspreiding van zulke gevoelens de stem van eenen Arts, zich Candidus noemende; hufeland ondersteunde hem. (*) Met leedwezen las men eenigen tijd naderhand ook in een onzer Tijdschriften eenen scherpen uitval tegen dien Arts en hufeland. De Schrijver van dit met zeer onbetamelijke uitdrukkingen geschreven stuk had noch Candi-
{==199==} {>>pagina-aanduiding<<}
dus, noch hufeland begrepen: het opschrift van Candidus luidde toch: nicht Anklage, sondern Klage! Ook hufeland had niet beschuldigd, maar het uiteinde van reil betreurd. Te regt had men gewenscht, dat dit stuk niet ware gedrukt geworden.
Indien men nu hieruit kan opmaken, waartoe onverstandige ijver kan brengen, hoe dergelijke gevoelens, door mannen van eenigen naam voorgedragen, meer- of minderen indruk kunnen maken, zelfs, als in het onderhavige geval, voorstanders en verdedigers vinden; zoo heeft de Hoogl. van der kolk een verdienstelijk werk met deze Voorlezing verrigt, al ware er ook alleen door gebleken, dat het verkeerde bij ons wel vernomen wordt, maar slechts het betere eenen blijvenden indruk maakt. Het is toch op vereerend verzoek der Leerlingen van den Heer van der kolk, dat deze Redevoering het licht ziet. Zij werd door hen, en door de Leden van het Natuurkundig Genootschap te Utrecht, volgens geruchten, met het grootste genoegen gehoord. De Spreker voldeed aan der Studenten verzoek, en beantwoordde de hem bewezene onderscheiding met de opdragt dezer Voorlezing aan dezelve.
De wijze, op welke dit onderwerp heeft moeten behandeld worden, gedoogt niet, het stukje streng wetenschappelijk te beoordeelen. De Hoogl. is zulks ook reeds in zijne Voorrede voorgekomen, door de vermelding, dat zij voor een gemengd publiek is gehouden. Uit dit oogpunt dus moet zij beschouwd worden, en dan is niet alleen hare bedoeling lofwaardig, maar ook hare bewerking doeltreffende. Het is niet gemakkelijk, wetenschappelijke onderwerpen, vooral van zulken aard, voor een gemengd gehoor te behandelen; men zegt voor den ingewijden doorgaans te weinig, voor den gewonen hoorder al heel ligt te veel, en wordt van beiden verkeerd beoordeeld. Zoo als de Verhandeling daar ligt, is zij voor geene opgave van inhoud vatbaar; wij zagen ook liever haar geheel gelezen. Waarheid ligt ten grondslag, dat doode natuurkrachten (dit spreekt reeds van

{==200==} {>>pagina-aanduiding<<}
zelve), maar vooral dat levenskrachten en ziel, hoe naauw in het leven vermaagschapt, hoe onafscheidbaar in den gezonden levenden mensch verbonden, niet hetzelfde, niet woorden van gelijkluidende beteekenis zijn. Hoezeer wij herder vereeren, hadden wij aan zijne zijde, of in de aanteekeningen, in plaats van jean paul, den wakkeren verdediger onzer individuéle zelfstandigheid tegen het absolute bestaan, den door zijne Verhandeling over het Mysticismus vooral onsterfelijk geworden' borger, gaarne genoemd gehoord. Zijne Voorrede voor de tweede uitgaaf van het Mysticismus is een juweel; zij doet ons den gedrukten, maar niet verdrukten Christen, op de puinen van zijn ingestort huiselijk geluk, met deelnemenden eerbied aanschouwen. Ook de reeds door ons genoemde haller had ten bewijze kunnen strekken, hoe de door het ligchaam in den tijd gebonden geest bij de slaking der boeijen herleeft; de mededeelingen uit zijn dagboek, twee dagen vóór den dood, steken heerlijk af bij de vroeger betoonde twijfelingen, - maar haller wist, waarop hij bouwde!
Ofschoon de geachte Spreker zijne voordragt met zorg schijnt behandeld te hebben, had de stijl hier en daar nog eenig meerder toezigt noodig gehad: er schijnt in uitdrukking en woordvoeging iets Provinciaals hem aan te kleven.




Verhandeling over de Komeet van Halley, hare vroegere verschijningen en de toekomstige in het jaar 1835, tevens inhoudende: een overzigt over alle Kometen, wier omloopstijden met meerdere of mindere juistheid zijn bepaald; door F. Kaiser.

(Vervolg en slot van bl. 164.)

Het tweede Hoofddeel, toegewijd aan de toekomstige verschijning der Komeet van halley in het jaar 1835, is wederom in vijf Onderafdeelingen verdeeld, als: 1o. Over de storingen,

{==201==} {>>pagina-aanduiding<<}
welke de Komeet in de laatste omwentelingen heeft ondergaan, en de elementen harer loopbaan bij de toekomstige verschijning. - Men vindt hier vermeld, welke moeijelijkheden er gepaard gaan met het juiste bepalen van de toekomstige verschijning eener komeet; welk aanmerkelijk verschil er bestaat tusschen de naauwkeurige berekeningen van de loopbanen der kometen en planeten; en hoe men eerst in onze eeuw tot die buitengewone hoogte is gekomen, om den tijd der toekomstige verschijning niet alleen uit den gemiddelden omloopstijd te bepalen, hetwelk dikwijls eene fout van een jaar kan te weeg brengen, maar door het in rekening brengen van de storingen, welke de komeet in hare uitgestrekte loopbaan van de overige hemelligchamen ondergaat, tot veel juistere uitkomsten is gekomen. Vervolgens geeft hij de elementen van drie voorname wiskundigen, de pontécoulant, damoiseau en lubbock, op; alsmede eene verbetering van twee elementen, namelijk van den doorgang door het perihelium en de halve groote as, door hemzelven bepaald, uit de storingen, welke de komeet volgens de berekeningen van rosenberger in het tijdvak van 1682-1759 ondergaan heeft. Eindelijk besluit hij deze Afdeeling met eene lijst te geven van de elementen der komeet bij hare verschijning in de jaren 1456, 1531, 1607, 1682 en 1759; waaruit men zien kan, welke veranderingen de elementen van deze komeet van de eene verschijning tot de andere hebben ondergaan, en die zoo in het oog loopend zijn in de omloopstijden.
2o. Over den graad van juistheid, met welken de elementen van de loopbaan der Komeet, bij hare toekomstige verschijning, bepaald zijn. - Hier geeft de Schrijver verslag van de onzekerheid, welke er plaats heeft bij het voorspellen van de toekomstige verschijning der komeet; en dat de voornaamste onzekerheid plaats heeft in de bepaling van den tijd, wanneer de komeet het digtst bij de zon komt, terwijl de overige elementen met eene voldoende juistheid bekend zijn. Echter wordt de hoogste onzekerheid, die voortvloeit uit de storingen, welke de komeet door de aantrekking der planeten ondergaat, op acht dagen gesteld, en dit zelfs door den Schrijver voor vrij ruim gehouden. Vervolgens worden de oorzaken van deze onzekerheid opgegeven, waaronder eene voorname is, de wederstandbieding van die dunne en veerkrachtige vloeistof (ether), welke men vermoedt in de onmetelijke ruimte te bestaan, en waarin alle hemelligchamen worden bewogen; en, daar de

{==202==} {>>pagina-aanduiding<<}
kometen geen zeer digte ligchamen zijn, moet deze stof een' grooten invloed op dezelve uitoefenen. En zoo zou door deze ligchamen, namelijk de kometen, het aanwezen van zoodanige vloeistof kunnen bevestigd worden; waartoe dan ook veel grond is. Op de aanmerking, welke men zou kunnen maken, wegens de onzekerheid van acht dagen, die in den vooruit berekenden tijd bestaat, en welke men niet zou kunnen overeenbrengen met het verhevene standpunt, op hetwelk thans de sterrekunde geplaatst is, merkt de Schrijver aan, dat er naauwelijks anderhalve eeuw verloopen is, sedert den tijd, waarop men de kometen onder de hemelligchamen begon te rangschikken en hare bewegingen als het onderwerp eener wetenschap te beschouwen, en dat de bewegingen der planeten sedert eeuwen zijn waargenomen geworden; - vervolgens toont hij het aanmerkelijke verschil aan, dat er bestaat tusschen de loopbanen en bewegingen der planeten en kometen; hoeveel voordeeliger de eerste boven de laatste zijn, en hoeveel middelen zij meer aan de hand geven, om hare schijngestalten waar te nemen, en dezelve met eene redelijke naauwkeurigheid te voorspellen; waarna hij deze Afdeeling dus besluit: ‘En evenwel, slechts weinige dagen heeft de sterrekundige een dier weleer gevreesde verschijnselen aanschouwd, op welker gezigt alleen zoo velen van angst het hart voelden kloppen, of hij voorspelt, welken weg het gedurende deszelfs geheele verschijning aan den hemel zal doorwandelen; en heeft het zich aan het oog der menigte onttrokken, vergunt zelfs het vermogen van zijne scherpste werktuigen hem niet meer hetzelve te ontwaren, hij blijft het volgen met den geest, die deszelfs minste bewegingen en afwijkingen opmerkt en bepaalt, en die den geheelen, voor ons onzigtbaren en ontoegankelijken weg, in welken het verschijnsel drie vierde eener eeuw vertoeft, met al zijne bogten en wendingen, met de geringe onzekerheid van een vierduizendste deel zijner grootte, kennen leert. - Niets is ons een betere
waarborg voor den adeldom van den menschelijken geest, dan dit zijn vermogen, van zelfs in die diepte des heelals, voor welke de zintuigen geheel te kort schieten, de lichten des hemels te volgen, te bespieden, en, als 't ware, aan zijne magt te onderwerpen. Verheugen wij ons dus, dat de mensch reeds zoo veel, dat ver verwijderd en diep verborgen was, gedwongen heeft zich aan hem te openbaren, ver van den

{==203==} {>>pagina-aanduiding<<}
buitensporigen wensch te koesteren, dat hij der natuur bereids de ontdekking van al hare diepzinnigste geheimen mogt hebben afgeperst. Erkennen wij met blijdschap, dat ook de edele sterrekunde hem, ter staving van zijne hemelsche afkomst en ter ontwikkeling van zijn vermogen om iets groots en goeds voort te brengen, reeds de schoonste gelegenheid heeft aangeboden. - Maar leert deze overdenking ons opmerken, dat wij in onzen geest een werktuig van ondoorgrondelijke kracht hebben ontvangen, zoo herinnere zij ons steeds aan Hem, die ons met denzelven bedeelde! Zij geleide ons tot de overtuiging, dat al de goede voortbrengselen van onzen geest niet dan vergunningen en geschenken zijn der Goddelijke liefde, aan Wie alleen lof en eere toekomt; zij spore ons aan, om met verdubbelden ijver aan deszelfs veredeling en volmaking te arbeiden, het groote doel, waartoe hem een kort verblijf in het vergankelijk stof dezer aarde is toegewezen!’
3o. Over het voorkomen, onder hetwelk de Komeet zich waarschijnlijkerwijze vertoonen zal. - Ofschoon deze Afdeeling, meer dan eenig ander gedeelte van dit belangrijk werk, de aandacht van het publiek zal tot zich trekken, is dit niet alleen voor sterrekundigen een minder belangrijk deel, maar ook zoodanig een punt, waarover geene stellige uitspraak kan worden gedaan. Hoewel sommige sterrekundigen meenen te moeten gelooven, dat, daar deze komeet telkens bij hare verschijning in grootte en pracht is afgenomen, zij bij hare toekomstige verschijning nog minder aanzien zal moeten hebben, dan in het jaar 1759, stemt de Schrijver, zonder stellige uitspraak te doen, niet met dit gevoelen in, maar vergelijkt de standen der komeet, bij hare onderscheidene verschijningen, ten opzigte van de aarde en de zon, en de omstandigheden, onder welke zij is waargenomen geworden, en besluit daaruit, dat er geene de allerminste reden bestaat, om deze stelling op te werpen. Verder gaat hij over, om, in de vooronderstelling dat de komeet onveranderd is gebleven, de tijden op te geven, in welke zij onder die of die grootte kan worden gezien, door derzelver standen met betrekking tot de zon en aarde met de te voren gedane waarnemingen te vergelijken.
4o. Ephemeride der Komeet van halley voor hare toekomstige verschijning, benevens de verklaring van de achter dit werk gevoegde Kaart. - De ephemeride, op het einde van

{==204==} {>>pagina-aanduiding<<}
deze Afdeeling voorkomende, bestaat uit vijf tafels. De drie eerste tafels zijn berekend in de vooronderstelling, dat de komeet op den 15, 88 Nov. 1835 door haar perihelium zal gaan, en bevat, van den 7 Aug. 1835 tot den 19 Febr. 1836 ingesloten, van vier tot vier dagen: 1o. den tijd vóór of na den doorgang door het perihelium in dagen en tiendeeligen van dezelve; 2o. de ware anomalie in de ellips; 3o. den afstand der komeet tot de zon, in deelen van den straal van de loopbaan der aarde; 4o. den afstand der komeet tot de aarde, in deelen van den straal van de loopbaan der aarde; 5o. de regte opklimming in uren; 6o. de regte opklimming in graden; 7o. de afwijking; 8o. den afstand van de komeet tot de zon, in millioenen Duitsche geogr. mijlen; 9o. den afstand van de komeet tot de aarde, in millioenen Duitsche geogr. mijlen; 10o. den doorgang door den meridiaan; 11o. de opkomst; 12o. den ondergang; 13o. het begin of einde van de dagschemering; 14o. de uren, die de komeet vóór de zon op-, of na de zon ondergaat.
De vierde tafel, berekend in de vooronderstelling, dat de komeet op den 7,88 Nov. door het perihelium zal gaan, bevat: 1o. den tijd vóór of na den doorgang door het perihelium, in dagen en tiende deelen van dezelve; 2o. de ware anomalie in de ellips; 3o. den voerstraal; 4o. de regte opklimming; 5o. de afwijking.
Hetzelfde bevat de vijfde tafel, berekend in de vooronderstelling, dat de komeet op den 23,88 Nov. door haar perihelium gaat.
Ook bevat deze Afdeeling, behalve de verklaring van de ephemeride, de verklaring van de Kaart, welke achter deze Verhandeling is geplaatst. Deze Kaart, een stereographisch ontwerp bevattende van een aanzienlijk gedeelte des sterrenhemels, stelt den weg voor, welken de komeet gedurende hare verschijning aan den schijnbaren sterrenhemel zal afleggen. Op de Kaart zijn drie kromme lijnen geteekend, beginnende in het sterrebeeld van den Stier en eindigende in dat van Centaurus, waarvan die in het midden den weg der komeet voorstelt, welken zij zal afleggen, wanneer zij op den waarschijnlijksten tijd, den 15,88 Nov., door haar perihelium gaat. De twee buitenste kromme lijnen stellen ieder den weg voor, bijaldien de komeet acht dagen vóór of na den waarschijnlijksten tijd door haar perihelium mogt gaan. Door deze drie kromme lijnen, welke de komeet op de nevens de-
{==205==} {>>pagina-aanduiding<<}
zelve aangeteekende dagen zal bereiken, wanneer zij op een van de drie gegevene tijden door haar perihelium gaat, heeft de Kaart eene inrigting verkregen, waardoor men gemakkelijk den weg kan bepalen, zoo het bij de eerste waarnemingen mogt blijken, dat de komeet niet op een van deze gegevene tijden door haar perihelium zal gaan.
5o. Omschrijving van de omstandigheden, onder welke de Komeet zich bij hare toekomstige verschijning zal vertoonen. - In deze Afdeeling geeft de Schrijver eene uitvoerige beschrijving van al de bijzonderheden, die bij de toekomstige verschijning zullen plaats hebben; als: de wijze, waarop de komeet zich werkelijk en schijnbaar bewegen zal; de dagen en uren, welke, zoo door den stand der komeet, als door afwezigheid van maanlicht en dagschemering, de meest geschikte zullen zijn, om haar waar te nemen, de rigtingslijnen door kenbare vaste sterren loopende, in welke de komeet zich op bepaalde dagen zal moeten doen vinden, enz. En dit doet de Schrijver om drie redenen; eerstelijk, ten einde ook deskundigen alle berekeningen en moeite te besparen; ten tweede, om voor hen, die in de sterrekunde minder bedreven zijn, duidelijk te maken, hetgeen de ephemeride op eene sterrekundige of bedekte wijze voorstelt; ten derde, omdat hij de lezers gaarne op eenige bijzonderheden wilde opmerkzaam maken, die zich door cijferletters volstrekt niet laten uitdrukken.
Eindelijk besluit de Schrijver dit nuttig en belangrijk werkje met een Bijvoegsel, behelzende een overzigt over alle Kometen, wier omloopstijden met meerdere of mindere juistheid zijn bepaald geworden. - Hier gaat de Schrijver, na de redenen opgegeven te hebben, waarom men van de vele duizenden van kometen, die ons planetenstelsel doorkruisen, nog slechts van zeer weinige de omloopstijden heeft bepaald, over tot de vermelding van de wezenlijke of vermeende ontdekkingen van de omloopstijden van andere kometen, in de volgorde van den tijd, op welken zij hebben plaats gehad; waaraan de laatste 28 bladzijden zijn toegewijd. Gaarne zouden wij ook hierbij nog wat verwijlen; maar de inhoud is te rijk, om hierover kortelijk uit te weiden; het wordt, even als het geheele werkje, door eenvoudigheid en duidelijkheid gekenmerkt.
Het eenige doel, zegt de Schrijver in het Voorberigt, dat wij met dit werkje beoogden, was, onze landgenooten meer bekend te maken met het merkwaardig verschijnsel, dat zich

{==206==} {>>pagina-aanduiding<<}
na eenige maanden aan den hemel zal vertoonen, en met den verhevenen arbeid, welken de sterrekundigen ten opzigte van hetzelve hebben ondernomen.
Wij kunnen dan, naar ons inzien, niet beter doen, dan onzen landgenooten het werkje zelve ter lezing aan te bevelen, waarvan wij hier flechts oppervlakkig den inhoud hebben kunnen mededeelen. Wij vertrouwen, dat zij, die niet geheel onverschillig zijn omtrent hetgeen buiten hen omgaat, daarin overvloedige gelegenheid zullen vinden, om de werken van den grooten en wijzen Schepper van het onmetelijk Heelal te bewonderen.





Verhandeling over de Socratische Gesprekken, enz. door J.A. Bakker.

Gesprekken in Sokratischen vorm, door B.T. Lublink Weddik.

(Vervolg en slot van bl. 174.)

Een Man van minder geleerde opleiding, een Autodidakt in den volsten zin des woords, is de Schrijver van het tweede door ons aangekondigde stuk. Het is de Heer bakker, Kunstschilder te Rotterdam, die, reeds menigmaal door geleerde Genootschappen bekroond, op nieuw den prijs voor eene uitgeschrevene vraag over de Socratische Gesprekken erlangd heeft. Van jongs af met geestdrift voor plato vervuld, dien hij in eene uitgegevene Redevoering met warmte en levendigheid heeft geschilderd, (hoewel hij, geene geleerde opvoeding gehad hebbende, denzelven niet in de grondtaal kan lezen) voelde hij zich opgewekt, om de uitgeschrevene prijsvraag wegens de Socratische gesprekken te beantwoorden: en het gelukte hem, eenen buitengewonen zilveren eereprijs te erlangen.
Had dus de vroeger beschouwde Verhandeling des Hoogleeraars van heusde den inhoud tot onderwerp, die van den bekroonden Dilettant bepaalt zich tot den vorm. Na eene Inleiding wordt in de eerste plaats over de Socratische leerwijze en de Schrijvers, welke ons die hebben doen kennen, gehandeld. Voortreffelijk is zijne vergelijking van xenophon en plato. Wij doen slechts één' trek opmerken. Bij den praktischen xenophon is, volgens socrates, de nut-
{==207==} {>>pagina-aanduiding<<}
tigheid het roersel der goede daden; volgens den idealen plato, is het de nadering tot de waarachtige en oorspronkelijke idéën. Met minder juistheid, naar ons oordeel, onderscheidt de Schrijver de ironie van socrates van de hem (of plato) eigene persiflage zijner tegenstanders, die immers juist door die ironie werd geboren.
De tweede Afdeeling handelt over de kenschetsende eigenschappen der Socratische gesprekken, waardoor zij zich van de gewone zamenspraken onderscheiden. Dit wordt meest in voorbeelden aangewezen, en daartoe zoo wel xenophon als plato gebezigd. De Schrijver onderscheidt bij den eersten eene stellige, ontkennende en wederleggende leerwijze in deze gesprekken, waarvan de eerste eene waarheid in 't licht moet stellen, de tweede anderen van hunne onkunde overtuigen, de derde hoogmoedigen met zichzelv' in tegenspraak brengen. In de Platonische zamenspraken maakt hij ook eene drieledige, doch van de vorige geheel verschillende, verdeeling tusschen de geheel, grootendeels en weinig of niet Socratische gesprekken. De eerste hebben veel meer kunstigs en voortreffelijks in den vorm, dan de Xenophontische. Maar de zamenspraken der derde orde, waaronder de groote hoofdwerken des Wijsgeers, de Republiek en de Wetten, benevens den Timeüs en deszelfs vervolg, den Kritias, behooren, zijn slechts gewone gesprekken, die zich wel door den uitnemenden inhoud, maar geenszins door den Socratischen vorm onderscheiden. (Nogtans geldt dit niet van de geheele Republiek: de inleiding en de tegenwerpingen van thrasymachus, die socrates eenigzins sophistisch beantwoordt, vooral echter die van glauco en adimantus, zijn gedeeltelijk zeer kunstig en doelmatig aangebragt.) Somtijds komt de Wijsgeer geheel tot geen resultaat, gelijk in den Protagoras en Theaetetus. (De Schrijver voegt er bij, ook in den
Meno; maar hier is duidelijk de uitslag des gespreks, dat men de deugd niet als aangeboren, of aangeleerd, maar als een Godsgeschenk te beschouwen heeft.) Belangrijke uittreksels dienen tot voorbeelden van een en ander.
De derde Afdeeling behandelt de voortreffelijkheid der Socratische gesprekken, en de vraag, ‘in hoeverre de schrijfwijze der Ouden ook thans nog bij de behandeling van wijsgeerige onderwerpen is aan te prijzen.’ Die voortreffelijkheid wordt door een zeer duidelijk bewijs gestaafd. Men leest en herleest ze; terwijl de werken van aristote-
{==208==} {>>pagina-aanduiding<<}
les en sextus empiricus in het stof der boekverzamelingen begraven liggen, en slechts aangehaald, zelden doorgelezen worden. (Men moet hier echter niet vergeten, dat de zoogenaamde exoterische of voor het groote Publiek geschikte werken van aristoteles waarschijnlijk verloren zijn.) Deze bevalligheid van xenophon en plato heeft men te danken aan den vorm der wijsgeerige zamenspraak. Immers, deze gesprekken hebben iets dramatisch of tooneelmatigs, dat boeit en wegsleept; er worden karakters geschilderd, en de stijl is dikwerf vrolijk en luimig; ja, men heeft er geheele tooneelen in, zoo als het gastmaal, den kerker, het huis van den ouden cephalus, (vader van lysias) in den Pireëus, het verhaal van kritias, hoe hij in zijne jeugd van solon hoorde, enz. Ook boeit de scherpzinnige en soms geestige wijze, waarop socrates de waarheid aan zijne medesprekers ontlokt of hen van dwaling overtuigt, de aandacht en belangstelling.
De Heer bakker gaat nu over, om de armoede onzer landgenooten in geschriften van dien aard te verklaren. Doch hij drukt zich daarbij zeer meesterachtig en onbescheiden uit, door te zeggen, dat onze landgenooten ‘een volslagen gebrek aan voorbereidende kennis hebben, om zulke geschriften’ (als die van kant, fichtesr., schelling en hegel) ‘te verstaan, en nog meer om dezelve te kunnen beoordeelen en met den geest des onderscheids te lezen, gelijk zij dan ook daaromtrent in de diepste onkunde blijven verkeeren.’ (Bl. 115.) Neen! onze Natie heeft te veel gezond verstand, om den onzin der drie laatstgenoemden, die veel beter dan socrates tot hoofdpersonen der Wolken van aristophanes zouden gevoegd hebben, met het geduld der Duitschers te verzwelgen. Het ontbreekt anders niet aan onderwijs dier leeringen op onze inrigtingen van hooger onderwijs; maar wat heeft de menschelijke geest aan alle die luchtkasteelen, waarover de Heer van heusde zich in zijne Voorrede mede niet gunstig uitdrukt? En - met welnemen van den Heer bakker - aan het oordeel van dien Geleerde hechten wij meer, dan aan het zijne.
De Heer bakker verheugt zich over de vertaling van xenophon's Gedenkwaardigheden door den Heer ten brink. Eene overzetting van plato oordeelt hij minder doelmatig. Maar heeft niet juist hij zelf zijne waarlijk niet geringe kennis van plato aan eene Duitsche verta-
{==209==} {>>pagina-aanduiding<<}
ling te danken? Waarom aan zijne Landgenooten, die het moeijelijke Hoogduitsch van schleiermacher minder magtig zijn, niet datzelfde voordeel gegund? - Eindelijk spreekt hij over de omstandigheden en zeden van onzen tijd, en in hoe verre die eene wijziging van den eigenlijk Socratischen vorm van gesprek zou kunnen vereischen. Hij wil daarmede de Jezuiten aangetast hebben. (Nu, dan mogen de Jakobijnen en Neologen ook wel eene beurt hebben!) Het slot moeten wij mededeelen: ‘De personen, die er in voorkomen, moeten die van onzen tijd zijn, in omstandigheden geplaatst, waarin het natuurlijk wordt, dat zij zulk een gesprek hebben kunnen voeren; men doe dit zonder gezochtheid, en zonder dien toon van ongevraagde en vervelende meesterachtigheid aan eenen der sprekers toe te deelen. Alles moet, in een Socratisch gesprek, zich natuurlijk, ongedwongen, duidelijk en verstaanbaar voordoen. De scherts zij noch te plat noch te ingewikkeld, terwijl de ironie scherp moet wezen, zonder nogtans bijtend te zijn.’
Werd, in de beide beschouwde werken, de Socratisch-Platonische Wijsbegeerte en wijze van zamenspraak theoretisch behandeld; de Heer lublink weddik, vroeger reeds door eenige luimig-wijsgeerige schriften bekend, waagde het, de proef te nemen, om zelf de handen aan 't werk te slaan, ten einde gesprekken in Socratischen vorm te vervaardigen. Hij heeft de beide voorgaande werken gelezen, en is daardoor tot deze proeve, die hij, als eene eerste, zeer onvolkomen noemt, opgewekt. Over 't algemeen begrijpt de Schrijver, even als de Heer bakker, dat de tegenwoordige tijd eene groote verandering in den eigenlijken vorm der Socratische gesprekken vereischt, en dat hij daarom de verschillende jeugdige sprekers, die hij altijd tegenover éénen verstandigen grijsaard plaatst, ‘een weinig wijzer, minder kort afgebroken en toegevend maakt, dan die bij plato en xenophon;’ en dit vinden wij zeer eigenaardig. De onderwerpen zijn in de vijf gesprekken, die hier ter proeve worden medegedeeld, en misschien door nog andere zullen worden gevolgd: over het geluk der vromen, over de ware grootheid, de dweepzucht, het beoefenen der schoone kunsten, en het huiselijk leven. Het eerste, over een zeer bekend en duizendmaal behandeld onderwerp handelende, kan natuurlijk niet veel nieuws leveren. De vraag is: of landlieden,

{==210==} {>>pagina-aanduiding<<}
plotseling door eene overstrooming van huis en have beroofd, en die naauwelijks hun leven hebben kunnen redden, zich gelukkig kunnen gevoelen? De slotsom is, dat men het ongeluk, de rampen, die ons treffen, niet kan wegredeneren, maar zich door den zielevrede, welken deugd en godsvrucht verschaffen, daarboven kan verheffen. Over 't algemeen heeft ons deze zamenspraak het minst bevallen; zij mist de levendigheid, die in eenige der andere heerscht, en het spijt ons daarom, dat zij vooraan staat, en daardoor misschien sommigen zal afschrikken.
Levendiger en afwisselender is de tweede zamenspraak, over de ware grootheid. De grijsaard ontmoet twee jongelingen in eene Gothische kerk, waar grafteekenen van oude ridders hen tot den wensch naar het bereiken van grootheid en heldenroem stemmen. De vraag is nu, of men de beletselen, daartegen door de omstandigheden in den weg gelegd, kan overwinnen? Dit leidt tot de bepaling van het woord groot, een hoogstgewigtig onderzoek in dezen tijd, nu de geest des tijds niet vraagt, wie goed, maar slechts wie krachtig gehandeld heeft, om hem met den naam van groot te bekroonen. Is niet een dwingeland als napoleon, bij zijnen val door een geheel menschengeslacht verfoeid, door de jeugdige nakomelingen van dat geslacht met geestdrift als een groot man, als een waarachtig held begroet? Heeft niet de poëzij van byron, die zedelijke monsters met alle de betooveringen der dichtkunst wist op te luisteren, aan deze heillooze denkwijze voedsel gegeven? Dit verwijt zal men aan den Heer lublink weddik niet doen. In de toelating van helden tot den naam van groote mannen is bij alles behalve te kwistig; en, schoon wij den naam van de ruiter hier niet lezen, is het blijkbaar, dat zijn beeld, in de bepaling van den held, die zich als burger, als huisvader, als Christen hoogstgunstig onderscheidt, den Schrijver voor den geest heeft gestaan. Aan een' alexander van Macedonië, julius cesar, karel XII en napoleon wordt de naam van held ontzegd. Wij hebben dit gesprek levendiger en meer met de Socratische wijze overeenkomstig bevonden, dan het vorige.
Nog meer Socratisch is het derde gesprek, over de dweepzucht, naar ons oordeel het beste van allen. Het is juist de trant van socrates, waar hij jonge lieden ontmoet, die zich ergens ter verrigting heen begeven, en hen over dit

{==211==} {>>pagina-aanduiding<<}
voornemen onderhoudt. Ditmaal is het niet met twee, maar slechts met éénen jongeling, kleon, die zich naar eene afzonderlijke vergadering van zoogenaamde regtzinnige vrienden begeeft, maar in een gesprek over dat voornemen wordt gewikkeld. De loffpraak dier vergaderingen in den mond des grijsaards is geheel ironisch, en van stap tot stap brengt hij den jongeling tot nadenken over de bijwoning dier vergaderingen, de bevoegdheid harer oordeelvellingen, en het woord regtzinnig, hetwelk zij zich bij uitsluiting toeëigenen. De ironie wordt uitnemend volgehouden, en de ongerijmdheid der zulken aangetoond, die zich, op grond van oude formulieren, een onfeilbaar gezag over de gemoederen der Christenen willen toekennen, en zeggen: Ik ben Calvijnsch, ik Luthersch, zoo als ten tijde der Apostelen: Ik ben petrus-, ik paulus-gezind. Ten slotte wordt kleon teruggebragt, en tevens waarschuwt de grijsaard hem zeer verstandig, om de Christelijke vroomheid niet voor dweepzucht uit te krijten, of andersdenkenden te veroordeelen, wanneer zij hun gevoelen met geene liefdelooze en onchristelijke bitterheid willen doorzetten.
De vierde zamenspraak, Theodoor, behandelt de schoone kunsten, en ademt geheel den geest van van heusde. Het is eene zamenspraak des grijsaards met eenen huisonderwijzer, dien hij van de nuttigheid der schoone kunsten voor de zedelijkheid overtuigt, waarbij wij met genoegen de zedeverpestende Fransche dicht- en muzijkschool ten toon gesteld zagen.
De laatste zamenspraak is eene der aanvalligste: de nieuwere socrates spreekt daarin over het huiselijk geluk met eenen jeugdigen bruidegom, wiens hooggespannen verwachtingen door den ervaren grijsaard niet weinig worden ter nedergeslagen; terwijl hij nogtans met eene lofspraak der Venus Urania eindigt, die hier, in de vereeniging van een deugdzaam paar voor het leven, vooral haren heilaanbrengenden invloed moet toonen.
Met dankbaarheid ontvangen wij deze eerste, wel is waar nog onvolledige, maar toch niet onverdienstelijke proeve. Wij hopen, dat dezelve andere Schrijvers zal aanmoedigen, om dit voorbeeld te volgen, en aldus deze soort van geschriften hoe langer hoe meer te volmaken. En vraagt men nu onze denkbeelden omtrent de behandeling dezer manier, en over de onderwerpen, waarop zij kan toegepast worden?

{==212==} {>>pagina-aanduiding<<}
Waarlijk! onze tijd heeft ook wel eenen socrates noodig, die deszelfs verkeerdheden, hetzij door redenering, hetzij door ironie en fijne bespotting, teregtbrenge. Het is immers in vele Europesche landen thans gelijk in de dagen, die plato schildert, (*) ‘dat de Staat, dorstende naar vrijheid, door snoode, opgeworpene schenkers misleid en met den wijn der vrijheid bedwelmd, zijne wettige Regenten beschimpt en bestraft, de vrienden van orde en onderwerping voor vrijwillige, nietswaardige slaven uitkrijt, zoodat de onderdaan gelijkstaat met den Regent, de zoon met den vader, de jongeling met den grijsaard, de leerling met den onderwijzer, de burger met den vreemdeling, en dat de laatsten veeleer de eersten ontzien; zoodat er overal volstrekte vrijheid zonder schaamte heerscht in spreken en doen.’ Is dit niet het beeld van naburige Staten? Het is waar, bij ons is het nog zoo ver niet gekomen; maar ziet men toch niet veel meer aanmatiging bij de jeugd, dan vroeger, zoo wel bij de hoogere standen als bij de mindere, die walgen van het eerlijk beroep hunner vaderen, en met een weinig kundigheden dadelijk naar posten dingen en op hunne brave ouders laag nederzien? Is de verwaandheid der onkunde of halfgeleerdheid ook bij ons niet rijkelijk te huis? - Mogten wij tegen alle deze ziekten der ziele, tegen den razenden ambtshonger, tegen het openlijk solliciteren om waardigheden en Ridderorden, eenen Schrijver zien opstaan, die deze misbruiken met Socratische kracht en goedhartigheid, liever dan met Juvenalische bitterheid aantastte! Dan zou misschien de wereld, althans onze Staat, het nut ondervinden der wijsgeerige zamenspraak.







Reis naar de Zuidzee, met het Schip Vincennes, in 1829 en 1830. Met Aanteekeningen wegens Brazilië, Peru, Manilla, de Kaap de Goede Hoop en St. Helena. Door C.S. Stewart, Kapellaan in de Zeedienst der Amerikaansche Staten, enz. Uitgegeven en verkort door W. Ellis. In II Deelen. Te Rotterdam, bij Mensing en van Westreenen. 1834. In gr. 8vo. XVII, 313 en 373 bl. f 7-20.

Onder de belangrijke en onderhoudende Reizen mag ook

{==213==} {>>pagina-aanduiding<<}
deze Reis gerekend worden, want zij levert, zoo al niet altijd nieuwe, nogtans doorgaans goede en nuttige waarnemingen en opmerkingen op omtrent de Landen en Volken, die de Schrijver bezocht heeft; en zij doet dit op zulk eene wijze, dat het zich over 't geheel met genoegen laat lezen. De vorm is die van Brieven des Schrijvers aan zijne Echtgenoote, waarvan men evenwel dikwijls niet veel bemerkt, zoodat het meestal de gedaante van een gewoon reisverhaal heeft. - Waarin de verkortingen der Amerikaansche uitgave in de Engelsche van den Heer ellis bestaan, wordt niet gemeld. - De oorspronkelijke Schrijver, de Heer stewart, wiens beeldtenis, met facsimile zijner handteekening, voor het eerste Deel gevonden wordt, was eerst Zendeling, in welke hoedanigheid hij te voren de Sandwich-eilanden bezocht, en zijne verrigtingen en ontmoetingen aldaar beschreven had. Naderhand zag hij zich door veranderde huiselijke omstandigheden verpligt, om van die eerste bestemming af te zien, en besloot, ter voldoening aan zijn verlangen, om voor de zaak van de Godsdienst nuttig te blijven, zich als Scheepskapellaan in dienst der Vereenigde Staten van Noord-Amerika te stellen. In deze betrekking werd hij eerst op het schip, de Guerrière, naderhand op de Vincennes geplaatst, welk laatste bestemd was, om de Eilanden in de Zuidzee aan te doen, en langs de Kaap de Goede Hoop naar Amerika terug te keeren. Zijne waarnemingen en opmerkingen, eerst ten behoeve zijner dierbare betrekkingen opgeteekend, heeft hij daarna uitgegeven, bijzonder met oogmerk, om ‘eene juiste beschrijving van de Zuidzee-eilanden’ te geven, ‘welke tot eene verstandige beoordeeling van derzelver bewoners leidt.’
Wij zullen den ganschen inhoud, die vooraan elk Deel geplaatst is, niet overschrijven, maar alleen de voornaamste plaatsen aanstippen, waarover men hier meer of min belangrijke aanteekeningen vinden kan. Zij zijn namelijk Rio Janeiro, Callao en Lima; de Washington-eilanden, en onder deze bijzonder Nukuhiva; de Georgische en de Sociëteits-eilanden, en daaronder vooral Tahiti; verder de Sandwich-eilanden; en eindelijk nog iets over Manilla, de Kaap de Goede Hoop en St. Helena. Het breedvoerigst is de Schrijver over de Sandwich-eilanden, wegens zijn voormalig verblijf op dezelve, vooral om opmerkzaam te maken op de vorderingen in beschaving, sedert dien tijd door de bewoners ge-
{==214==} {>>pagina-aanduiding<<}
maakt, en bijzonder om hierdoor de ongunstige berigten tegen te spreken, die sinds vooral door kotzebue, in zijne Reis om de Wereld, gegeven zijn: de vergelijking van beide, zoo als ook van het overzigt, dat de Kapitein der Vincennes, finch, van het bezoek aldaar geeft, (D. II. bl. 293-312.) kan dienen, om met der tijd de waarheid te vinden, die welligt in het midden zal liggen.
Hoewel geen Zendeling meer, bleef stewart steeds met den Zendelingsijver bezield: en in gevolge hiervan onderscheidt zich deze Reis bijzonder door eenen ernstig godsdienstigen geest, door hooge ingenomenheid met de Christelijke Openbaring, door de vurige en meêwarige zucht van een gevoelig hart, om aan het geestelijk heil zijner medemenschen, het zij Christenen of Onchristenen, naar zijn licht te arbeiden. Dit zal de weldenkende en in Godsdienst en Christendom belangstellende Lezer gewis met genoegen opmerken, al loopt hij ook juist zoo onbepaald hoog niet met de uitwerkselen van het Zendelingswerk, als de Heer stewart, en al kan hij zich met deszelfs manier van beschouwen en zich uitdrukken in het godsdienstige niet altijd en in alles vereenigen. Men vindt hier toch b.v. wel eens de gewoonte, die aan zulke Methodistische menschen meer eigen is, om met zekeren vasten maatstaf weldra gereed te zijn, waarnaar de vroomheid en goedheid van anderen gekeurd, of ook wel afgekeurd wordt, welke zich evenwel niet altijd naar zekere godsdienstige gesprekken of uiterlijkheden laat afmeten. Dit nogtans zal men ook bevinden, dat geen hardheid of scherpheid, gelijk anders wel eens het geval is, maar zachtmoedigheid en liefderijkheid den Schrijver doorgaans bestuurt; gelijk hij zich ook, door zachtheid van karakter en minzaamheid van zeden, bij de genen, met welke hij in aanraking kwam, geacht en bemind schijnt gemaakt te hebben. - Voor het overige toont hij mede veel gevoel en smaak voor het schoone in Natuur en Kunst; en wat hij hiervan op zijne togten ontmoet, weet hij doorgaans op eene eenvoudig aangename wijze mede te deelen, zoodat zijn werk ook van deze zijde aanbeveling verdient.
De vertaling, zoo ver men, bij ontbreken van het oorspronkelijke, oordeelen kan, schijnt wèl uitgevallen te zijn. - Om meer dan ééne reden dus mogen wij deze Reis aanprijzen.






{==215==} {>>pagina-aanduiding<<}

Het nieuwe Frankrijk en het nieuwe België; eene Tijd- en Zedenschildering in luimige Hekelbrieven en vernuftige Pennetrekken van eenen Reis(z)iger. Vrij naar het Hoogduitsch van August Traxel. Te Leeuwarden, bij L. Schierbeek. 1834. In gr. 8vo. X en 350 bl. f 3-50.

Dit werk is met overhaasting vertaald. Niet alleen is het niet vrij van taal- en spelfouten, gelijk reeds Reisiger, in plaats van Reiziger, op den titel; maar ook is het Hoogduitsch dikwerf onhandig overgebragt, en heeft men bij het afschrijven van woorden uit die en andere vreemde talen hinderlijke feilen begaan, welke niet alle op de lijst der misstellingen zijn aangewezen. Zoo ontmoet men wel eens place de Dôme (b.v. bl. 55) voor place Vendôme, en wordt b.v. in de Opdragt de wereldburger lafayette geheel verkeerd de redelijkste man genoemd: er staat immers niet dem vernünftigesten, maar wel dem redlichsten? en redlich beteekent geenszins ons redelijk, maar wel ons braaf, billijk of regtschapen.
Wat nu den inhoud betreft, deze is niet onbelangrijk, en de stijl is doorgaans levendig en los. De geheele toon van het boek is, niettegenstaande de Vertaler de ergerlijkste plaatsen onderdrukt heeft, luchtig en spotziek, zelfs ten koste van waarheid en goede zeden. Trouwens de Schrijver behoort tot die verfranschte Duitschers, welke den geest van het Fransche Liberalisme, met al deszelfs onzedelijkheid, hebben ingezogen. Intusschen blijft het altijd de moeite der lezing waard, eens te hooren, hoe de geestige, maar losbandige traxel over alles zijn oordeel zegt. Schoon hij der zaak van ons vaderland vijandig is, drijft hij echter met de Belgen den spot, en doet grootendeels hulde aan de verdiensten der Nederlanders. Men vindt hier verslag van des Schrijvers bezoeken bij en gesprekken met lafayette, de St. Simonisten en anderen; ook, in de aanteekeningen, korte en vrij onpartijdige levensbeschrijvingen van washington, lafayette, talleyrand, enz. Voor den lezer, die genoegzaam oordeel des onderscheids heeft, valt dus veel uit dit werk te leeren, ook met betrekking tot de zeden der Franschen, Belgen, en Franschgezinde Liberalen uit verschillende landen. Schoon wij dus de noodzake-
{==216==} {>>pagina-aanduiding<<}
lijkheid der vertaling, vooral met zoo veel overhaasting, niet inzien, bestaat er ook geene gebiedende reden, om te wenschen, dat dit boek onvertolkt ware gebleven; inzonderheid, daar het hinderlijkste voor Godsdienst en zedelijkheid is weggelaten, en wat anderzins niet stichtelijk van inhoud is, toch met kieschheid wordt uitgedrukt.




De Christelijke Kerk, geschiedkundig beschouwd, in hare oorspronkelijke zuiverheid en opgevolgde verbasteringen. Naar het Fransch van den Heer Chenevière, door Cornelis Looijen. 's Gravenhage, bij G. Vervloet. 1834. In gr. 8vo. 61 Bl. f :-65.

De ontmaskerde Jezuit. De verfoeijenswaardige grondbeginselen en leeringen der Jezuiten, uit hunne eigene schriften geput; en de Jezuiten als Koningsmoordenaars voorgesteld, door L. von Alvensleben (Gustaaf Sellen). Uit het Hoogduitsch, en vermeerderd met de Monita secreta en het Afbeeldsel van Loyola. Te Kampen, bij K. van Hulst. 1834. In gr. 8vo. 129 Bl. f 1-50.

Deze stukjes, als beide tot de geschiedenis der verbasteringen van de Christelijke Kerk behoorende, voegen wij in onze aankondiging bijeen.
No. 1. is een uittreksel, door den Vertaler uit een grooter werk van den Schrijver gemaakt, en heeft ten oogmerke, volgens de Geschiedenis de ongegrondheid van het voorgeven te doen zien, dat het Catholicisme nog in allen deele de oorspronkelijke christus-leer, het Protestantisme daarentegen eene afwijking van dezelve is. Het voert tot dit einde verscheidene getuigenissen uit de Oudheid aan, waaruit, vooreerst, de eerste Kerk in hare zuiverheid, bijzonder in de twee eerste Eeuwen, blijken kan, en, ten andere, de opgevolgde verbasteringen, zoo wel in de ingevoerde plegtigheden, als tevens in de eenvoudigheid des geloofs, en verder in het kerkbestuur, bijzonder door de Paussen, zigtbaar worden; waarbij, ten derde, nog iets gevoegd wordt over de Kerkhervorming der zestiende Eeuw, vooral ten blijke, dat zij reeds veel vroeger door velen gewenscht en voorbereid werd. - Iets bijzonder nieuws kan men dus

{==217==} {>>pagina-aanduiding<<}
hier niet verwachten; en in zoo kort bestek kunnen zoo vele zaken niet dan kort en oppervlakkig, somtijds ook min naauwkeurig, behandeld worden (*). Voor sommigen echter, die tot uitvoeriger werken geen toegang of lust hebben, kan zulk een kort overzigt niet onnuttig zijn. - De Vertaler heeft er hier en daar eene aanteekening bijgevoegd, die tot opheldering dienen kan, en van gezond verstand en bezadigd liberale Protestantsche denkwijze getuigt, gelijk Rec. bijzonder de laatste noot, bl. 60, 61, met genoegen gelezen heeft.
De titel van No. 2 duidt genoegzaam den inhoud aan; en het oogmerk is, voor de gevaarlijke grondstellingen, listen en woelingen der Jezuiten te waarschuwen. - Vooraf gaat een kort overzigt van de geschiedenis dezer Orde. Hierop volgen 188, zonder eenige orde zamengebragte stellingen, waarin allerlei afschuwelijke misdrijven onder verschillende voorwendsels of voorbehoudingen vergoelijkt, of voor geoorloofd verklaard worden; waarna de plaatsen uit Jezuitsche schriften aangehaald worden, in welke die stellingen te vinden zijn. Verder worden de Jezuiten als Koningsmoordenaars voorgesteld; namelijk door opgave van eene lange lijst hunner schriften, waarin de Koningsmoord verdedigd wordt; maar vooral door korte aanteekeningen uit de geschiedenis van zoodanigen uit deze Orde, die zich aan zulke euveldaad hebben schuldig gemaakt. Eindelijk volgen de Monita secreta, of geheime Wenken voor het Genootschap van jezus, welker echtheid de mededeeler zelf erkent, dat betwist en twijfelachtig blijft, waardoor ons de opneming altijd eenig-
{==218==} {>>pagina-aanduiding<<}
zins bedenkelijk zou voorkomen, maar die hij nogtans geheel in den geest der Orde meent geschreven te zijn. - Ware nu van dit alles een beredeneerd geheel gemaakt, om, met behulp van de aangevoerde en andere historische bronnen, de Orde der Jezuiten in hare grondbeginselen en handelwijzen grondig te doen kennen, dan ware het welligt een belangrijk werk geworden, dat zich der lezing allezins kon aanprijzen: nu maken alle deze dorre opgaven eene lectuur, die wel eenige nuttigheid kan hebben, maar zich door hare aangenaamheid niet bijzonder aanbeveelt.




Brief van goedkeuring, na den tweeden druk zijner Gedachten, aan den Hoog. P. Hofstede de Groot gerigt, enz Te Groningen, bij A. Kamerling, Wz. 1834. In gr. 8vo. 20 Bl. f :-20.

Vlugtige Gedachten over de vraag: Zijn de geschriften, vóór ruim twee eeuwen, door de Synode van Dordrecht, der Nederl. Herv. Kerk als Formulieren van Eenigheid overgegeven, nog ten huidigen dage voor die Kerk, hetgene zij heeten, Formulieren van Eenigheid? enz. Door G.R. Wieringa, Evangelie-dienaar bij de Hervormden te Holwerd. Te Groningen, bij A. Kamerling, Wz. 1834. In gr. 8vo. 40 Bl. f :-30.

Ds. wieringa, Predikant te Holwerd, alias melampus te Hagiobama, zoo als hij zich onder No. 1 teekent, zou, naar Recs. inzien, beter gedaan hebben, met het voorbeeld van Prof. hofstede de groot te volgen, en over de bewuste zaak verder te zwijgen, liever dan, door zulke ironieke goedkeuring en ongepast beroep op de zoogenaamde volksstem, dezelve nog meer in gerucht te brengen. Rec. althans zal zich aan dat voorbeeld houden, den Schrijver alleen verzoekende, de aanteekening uit het werk van ypey en dermout, bl. 9 aangehaald, nog eens in haar geheel te lezen en niet slechts ten halve, zoo als haar inhoud hier wordt opgegeven. - Ten opzigte van het in No. 2 tegen Prof. heringa aangevoerde zal Rec. insgelijks het stilzwijgen bewaren, gedachtig (zonder verdere comparatie evenwel!) aan rigt. VI:31b. en spreuk. XXVI:17, en voor 't overige de belanghebbenden verwijzende naar hetgene

{==219==} {>>pagina-aanduiding<<}
oniangs in de Godgeleerde Bijdragen, VIII, 6 en IX, I betrekkelijk dit onderwerp geschreven en zeer duidelijk uiteengezet is.




De Werken en Dagen van Hesiodus, naar het Grieksch in Nederduitsche verzen gevolgd, door D.J. van Lennep. Tweede Druk. Te Amsterdam, bij P. Meijer Warnars. 1834. In 8vo. XX, 62 Bl. f :-90.

Het is een zeer aangenaam bewijs voor den goeden smaak onzer Landgenooten, dat deze vertaling den tweeden druk beleeft. Zoo gaat het. Goede waar prijst zichzelve. Wat wezenlijk schoon is, vindt altijd bewonderaars. Groote en kleine kinderen mogen eens de zoutelooze Humoristen bewierooken en met open' mond aankijken, gelijk zij den potsemaker op de kermissen aanstaren, wanneer hij rook uit de brommende kaken blaast; het verstandige gedeelte haalt met medelijden de schouders op, en troost zich met het denkbeeld, dat na korten tijd alle die Olla podrida's naar plaatsen verdwenen zijn, van waar ze nooit terugkeeren.
Het beste tegengift tegen valschen smaak en windbrekerij zijn en blijven de geschriften der Ouden, en wij verheugen ons ook uit dien hoofde over het verschijnen dezer tweede uitgave van de Werken en Dagen van hesiodus, waarvan de eerste uitgave in 1823 verscheen. De vertaling konde wel in geene betere handen vallen, dan in die van Professor van lennep. De geleerde man heeft zeer vele jaren aan de bearbeiding van den voortreffelijken Griekschen Dichter besteed, en zal denzelven zonder twijfel beter dan iemand verstaan; is zelf van nature een uitmuntend Dichter, en heeft dat natuurlijke talent door kunst en oefening uitnemend beschaafd.
De zoo keurig als verstandig geschrevene Voorrede plaatst den lezer juist op het standpunt, van hetwelk hij hesiodus beschouwen moet. De verzen zijn vloeijend, deftig, krachtig, het oorspronkelijke waardig. De Aanteekeningen zetten aan het onderwerp duidelijkheid en sieraad bij. Meer zullen wij niet zeggen tot aanbeveling van dit boekje, maar ons verslag eindigen met deze les van den ouden Griek:

{==220==} {>>pagina-aanduiding<<}

'k Geefhemroem, die uit zichzelven weet, wat nuttig is ofschaadt; Hem ook, hem, die volgzaam luistert naar eens anders wijzen raad; Maar, die noch naar eigen kennis zijn gedrag besturen kan, Noch iets leeren wil van and'ren, al te dwaas is zulk een man.




Het Tafereel van Cebes den Thebaan, uitgegeven door F.A. Speijers, Rector van het Gymnasium te Oudenaarde. Te Arnhem, bij C.A. Thieme. 1833. In 8vo. IV, 63 Bl. f :-40.

Fabelverklaringen van Palaephatus, uitgegeven door F.A.. Speijers, Rector van het Gymnasium te Oudenaarde. Te Arnhem, bij C.A. Thieme. 1833. In 8vo. XII, 124 Bl. f :-70.

De Rector speijers heeft het voornemen opgevat, om eene Grieksche Schoolbibliotheek te verzamelen, van welke de twee aangekondigde stukjes de eerstelingen uitmaken. De zoogenaamde Pinax van cebes, hoewel zeker niet door den Socratischen cebes, ten minste zóó niet, geschreven, is een fraai boekje, en niet ongeschikt voor de vatbaarheid der jeugd. Palaephatus, die het ongeloofelijke in de oude fabelen op eene natuurlijke wijze heeft zoeken te verklaren, is ook onaangenaam noch ongemakkelijk voor dien leeftijd.
De uitgever levert den Griekschen tekst naar de beste uitgaven, voegt achter denzelven eenige korte ophelderingen, en verklaart de woorden in het slot bij wijze van een klein Lexicon. Wij gelooven, dat deze boekjes, vooral in de zuidelijke provinciën van ons Koningrijk, hun nut kunnen hebben; en voor deze heeft de Heer speijers ze voornamelijk uitgegeven. Wij raden hem vooral naauwkeurigheid aan; te meer, daar hij die Bibliotheek bestemd heeft, om zonder onderwijzer gebruikt te worden. Het derde deeltje, de Timon van lucianus, is op de pers. Deze zal gevolgd worden door de Levens van demosthenes en cicero uit plutarchus, den Panegyricus van isocrates, en den Eutyphron van plato. Deze vier laatste stukken komen ons minder geschikt voor. Intusschen hopen wij, dat de pogingen van den vlijtigen man iets mogen bijdragen tot de beschaving van een volk, welks eenig ongeluk onbeschaafdheid schijnt te zijn.





{==221==} {>>pagina-aanduiding<<}

Rudimenta Linguae Graecae, of allereerste Beginselen der Grieksche Taal, door Dr. J.M. Hoogvliet. Te Zaltbommel, bij J. Noman en Zoon. 1834. In 8vo. VI, 204 Bl. f 1-40.

Daar schijnt dan geen einde te komen aan het schrijven van Rudimenta's en Grammatika's der Grieksche taal! Ieder nieuw Schrijver meent natuurlijk iets beters dan zijne voorgangers te leveren. Dat betere is moeijelijk in de theorie te beoordeelen. De ondervinding heeft vele fraaije Theoriën schipbreuk doen lijden, en struchtmeijer behoudt nog altijd zijnen ouden roem. De ondervinding moge ook deze Rudimenta beproeven. De Schrijver zelf verklaart, dat men een dergelijk werkje althans wel een jaar ongedrukt op de school diende te gebruiken, om daardoor de verschillende lekkaadjen te bespeuren en te verhelpen, doch dat zoo iets niet heeft kumen geschieden. Recensent kan de reden van zoo groote haast der uitgave niet bevroeden, en begrijpt ook niet regt, wat de volgende woorden beduiden: ‘alleen eindig ik verzoekende, aanradende en tevens waarschuwende dit mijn Voorberigt met de woorden des Latijnschen fabeldichters: hoc utantur, qui me noverint.’ Ondertusschen zij het ons geoorloofd te zeggen, dat de Hollandsche en Grieksche voorbeelden, ter vertaling aan de eerstbeginnenden opgegeven, veel te moeijelijk zijn, en de Memorabilia van xenophon b.v. verre verheven zijn boven het begrip der kinderen.





Het Slot Loevestein in 1570. Geschiedkundig Verhaal uit den tachtigjarigen Oorlog; door J. van den Hage. In II Deelen. Te Amsterdam, bij J.M.E. Meijer. 1834. In gr. 8vo. VIII, 791 Bl. f 7-80.

In navolging van andere schrijvers van geheel of gedeeltelijk verdichte verhalen, geeft de Heer van den hage voor, in het bezit van eenige oude handschriften te zijn, waaruit hij met eenige aanvulling, waar de gebroken zamenhang dit eischte, zijn verhaal heeft zamengesteld. Voor onszelven kennen wij hem echter alleen, in alles, wat niet buitendien uit de Geschiedschrijvers blijkt, en dus voor alle die hier voor het eerst medegedeelde bijzonderheden, met geheel de roman-
{==222==} {>>pagina-aanduiding<<}
tische opsiering, de eer der vinding toe. De Schrijver vraagt vergeving voor fouten in stijl, spelling en wijze van schrijven: en wat taal- en spelfouten aangaat, zoo in het Nederlandsch als in andere talen, heeft hij die vergeving wel noodig. Zij zij hem geschonken, en wij verzoeken wederkeerig, verschoond te worden van de moeite, de in de lijst der zinstorende drukfouten niet aangeteekende feilen hier aan te wijzen, daar wij liever van het werk zelve iets willen zeggen.
Het verheft zich dan in wezenlijke waarde boven den Galama van schut, welke laatstgenoemde Roman, tot aanmoediging onzer nationale Letterkunde, welligt wat gunstig door ons, doch daarentegen veel te scherp door sommige anderen beoordeeld is geweest. Wij maken er ons nooit een feest van, (gelijk sommige Recensenten, in den Vriend des Vaderlands vooral, met jeugdige ligtzinnigheid schijnen te doen) het werk van anderen, en allerminst dat van jeugdige Schrijvers, die een' goeden aanleg vertoonen, te verguizen; en het is, in weerwil van onszelven, alleen in het belang van wetenschap of kunst, wanneer wij een afkeurend vonnis vellen. Van deze zucht tot aanmoediging van zich ontwikkelende talenten moge dan ook deze aanprijzende beoordeeling getuigen.
De Geschiedenis is hier vrij gelukkig bij den Roman ingeweven; en hier zou het zeker moeijelijk vallen, het verzierde van het historische af te zonderen, indien men niet geheel den Roman wilde vernietigen; zoodat het werk, ook in dat opzigt, aan de vereischten der kunst voldoet. Wij laten het vraagstuk, in hoe verre zulk eene behandeling goed- of afkeuring verdiene, nu aan zijne plaats. De karakters zijn met waarheid geteekend en goed volgehouden; dat van den grooten Boodschapper, den onsterfelijken herman de ruiter, komt overal treffelijk uit. Trouwens, deze is de held van het geschiedkundig, schoon niet van het romantisch verhaal. Men zou welligt kunnen aanmerken, dat zoo iets minder gepast is, en, in een' Roman, de held der geschiedenis tevens die der verdichting behoorde te zijn, vermits nu de belangstelling te veel verdeeld wordt. Ook bevreemdde het ons, dat de anders zoo schrandere herman de gevangene Spanjaarden, die toch ontwapend waren, (zie bl. 269) zoo schielijk vertrekken liet, hetgeen het geheim der overrompeling welras openbaarde, en, naar ons inzien, den grond legde tot de spoedige overweldiging door onze vijanden, eer de benoodigde hulptroepen van den Prins waren aangekomen.

{==223==} {>>pagina-aanduiding<<}
Wijders had men uilenburg niet altijd zoo moeten doen vloeken. Een enkele vloek, nu en dan, ware genoeg geweest tot teekening van de ruwheid zijns karakters. En, schoon wij een aantal geringere geilen gaarne vergeven, zinsneden als op bl. 64 van het eerste deel: ‘Het verhaal.... om zijne ontsnapping uit de lagen.... stemde ten volle met des Boodschappers manier van handelen overeen,’ kunnen met geene mogelijkheid worden geduld. De Schrijver legge zich dan voortaan op een' gekuischter stijl en zuiverder spelling toe: want het zou jammer zijn, indien hij zijnen romantischen arbeid bij dit eerste werk liet berusten; daartoe bezit hij te veel talent. Doch hij haaste zich langzaam! Wij wenschen aan het aangekondigde voortbrengsel zijner vinding vele lezers en lezeressen. Denkelijk zal ieder het met belangstelling lezen, en het niet dan met tevredenheid over den inhoud uit de hand leggen.

De Roover. Naar het Engelsch van E.L. Bulwer. In II Deelen. Te Haarlem, bij de Erven F. Bohn. 1833. In gr. 8vo. 530 Bl. f 4-50.

Natuurlijk, naar het leven geschilderd, en desniettegenstaande avontuurlijk en romanesk, is alles, wat men in dit werk ontmoeten zal. Luim en ernst wisselen elkander aangenaam af. Diepe menschenkennis en fijne satyre vereenigen zich tot een schoon geheel, dat rijkdom van vinding en juistheid van karakterteekening aan het boeijende van den stijl, in weerwil van het anders uit den aard der zaak min belangwekkende van den inhoud, paart. Voor onszelven hebben wij geene gewigtige aanmerkingen. Twee kleinigheden hebben ons eenigermate gehinderd. In het eerste deel, bl. 223 en 224, doet tomlinson eene vrij hoog gestemde uitboezeming; doch te midden daarin zegt hij: ‘Wij bukken ons, waar wij gaan, en verbergen onze handen in onze broekzakken.’ Dit laatste komt daar zoo triviaal invallen, dat het de werking van het geheel op eene onaangename wijze verstoort. Voorts vindt men in het tweede deel telkens het Attenaeum of Altenaeum, als den waren naam van een Tijdschrift, anders spottenderwijs het Asineum genoemd; maar zulks behoorde Athenaeum te wezen, hetwelk dan zoo veel als een Tijdschrift voor Kunsten en Weten-
{==224==} {>>pagina-aanduiding<<}
schappen wilde aanduiden. En de Vertaler had er dan in eene aanteekening moeten bijvoegen, dat de Engelsche uitspraak van the Athenaeum nagenoeg is de Eedzinieom, hetgeen weinig verschilt van de Engelsche uitspraak van Asineum, (Tijdschrift van of voor Ezels) die bijna luidt als Ezin
{== afbeelding 	==} {>>afbeelding<<}
    
om. In dat geringe verschil van uitspraak dier in beteekenis tegen elkander overstaande woorden ligt de aardigheid der woordspeling, die welligt tegen een der bestaande Britsche Tijdschriften gerigt is.
Wij hebben met veel vermaak dezen Roman gelezen, die, even als andere werken van bulwer, de eer der vertaling wel verdient.




Het Rijnspook. Overleveringen uit de Riddertijden, benevens het Dagboek eener Reize langs den Rijn in 1831. Door A. Cramer. Te Amsterdam, bij Anton Cramer en Comp. 1832. In gr. 8vo. 380 Bl. f 3-30.

Het rijnspook is eene der menigvuldige legenden betreffende de vervallene ridderkasteelen aan den oever van den Rijn, waarmede de Schrijver zijn reisverhaal vergroot heeft. Behalve het algemeen bekende en afgesletene, deelt de reiziger de berigten mede van hetgeen hem overgekomen is op zijnen togt, of hij gereden dan wel gewandeld heeft, of hij in de logementen goed of slecht gegeten, gedronken en geslapen heeft, welk gezelschap hij in stoombooten en op diligences aangetroffen heeft. Eenmaal zelfs had de Schrijver het ongeluk van op eene diligence door een kind, dat nog niet zindelijk was, bev...d te worden. Om in staat te zijn om belangrijke (!) gesprekken mede te deelen, heeft de Schrijver een middel, hetwelk voortreffelijk is: ‘Hij streelt de eigenliefde van zijne medereizigers, en dezen door die voorkeur opgetogen, praten, vertellen, pogchen, liegen, en dat alles werkt (N.B.) mede om des Schrijvers schetsenboekje belangrijk te maken.’ Dat niet alle Nederlanders zich op de reis zoo gedragen, maar dat de Schrijver hen verre overtreft, blijkt daaruit, dat, gelijk hij verhaalt, ‘de landslieden, die met mij zijn, het verwondert, dat ik zoo spoedig kennis maak, zij gapen mij aan’ enz. Wat doen die domme Hol-
{==225==} {>>pagina-aanduiding<<}
landers ook aan den Rijn! De Heer cramer heeft er beter den slag van ‘om zich gemakkelijk en voegelijk te onderrigten.’ Hij is hiervan ook zoo voertuigd, dat hij zich verzekerd houdt, dat de lezer, die zijn boek in handen neemt, hem toevoegen zal: ‘Houd niet op met reizen, en deel ons uwe opmerkingen mede.’ Wij voor ons gelooven, dat, wanneer anton cramer en Comp. genoegzaam debiet van des reizigers werken heeft, deze ook wel zal voortgaan met reizen of laten reizen. Voor één ding echter zijn wij bevreesd, dat, wanneer de reiziger nog
verder van huis gaat, en ergens reist, waar de taal des lands nog meer van de onze verschilt, zijne reisverhalen geheel onverstaanbaar zullen worden. Nu reeds wemelt het boek van Germanismen. Ontelbare malen vindt men moeizaam, voor moeijelijk, moeizame gang, moeizame punten; ‘men kon haar moeizaam verwijderen.’ Verder troffen wij aan misvallen voor mishagen; ik versprak, voor beloofde; dit geeft lange wijlen, voor verveling. Maar wij willen onze lezers geene lange wijlen veroorzaken, door deze lijst nog, gelijk wij anders wel met eenige bladzijden zouden kunnen doen, te vermeerderen. Wij hopen onze lezers eenigermate in de gelegenheid gesteld te hebben, om zelve te oordeelen, vóór zij het boek koopen, bijaldien zij er niet reeds mede bekocht zijn.




De Koning van Rome, Zangen des Tijds; door A. van der Hoop, Jr. Te Amsterdam, bij Brest van Kempen. 1833. In gr. 8vo. XII en 39 Bl. f :-75.

Le Roi de Rome, traduit de A. van der Hoop, Jr., par Auguste Clavareau. Maestricht, F. Bury-Lefebvre. 1834. En-douze. 54 Pag. f :-35.

Dat het vroegtijdig afsterven van napoleon's Zoon, die eens den titel van Koning van Rome droeg, den beschouwer van de menschelijke zaken en van het Goddelijk bestuur stof tot bepeinzing, en, is hij Dichter, zelfs goede dichtstof opleveren kan, willen wij niet ontkennen; maar niet zoo gereed kunnen wij het met den Heer van der hoop, die hem bezongen heeft, eens zijn, wanneer hij zijne Voorrede dus aanheft: ‘Dat een Hollander eenige toonen wijdt aan de nagedachtenis van den Zoon des voormaligen Keizers

{==226==} {>>pagina-aanduiding<<}
der Franschen, wiens voorspoed even merkwaardig was als zijn ongeluk, kan alleen gelaakt worden door hem, die geen den minsten smaak bezit voor de Poëzij.’ Dit laken zou toch nog wel uit geheel andere oorzaken kunnen ontstaan. Men zou b.v. kunnen denken, dat zulke toonen van ‘nagedachtenis’ eenen Hollander vreemd klinken, daar zijn Vaderland op den Zoon geenerlei betrekking, en aan den Vader waarlijk geene verpligting heeft. Men zou ook kunnen denken, dat een Hollandsch Dichter door de zucht, om zonderling te zijn, gedreven wordt, wanneer hij nu den ons geheel vreemden en niets merkwaardigs uitgevoerd hebbenden Hertog van Reichstadt wil gaan bezingen. En deze gedachten, het zij dan waar of niet waar, zouden zeer wel bestaanbaar zijn met den besten smaak voor de Poëzij. - Wij zouden nog wel meer op die Voorrede aan te merken hebben; maar wij volgen liever den Heer clavareau, die dezelve uit zijne vertaling geheel weggelaten, en door zijne eigene Préface vervangen heeft, waarin hij evenwel geen minder hooge ingenomenheid met napoleon laat blijken, b.v. waar hij hem p. 8 noemt ‘cet Atlas couronné qui semble avoir entraîné le repos du monde dans sa chute.’ Was dan de wereld onder en door napoleon zoo rustig?....
Intusschen het gedicht op den Koning van Rome, en deszelfs overbrenging in het Fransch, bestaat; en de Heer van der hoop heeft daarin op nieuw blijken van zijn dichttalent, en de Heer clavareau eene nieuwe proeve zijner over 't geheel gelukkige overgieting van Nederlandsche in Fransche verzen gegeven, al gaan er ook (zoo als wel niet anders kan) hier en daar eenige eigenaardige schoonheden verloren. - De woorden van den oorspronkelijken titel, Zangen des Tijds, heeft de Vertaler weggelaten, en, zoo het ons toeschijnt, met reden; want welken zin hieraan in dit geval te hechten, weten wij niet: het is toch wel geen zóó algemeen besprokene en beschrevene gebeurtenis, dat deze Zangen als de tolken van den geest des tijds zouden moeten aangemerkt worden.
De eerste Zang is getiteld: 1811. Het Lied der Geboorte. - Was de geboorte van den jongen napoleon zulk eene stof van groote en algemeene vreugde, dat men uitroepen kon: ‘Europa stort in alle tongen Het loflied der verrukking uit!’? (bl. 1.) Was zij ‘de vervulling van der volkren wensch en hope’? (bl. 2.) Clavareau zegt ten

{==227==} {>>pagina-aanduiding<<}
minste nog beter: ‘A rempli l'espoir d'un grand nom.’ Was toen ‘de strijd der volken geëindigd’? (bl. 3.) ‘Riep’ toen ‘Brittanje zijn duizend zeekasteelen Terug van 't vijftal warelddeelen’? (ald.) ‘Behoorden napoleon de scepters toe’? (bl. 2.) Clavareau zegt beter eenvoudig: ‘Celui qui porte la couronne’. Mag men hem ‘'s Aardrijks Opperheer’ noemen? (bl. 5.) Foei!!! - Met één woord, de geheele Zang is,naar Recs. oordeel, grootspraak, eene verschrikkelijke hyperbole, of licentia poëtica, maar in dit opzigt den Hollandschen Dichter niet zeer vereerend. - Is (bl. 2) ‘de bloem, in 't rozenjuk gesloten,’ (maria louisa van Oostenrijk, gehuwd met den Keizer der Franschen) wel eene gelukkige zamenvoeging van beelden? en dan nog een juk van rozen! Is ‘ijsvloerkwekend,’ (ald.) van het water gezegd, eene gelukkige zamenstelling? ijsvloervormend, hoe hard ook van klank, mogt nog aangaan; maar ijsvloerkweekend!
In den tweeden Zang, waarboven staat: 1814. Het Vertrek van Parijs, schijnt het den Dichter wel te jammeren, dat de Bondgenooten Parijs innamen. Met verontwaardiging althans las Rec. het volgende: ‘Geen tijger is verwoeder Op roof, dan blücher's ziel op bloed’! Waarom zulk eene vergelijking gebruikt van een' der voornaamste medehelpers tot Nederlands, zoo wel als anderer Volken verlossing van het Fransche juk? Nog gematigder maakt het dan clavareau: ‘Sur ce riche butin’ (de Keizerin en haar' Zoon) ‘blücher veut s'élancer.’ - On verstaanbaar, zeer duister althans, is de regel, bl. 10: ‘Maar Leipzig werd hun Josaphat,’ al is de toespeling ook op de geschiedenis, 2 Kron. XX verhaald.
De derde Zang, ten opschrift hebbende: 1821. St. Helena, verbeeldt napoleon, aldaar uitziende naar de komst van zijnen Zoon. Zeer natuurlijk zou zeker zulk een wensch in hem geweest zijn; en in zoo verre is de fictie des Dichters niet ongelukkig. Maar zou het wijsheid geweest zijn, indien ‘de Koningen’ den wensch van ‘den Bard’ ingewilligd hadden (bl. 17): ‘Laat hem zijn kind tot Heerscher vormen’? Voorzigtiger zegt clavareau: ‘Du trône et du monde à son âge, Qu'il fasse, ou non, l'apprentissage, Tout ici-bas est vanit'e.’ - Het slot van dezen Zang, (bl. 17 v.o. en bl. 18) dat hierop schijnt neder te komen, dat napoleon op St. Helena en in zijnen dood veel schitterender groot was, dan ooit te voren, is ons vrij duister.
De vierde en vijfde Zang, getiteld: 1822. Schönbrunn, en: 1832. Exeunt omnes, komen Rec. over 't geheel de gelukkigsten voor, zoo wel wat fictie als versificatie betreft. De vierde is eene klagt van den jongen napoleon, eene alleenspraak tot een' vreemden bloemstruik in den Keizerlijken tuin te Weenen, op zijnen eigen' toestand toegepast, en zijn weemoedig gevoel treffend uitdrukkende. De vijfde stelt eenen Priester voor, die den dood van den jongen Vorst aan de Moeder

{==228==} {>>pagina-aanduiding<<}
bekend maakt; het hierop weggaan van deze, en eindelijk het aftreden van de genen, die het lijk bezorgd hebben, welk laatste treffend dus wordt uitgedrukt:

‘De zaal is leeg: de spelers zijn verdwenen. 
De taak is uit, op aard' hun toebedeeld. 
Een groote star heeft eindlijk uitgeschenen; 
De voorhang valt: het treurspel is gespeeld!’ 

of zoo als clavareau het even treffend overbrengt:

‘Tous les acteurs ont achevé leur tâche; 
Des derniers pas la salle a retenti. 
La scène est vide; un grand astre se cache; 
La toile tombe; et le drame est fini.’ 

Met deze laatste woorden heeft de Vertaler geoordeeld dit dichtwerkje te kunnen sluiten, waartoe zij ook op zichzelve zeer geschikt zijn: immers den zesden of laatsten Zang van den Heer van der hoop, getiteld: 1832. Wareldregering, heeft hij niet overgebragt. Dit geheel goedkeuren, kan Rec. niet. Had de Heer clavareau misschien al met reden mogen oordeelen, dat er dingen in voorkwamen, die meer voor Nederlandsche lezers, en wel in 1832, dan voor Fransche belangrijk waren; een zeker overzigt nogtans van het Godsbestuur, ten opzigte der lotgevallen van den jongen napoleon, had hij daaruit kunnen overnemen. De geheele oorspronkelijke Zang evenwel, ofschoon desaangaande het een en ander, dat allezins goed en gepast is, bevattende, komt Rec. bij dit onderwerp te lang gerekt voor: de Dichter heeft er te veel van alles willen inbrengen, tot zelfs vier coupletten, (bl. 36, 37) die men er zonder schade uitligten kan, over de geboorte, kruisiging en opstanding van jezus: ook de bede voor zichzelven als Dichter, waarmede de Zang eindigt, komt er gansch onverwacht en zonderling bij. Zou het niet beter en doelmatiger geweest zijn, indien de Hollandsche en de Fransche Dichter beide, of aan het einde van den vijfden Zang, of in eenen afzonderlijken korten slotzang, het Godsbestuur in het vroegtijdig uiteinde van napoleon's Zoon, zoo ver wij kortzigtige stervelingen daarvan iets kunnen zeggen, in weinige treffende regels kort en krachtig hadden voorgesteld? - Rec. zou nu nog wel kunnen uitweiden over eene plaats, (bl. 30) waar gezegd wordt: ‘In wiens (Gods) oog 't Heelal nog minder waarde heeft Dan 't dwarlend stof, dat voor den voet des wandlaars zweeft,’ hetwelk hem overdrevene verhevenheid voorkomt; of over de volgende (bl. 35): Ja, Gij doet uit storm en ‘nacht,
't Logenlied ten spot der Wijzen, Stralen van vertroosting rijzen,’ waar de tweede regel hem onverstaanbaar is, enz.: maar hij wil eindigen, ten slotte hulde doende aan de dichterlijke begaafdheid van Maker en Vertaler dezer Zangen; maar tevens weuschende, dat zij haar aan een algemeen belangrijker en vruchtbaarder onderwerp mogten besteed hebben.





{==229==} {>>pagina-aanduiding<<}

Boekbeschouwing.

Institutiones Theologiac Naturalis, in Scholarum suarum usum breviter delineatae a P. Hofstede de Groot, Theol. Doct. et in Universitate Groningana Prof. Groningae, ex officina W. Zuidema. 1834. oct. maj. 56 pag. f :-75.

Bij het gebrek aan geschikte Latijnsche Compendia over de Natuurlijke Godgeleerdheid, heeft de Hoogleeraar hofstede de groot een nuttig werk gedaan, met zelf zulk een korte Handleiding, ten dienste zijner Leerlingen, zamen te stellen en uit te geven, en wel zulk eene, die zich over het geheel door beknoptheid, duidelijkheid en volledigheid aanprijst. - Of de oude benaming Theologia Naturalis geheel gepast en goed is, zoo als de Hoogl. meent, en of men ze niet liever Theologia philosophica noemen moest, gelijk hij zelf haar practisch gedeelte Ethica philosophica noemt (p. 7); of zij bij de eigenlijke Godgeleerde, of wel bij de Wijsgeerige School thuis behoort, gelijk zij in de oude Leerboeken over de Metaphysica eene plaats beslaat, en hij zelf haar te regt (p. 6) ‘Philosophiae pars’ noemt; of zij voor den Theologant niet, zonder schadelijke bekorting zijner studiën, met de Theologia Biblica zou kunnen vereenigd worden, - over dit een en ander zou men misschien voor en tegen veel kunnen zeggen, waarover wij hier niet kunnen uitweiden: genoeg, dat er, volgens de in ons Land bestaande verordeningen op het hooger Onderwijs, over dezelve collegie moet gehouden en geëxamineerd worden; en uit dien hoofde zal een wêl gesteld Compendium hierbij welkom zijn.
Na in het eerste Hoofdstuk eenige gepaste Prolegomena voorafgezonden te hebben, handelt de Schrijver in de vijf volgende over de bewijzen voor het bestaan van God; over Gods werken (schepping en voorzienigheid);

{==230==} {>>pagina-aanduiding<<}
over Gods volmaaktheden; over ons denkbeeld van God (hierbij over Monotheïsmus, Polytheïsmus, Pantheïsmus, Hylozoïsmus en Dualismus); eindelijk over onze vereeniging met God. - Met deze geleidelijke orde kan Rec. zich zeer wel vereenigen; bijzonder ook daarmede, dat de notio Dei eerst achter de operationes et perfectiones geplaatst wordt. Gelijk men toch de laatste veel gemakkelijker en duidelijker uit de eerste, als daarin aanschouwbaar, afleidt, dan dat men ze als a priori postuleert; zoo klimt men ook veel gereeder uit al het vorige tot die notio Dei op, welke het ons eindigen menschen hier mogelijk is van den Oneindige te vormen. Alleen het onderwerp van het laatste Hoofdstuk had Rec. hier niet verwacht: het komt hem voor meer te behooren tot de Theol. Nat. practica of Ethica philosophica, waarvan de Schrijver p. 7 spreekt; of, zoo als hij zelf, p. 46, opmerkt, dat het vooral bij de Anthropologia en Doctrina moralis breeder behandeld wordt.
Het volgt uit den aard en het doel van deze Akademische Handleiding, dat de behandelde zaken hier meestal slechts kort voorgesteld, en de denkbeelden (gelijk de Schrijver in de Praefatio zegt) meer aangewezen, dan ontwikkeld zijn; maar het is nogtans doorgaans genoegzaam, om de meening te kennen te geven: en aan eenige aanwijzing, hoewel met spaarzaamheid, van schriften, waarin de jonge lieden meer over het kort geschetste vinden kunnen, laat hij het ook niet ontbreken. - Het zij Rec. vergund, nog het een of ander, als proeve, ter behoorlijke waardering van dit Handboek, even aan te wijzen, en tevens hier of daar eene bedenking in het midden te brengen, die hij, indien zij zoo veel waard is, wel in de eerste plaats aan den Hoogleeraar zelven met alle bescheidenheid wil overgeven.
Onder de bewijzen voor het bestaan van God ruimt de Schrijver te regt eene aanzienlijke plaats in aan het argumentum teleologicum, of, zoo als hij het noemt, e rerum Naturae pulcritudine et ordine ductum, en hij handelt hierover voortreffelijk, § 12 en 13. Ook het

{==231==} {>>pagina-aanduiding<<}
argument van kant laat hij, naar Recs. inzien, te regt gelden, (§ 15) maar in eenen wat ruimeren zin, met betrekking tot de gansche geestelijke volmaking van den mensch, of, zoo als het bij hem heet, ex indigentia hominis spirituali petitum. Maar zou dit bewijs in den grond wel veel verschillen van hetgene, dat hij in de allereerste plaats aanvoert (§ 10, 11); en wel noemt e communi hominum persuasione ductum, maar waarvan hij toch met reden toestemt, dat hieruit niet volgt, dat die overtuiging naar waarheid is, en dat Rec. dus niet zoo onbepaald voor een argument zou laten gelden: doch deze overtuiging leidt de Schrijver wederom af (en hierin zou dan eigenlijk de kracht van het bewijs liggen) uit het godsdienstig gevoel, of, zoo als hij dit beschrijft, (p. 15, 7) ‘intimus animi sensus, nos homines esse dependentes et indigentes, neque nobis sufficere hanc rerum naturam adspectabilem:’ is dit niet met andere woorden sensus indigentiae spiritualis? Wil men dit nu een' sensus innatus noemen, het zij zoo, mits dat men het maar niet geheel voor een donker en onzeker gevoel houde, en niet over het hoofd zie, dat ook hierin het verstand met zekere gemakkelijke en natuurlijke redenering werkzaam is. - Niet onaardig zegt de Schrijver, (p. 29) dat men de vier aangevoerde argumenten tot dit ééne zou kunnen brengen, dat het voor den mensch, om mensch te zijn, noodig is te gelooven, dat er een God is. Misschien zou men ze ook niet ongepast tot twee kunnen vereenigen, namelijk het tweede en derde, (het arg. teleologicum en het zoogenoemde cosmologicum, sive e fortuita rerum conditione) onder den naam van arg. physicum, en het eerste en
vierde onder dien van arg. spirituale sive morale.
Bij het Hoofdstuk over de Goddelijke werken heeft Rec. niets bijzonders op te merken. Alleen zou hij, bij p. 33, 7, in bedenking geven, of de Theol. Nat. wel uit zichzelve leidt tot het aannemen van wonderwerken: dat zij de mogelijkheid van dezelve erkennen

{==232==} {>>pagina-aanduiding<<}
zal, moge aangaan; maar of zij tot de waarschijnlijkheid opklimmen, ja de dadelijkheid in haar gebied vinden zal, hieraan mag men twijfelen.
Na de optelling en bepaling der Goddelijke volmaaktheden, trekt de Hoogl. dezelve niet ongepast zamen in twee klassen, namelijk de hoogste magt en de hoogste rede. Even zoo zou de reeks der afzonderlijke virtutes misschien nog meer vereenvoudigd kunnen worden; b.v. aeternitas (welk woord behalve dat van zeer onbepaalde beteekenis is) vereenigd met immutabilitas, of zelfs deze beide onder necessitas begrepen; omnipraesentia niet als eene afzonderlijke virtus genomen, want het is immers slechts eene zinnelijke uitdrukking, die omniscientia et omnipotentia in zich bevat; justitia vereenigd met sanctitas. - Voortreffelijk vooral doet de Schrijver de benignitas uitkomen, welke als 't ware het vereenigingspunt van vele andere virtutes, en in God zelven summa beatitas is. Maar zou het wel zoo zeker altijd en bij alle volken, naar den voortgang hunner beschaving, plaats hebben, wat hij p. 39 zegt: ‘adeo ut Deus primum habeatur Natura immensa incognita, tum Tyrannus, deinde Rex, porro Legislator et Judex, tandem Paterbenignus’? Dat er bij sommige volken of menschen, die uit den staat der laagste onbeschaafdheid tot hoogere beschaving opworstelen, iets dergelijks plaats heeft, willen wij niet ontkennen; maar zou dit over 't geheel en bij allen de natuurlijke gang zijn, dat men eerst in de allerlaatste plaats opklom tot de benignitas, quae tamen ubicunque et quam maxime conspicua est? Zou niet bij den een het eene, bij den ander het andere denkbeeld eerst ontstaan en overheerschend worden; bij sommigen, ja bij velen zelfs verschillende denkbeelden met
elkander gemengd zijn?
Deze laatste aanmerking brengt ons van zelf tot het zesde Hoofdstuk, waarin de Hoogl. handelt over onze vereeniging met God, en wel over derzelver fundamentum, causa, sedes, instrumentum, modus, finis, effectus; bij welker modus (p. 51, 52) wij eene onder-
{==233==} {>>pagina-aanduiding<<}
scheiding vinden, die op den zoo even gemelden progressiven gang van de notio Dei gegrond is, namelijk conjunctio physica, legalis et spiritualis, waar Rec. wel op zichzelf niet veel tegen heeft, maar nogtans twijfelt, of de laatste, ‘qua Deus colitur Pater benignus,’ wel zoo uitsluitend ‘hominum plane excultorum’ is; want kan zij ook niet plaats hebben, ja heeft zij niet werkelijk plaats bij hen, die juist den hoogsten trap van beschaving niet bereikt hebben? Zouden ook alle menschen deze drie graden noodzakelijk moeten doorloopen? (zie p. 52, 5.) Hangt hier niet veel af van de omstandigheden, van de verstandelijke en zedelijke opvoeding en vorming enz.? Zou de hier eenigzins geprezene term van regeneratio hier-wel de meest gepaste zijn? Rec. meent den Hoogleeraar wel te verstaan, en dit in een' goeden zin te kunnen uitleggen; maar de Hoogleeraar zal ook wel verstaan, waarom Rec. dit juist vraagt. - Hetzelfde zou hij kunnen zeggen van de p. 51 voorkomende uitdrukking: ‘nihil ipsi volentes:’ is zij althans wel philosophisch naauwkeurig? en zou zij niet kunnen leiden tot het denkbeeld van een lijdelijk en onverschillig Quietismus? - Zou het ook niet goed geweest zijn, in deze, of nog beter in de 39ste §, bij de effectus hujus conjunctionis, meer duidelijk en onderscheiden voor te stellen τὴν τῷ
Θεῷ ὁμοίωσιν, (zoo als de Schrijver het hier te regt noemt) waarin de eenig ware conjunctio practica cum Deo bestaat, en waartoe de § 39, 3, onder andere genoemde effectus exterior, preces et sacrificia, slechts hulpmiddelen moeten zijn? Men kan toch (Rec. behoeft dit zeker wel niet voor den Hoogleeraar, maar ten minste voor deszelfs Leerlingen of anderen te zeggen) men kan in deze niet genoeg zorg dragen, om zich klaar en duidelijk uit te drukken, opdat men anderen geen aanleiding geve, dat zij zich in Mystiekerij en hoogklinkende, maar zinledige, of tot verwarde of overdrevene denkbeelden leidende uitdrukkingen verliezen. - Nog een enkel woord over de onsterfelijkheid van den mensch,

{==234==} {>>pagina-aanduiding<<}
die de Schrijver, (§ 38, p. 52, 53) bij de behandeling van de finis, d.i. hier terminus conjunctionis, dus tracht te betoogen uit de onsterfelijkheid van God: ‘Prouti Deus semper vivit, sic et homo est immortalis. - Uti Deus est spiritus infinitus, sic etiam spiritus noster, et ante et inprimis post corporis mortem, fines suos semper extendere potest.’ Dit laat zich schijnbaar wel hooren; maar zou het eene zeker genoeg uit het andere volgen? zou het dan ten minste niet meer moeten beschouwd worden van den kant der gelijkvormigheid, die de mensch in andere opzigten aan God heeft, en die tot het vermoeden kan brengen, dat hij ook ten opzigte der voortduring eenigzins aan Hem gelijken zal? Rec. zou, gelijk hij boven zeide, dit gansche Hoofdstuk hier niet verwacht hebben; doch daar het er nu staat, bevreemdt het hem eenigzins, dat er over de leer der onsterfelijkheid naar de rede hier niet meer gevonden wordt.
De bovenstaande aanmerkingen wil Rec. geenszins geven voor die ‘docta et acris crisis,’ welke Prof. hofstede de groot wenscht dat zijn werk moge ondergaan, maar welke Rec. liever overlaat voor een Tijdschrift, dat aan de behandeling der Philosophische of der Theologische wetenschappen uitsluitend gewijd is: zij mogen alleen getuigen van zijne belangstelling in een nieuw en veelzins loffelijk voortbrengsel in een vak, welks volmaking hij ook in ons Vaderland gaarne wenscht.





Memoria Joannis van Voorst, Theologiae Doctoris et Professoris in Academia Lugduno-Batava. Scripsit Discipulus et Successor Wessel Albertus van Hengel. Lugd Bat. apud S. et J. Luchtmans. 1834. oct. maj. 84 pag. f :-75.

Indien er iemand onder de vaderlandsche Geleerden verdiende door een schoon gedachtenisschrift vereeuwigd te worden, dan was het de voortreffelijke joannes van

{==235==} {>>pagina-aanduiding<<}
voorst, die zich, al is het dan niet door vele schriften, nogtans door zijne grondige geleerdheid en leerwijze, door zijne vorming van vele bekwame Godsdienstleeraars, en door zijne eerwaardige deugden, bij de Godgeleerde Wetenschappen en bij de Nederlandsche Protestantsche Kerk hoogst verdienstelijk gemaakt heeft. Van niemand kon men ook zulk een geschrift met meer grond verwachten, dan van den Hoogleeraar van hengel, die niet alleen, met meer anderen van vroeger' en later' tijd, onder 's Mans beste Leerlingen behoorde, maar die ook, terwijl hij nog leefde, boven anderen het geluk had van deszelfs Opvolger te worden. Het doet alzoo Rec., die zich mede aan van voorst veelzins verpligt rekent, een wezenlijk genoegen, deze Memoria te vermelden, en naar waarheid te betuigen, dat de Schrijver daardoor zichzelven zoo wel, als zijnen Leermeester en Voorganger, een waardig gedenkteeken heeft opgerigt.
Na eene inleiding, die zich door hare eenvoudigheid en waarheid aanprijst, overeenkomstig het onderwerp, en naar het bepaalde oogmerk, niet om van voorst boven mate te verheffen, maar om deszelfs verdiensten naar waarde en ten nutte der studerende Jongelingschap voor te stellen; na deze inleiding dan, geeft van hengel te regt niet dan een zeer kort verslag van de levensgeschiedenis van van voorst, daar deze zelf dit reeds, in zijne laatste Oratio in memoriam beneficiorum Dei &c., gegeven had, en het ook gedeeltelijk door anderen gedaan was. (Misschien had zelfs dit vrij dorre berigt (p. 6) geheel kunnen weggelaten worden; te meer, daar de voornaamste punten naderhand van zelve voor- en beter uitkomen.) Maar hij maakt er vooral zijn werk van, om aan te toonen, hoe van voorst die Man geworden is, die hij zich waarlijk betoond heeft te zijn; en zulks doet van hengel voornamelijk met oogmerk, om dus de daarmede contrasterende dwalingen en gebreken der tegenwoordige Studenten scherp door te halen, en hen tot beteren zin op

{==236==} {>>pagina-aanduiding<<}
te wekken. (Veel waars, Rec. stemt het toe, is hier ten opzigte van dit laatste gezegd; en nogtans zou hij de scherpe punten hier en daar wat afgerond gewenscht hebben: de waarheid moet wel gezegd; maar zal zij gehoord worden, dan bemint zij ook een goed woord, dat eene goede plaats vindt. Het zal ook nog wel aan geen bewijzen ontbreken, in weerwil van de schandelijke rol, door twee onverlaten aldaar onlangs gespeeld, dat de geest van van voorst van de Leidsche Akademie nog niet verdwenen is.) Vervolgens stelt de Schrijver treffend in het licht, hoe waardig van voorst zijn ambt als Akademisch Leeraar waargenomen; wat hij door zijne schriften, hoewel niet veelvuldig, maar grondig, gedaan heeft; welk een Leermeester hij voor zijne Leerlingen geweest; eindelijk, welke eer hem zoo wel buitens- als binnenslands bewezen is. - Dit alles wordt voorgedragen in eenen fikschen Latijnschen stijl, en met die warmte der ingenomenheid, welke men in dezen Leerling van zulk eenen Man verwachten mogt. - Eene hierop volgende, meestal historische Annotatio dient tot opheldering en aanvulling van eenige in de Memoria voorkomende bijzonderheden.
Rec. zegt den Schrijver dank voor de welverdiende en gepaste hulde, aan hun beider hooggeschatten Leermeester toegebragt, en wenscht, dat zij strekken moge, om den goeden geest van van voorst in de studerende jonge lieden, en den beroemden naam van van voorst ook bij buitenlandsche Geleerden in vereerend aandenken te doen voortleven.




Geschiedenis der Menschheid naar den Bijbel. Door Herman Muntinghe. Nieuwe Uitgave. I - IVde Deel. Te Rotterdam, bij de Wed. J. Allart. 1831, 1832. [nu bij G.J.A. Beijerinck.] In gr. 8vo. Te zamen 950 bl. Tekst en 453 bl. Aanmerkingen. f 12-70.

Het is een gunstig verschijnsel in onze Vaderlandsche

{==237==} {>>pagina-aanduiding<<}
Letterkunde, en vereerend voor den godsdienstigen smaak van velen onzer Landgenooten, dat een werk, als het boven aangekondigde, niet alleen geheel uitverkocht is, maar ook dat men, dertig jaren na den aanvang der eerste uitgave, heeft durven ondernemen, eene tweede en onveranderde op te leggen. Het bewijst ook, hoe veel waarde men met reden blijft hechten aan een werk, dat, hoe veel er ook voor bijzondere gedeelten van deszelfs inhoud door anderen voorgearbeid was, en later is gearbeid geworden, nogtans in zijn geheel eenig in zijne soort is, en nog steeds eenen schat van wetenswaardige zaken, tot regte kennis van Bijbel en Bijbelsche Openbaring dienstbaar, in zich blijft bevatten. In verdere beoordeeling van hetzelve te treden, komt, na zoo lang tijdsverloop, natuurlijk niet te pas; te minder, daar er, zoo veel wij konden nagaan, niets wezenlijks in deze nieuwe uitgave veranderd is. Alleen heeft men wèl gedaan, met de spelling meer eenparig naar de meest algemeen aangenomene te wijzigen. - D. II, bl. 173, heeft men de vierde Godspraak van bileam, die in de eerste uitgave ontbrak, hoewel de Aanmerkingen die vooronderstelden, gedeeltelijk naar de vertaling van van der palm ingevuld: men schijnt dus eerst niet geweten te hebben, dat muntinghe zelf dit gebrek zoo goed mogelijk verholpen had, in een nu weggelaten Berigt voor het IV de Deel, waarin hij eene invulling van het ontbrekende mededeelde. - Door grooter papier en minder ruimen en nogtans netter' druk, waardoor deze uitgave bij denzelfden inhoud veel minder bladzijden telt dan de eerste, heeft men ook voor het uitwendig aanzien goed gezorgd. - Wij wenschen dus, dat de Uitgevers de moeiten en kosten hunner onderneming door een ruim vertier mogen beloond vinden; en wij prijzen dit werk aan alle Godsdienstleeraars, en aan alle beminnaars van beschaafde, degelijke en godsdienstige lectuur, bij
voortduring aan.





{==238==} {>>pagina-aanduiding<<}

Handleiding tot gebruik van den Heidelbergschen Katechismus voor Nederlandsche Christenen en aankomende Leeraars bij de Hervormden. Vrij gevolgd naar het Hoogduitsch van David Muslin, in leven Predikant aan de Munsterkerk te Bern. Door A. Booiman, Predikant te Scheveningen. II Deelen. Tweede Druk. Te Zwolle, bij J. Zeehuisen, Jun. In gr. 8vo. Te zamen 804 bladz. f 5-50.

Vóór eenige jaren reeds werd het werk, waarvan thans een tweede druk voor ons ligt, in onze taal uitgegeven. Dat deze tweede druk noodig was, bewijst, dat deze verklaring van den Katechismus bij ons godsdienstig publiek gunstig ontvangen werd. Om den goeden, verdraagzamen geest, die in dit werk heerscht, verblijden wij er ons over, dat het doel van den Vertaler bereikt is geworden, en dat de Christenen, voor wie deze vertaling vervaardigd is, gebruik maken van hetgeen hun hier wordt aangeboden. Voor aankomende Leeraars achten wij zulks minder noodig. Wij hebben, vooral wat het praktikale in de Katechismus-behandeling betreft, zoo veel in onze taal, hetwelk meer geëvenredigd is aan den trap van ware godsdienstige verlichting zoo wel, als overeenkomstig met de gevoelens der Hervormden in ons eigen Vaderland. Maar alles hangt in dezen ook van den smaak af, en wij willen niemand afraden, om ook, bij de inzage van dit werk, na gedaan onderzoek, het goede te behouden.





Leerrede ter inwijding van het Kerkgebouw en ter vestiging van de Gereformeerde Gemeente aan de Dedemsvaart. Door G H. van Senden. Met Bijvoegsels. Te Zwolle, bij R. Boelens, Jun. 1834. In gr. 8vo. XVI, 111 bl. Bij Inteek. f 1-50.

Sedert de laatste vijfentwintig jaren heeft zich in Over-
{==239==} {>>pagina-aanduiding<<}
ijssel de eerste Veenkolonie gevestigd, met name de Dedemsvaart. Op den 9 Julij 1809 werd bij Hasselt de eerste schop in den grond gestoken ter graving van de vaart, en reeds nu bestaat daar, behalve eene Roomsche kerk, welke wegens aanwas der Gemeente heeft moeten vergroot worden, een heerlijk kerkgebouw voor de Hervormde Gemeente. In de Bijvoegsels tot deze Leerrede heeft van senden wel geene geschiedenis, maar toch desaangaande een hoogstgewigtig berigt gegeven, aan hetwelk wel is te zien, dat veel moeite besteed is. Ons bestek gedoogt niet, dat wij dit gedeelte van het boeksken (bl. 33-111) uitvoerig behandelen. Voor uittreksel is het niet wel vatbaar. Met volle ruimte bevelen wij, ook om dit gedeelte, het geheele werkje aan, in de hoop, dat door meerder vertier nog eenige gelden zullen geworden aan de Gemeente, welke ondersteuning noodig heeft en wel verdient. Met eene kleine verhooging zijn er nog exemplaren verkrijgbaar. Men make van deze gelegenheid gebruik om wèl te doen en te gelijk iets wetenswaardigs te vernemen. De ontvangst van dit werkje heeft de Schrijver bestemd ten voordeele van die Gemeente. In het Berigt wijzen wij twee misstellingen aan. Van nijl is de regte naam niet van den Predikant te Vaassen (bl. 40); hij schrijft, meenen wij, van niel. Ook is de Eerw. hissink niet den 27 April 1834 bevestigd (bl. 70), maar den daarop volgenden Zondag, den 4 Mei. - Van hooger hand daartoe uitgenoodigd, heeft van senden, na dit werk, om voor hem voldoende redenen, eenigen tijd te hebben verschoven, op den 23 Maart 1834 het nieuwe kerkgebouw aan de Dedemsvaart ingewijd, en de leden van den Kerkeraad bevestigd. Bij deze gelegenheid werd de hier voorkomende Leerrede uitgesproken,
welke op schriftelijk verzoek van Kerkvoogden en Kerkeraad in het licht is gegeven. Psalm LXXXIV werd tot tekst gekozen. Nadat dezelve ter inleiding doorloopend is verklaard, geeft van senden aldus zijn onderwerp op: ‘Is het niet, M.A.! alsof dit zangstuk voor ons ver-
{==240==} {>>pagina-aanduiding<<}
vaardigd zij, om op heden ons lied, onze psalm te zijn? Althans het zal onze leiddraad wezen bij onze overdenking, en, naar aanleiding van hetzelve, zal vooreerst het Godsgebouw in deszelfs hooge waarde voor ons staan; eene waarde, die, gelijk ik in een tweede deel zal aantoonen, het bij ontbering stelt tot een voorwerp van vurig verlangen; - die het bij verkrijging stelt tot een voorwerp van dankbare blijdschap in God; - die het eindelijk bij aanhoudend bezit een voorwerp doet blijven van voortdurende ingenomenheid.’ (Bl. 7.) - Meer eenvoudig zou misschien hetzelfde aldus zijn uitgedrukt: I. zal de waarde van dit Godsgebouw worden aangewezen; II. de invloed, dien het besef van die waarde kan en moet hebben op hen, die zulk een gebouw missen of bezitten. Wij zijn voor eenvoudigheid, maar laten aan van senden de vrijheid, om minder eenvoudig te zijn. Bij het aankondigen van deze Leerrede zullen wij meer verslag dan beoordeeling van dezelve leveren, om ieder het genoegen te gunnen van zelf te oordeelen. Vooraf merken wij iets aan op volgende uitdrukking, bl. 20: ‘Van den eersten oogenblik af, dat het vertrouwen des Konings in uwe handen de teugels van het hooge bewind in Overijssel nederlegde,’ enz. Het fijne van het Nederduitsch schijnt door van senden hier niet gevoeld te zijn. Het woord nederleggen, in dit verband voorkomende, geeft te kennen, dat Zijne Majesteit over het gewest Overijssel niet meer bewind voert. Dit heeft de Redenaar toch niet bedoeld. Beter zou
het zijn, als eenvoudig gezegd was geworden: Van het oogenblik af, dat het vertrouwen des Konings u het hooge bewind in Overijssel opdroeg, of de teugels van het bewind in handen gaf.
I. De waarde van het Godsgebouw wordt, bl. 7-13, aldus aangewezen: De Tempel te Jeruzalem was in een' anderen zin, dan eene Christenkerk dit heeten kan, een huis, eene woning Gods. Christenkerken heeten Godshuizen, (Ref. meent, dat Godshuizen zijn wees-
{==241==} {>>pagina-aanduiding<<}
huizen en andere liefdadige gestichten: van eene kerk zegt men wel huis Gods of Gods huis, niet Godshuis) en zijn heilige gebouwen, die zelfs den ligtzinnige ontzag inboezemen bij het binnentreden. ‘Maar, Geliefden! hoe hoog moeten de Christenkerken dan in waarde rijzen bij elk, die de eer van God en het geluk der menschen op regtmatigen prijs stelt? Of zijn het niet de Heiligdommen der Christenen, waar stralen van Goddelijk licht, hoedanige geene flonkerende star, geene in verblindenden gloed schitterende zon van zich werpt, vallen in de donkerheid van onze ziel? Zijn het niet de zitplaatsen in onze kerken, waar de zorgelooze sterveling gewekt wordt uit den slaap der zonde en den droom der ijdelheid? Is het niet de grond onzer kerken, waarop, meer dan op eenig ander plekje, de tranen vallen van den berouwhebbenden zoon of de verlorene dochter, die wederkeeren tot den Vader, die vergeeft? Opent zich hier niet, aan (?) het woord van God, de eeuwig vloeijende bron van verkwikking voor de ziel, waarnaar zij dorstig als naar waterstroomen hijgt?’ enz.
II. ‘Ik heb, mijne Aandachtigen! de hooge waarde van het Godsdienstgebouw aangewezen; mij blijft over, den invloed te toonen, dien het besef van haar eigenaardig uitoefent op die drie gevallen, waarin het volgens den Psalm zich openbaart; op het geval, namelijk, van ontbering, van verkrijging en van voortdurend bezit des Heiligdoms.’ (1) Bij gemis wordt hartelijk verlangen opgewekt, te inniger, hoe meer het onmisbare wordt gevoeld. Van daar al die kerken, niet bij Heidenen, maar, ook bij vervolging en groote opofferingen, bij Christenen. Ook Israël smachtte van verlangen naar Gods woning. - ‘Te weinig, Geliefden! denkt onze tijd aan de verpligting, die hij, ook in dezen, aan het voorgeslacht heeft. - - Dat zij’ (de kerken) ‘meer en meer als zoodanige bewijzen (van dat verlangen) worden aangemerkt door u onder mijne hoorders, die, hier als deelnemende

{==242==} {>>pagina-aanduiding<<}
vrienden tegenwoordig zijnde, u in het bezit bevindt van voorvaderlijke kerkgebouwen; dat gij de genadige beschikking met meer dankzegging erkent, die u bewaard heeft, om de grootheid van een gemis bij ondervinding te kennen, hetwelk ook u in smachtend verlangen zou hebben doen roepen naar vervulling. - Maar gij, bewoners van deze plaats! gij hebt die ontbering gevoeld, jaren lang gevoeld,’ enz. bl. 13-17. - (2) Bij verkrijging openbaart zich als grondgevoel blijdschap. Die blijdschap openbaarde zich reeds bij het brengen der offers, bij genotene ondersteuning, bij den begonnen bouw, vooral bij de voltooijing van het gebouw, dat de vergelijking met andere kerken niet behoeft te vreezen. ‘Met die blijdschap, over het verkregene Godsdienstgebouw, vereenigt zich in elk welgeplaatst hart dankgevoel, dat zich in dankzegging wil openbaren. Opziende tot den Allerhoogste, wilt gij hen niet voorbijzien, die de middeloorzaken waren, welke zijn hoog bestuur gebruikte, en ik weet het, gij rekent u aan hen te zeer verpligt, gij zijt door hunne gunst te zeer getroffen, dan dat gij van mij niet zoudt eischen, om het hier openlijk te vermelden, wat zij deden tot stichting van dit voortreffelijke Godshuis.’ - - Bovenal behoort God dank te ontvangen. Hierop volgt de toewijding des gebouws aan de dienst van God, en bevestiging van de leden des Kerkeraads, bl. 17-27. - (3) Bij aanhoudend bezit moet dit gebouw zijn een voorwerp van voortdurende ingenomenheid. ‘Gij herinnert u allen de taal, waarin hij (de Israëliet in den Psalm) zijne welberadene keus uitdrukt, wanneer hij zegt: Één dag in uwe voorhoven, o heer! is mij beter dan duizend elders; ik koos liever aan den dorpel van het huis mijns Gods te wezen, dan lang te wonen in de tenten der goddeloosheid. Gemeente
van de Dedemsvaart! dat deze keus dan ook de uwe zij; - dat het Heiligdom, waarmede u uw bestaan als Gemeente is geschonken, het voorwerp blijve van uwe hooge ingenomenheid,

{==243==} {>>pagina-aanduiding<<}
en bij voortduring zoo van u gebruikt worde, dat God met u zijn kan!’ Dit laatste stuk (bl. 27-32) sluit, als toepasselijke toespraak aan de Gemeente, deze Gelegenheidsrede.
Ons oordeel over het geheel, zonder in bijzonderheden ons in te laten, geven wij op, door dit boeksken, met de woorden van van senden, (Voorberigt, bl. IV.) te noemen een ‘gedenkstuk voor en van de Dedemsvaart, hetwelk voor de bewoners van Overijssel en voor allen, die in de ontginning van hooge veengronden belang stellen, van gewigt is.’ - Dit stuk is voorzien van eene bouwkundige teekening der Pastorij op het titelblad, van eenen platten grond van de Kerk en Pastorij, en van eene kaart van de Dedemsvaart.
‘Mogt dit werkje,’ dit wenschen wij met van senden, ‘alomme met die welwillendheid, waarmede het gegeven is, ontvangen worden!’

b. van willes.

Troost voor Ouders, bij den vroegen dood hunner Kinderen. Of Leerrede over II Sam. XII:23b. Door G. ter Weeme, Predikant te Zaandam. Te Zaandam, bij J. Groot en Comp. 1834. In gr. 8vo. 32 Bl. f :-40.

Stille Onderwerping aan God. Of Leerrede over Ps. XXXIX:10. Door denzelfden en bij denzelfden. 1835. In gr. 8vo. VI, 30 Bl. f :-40.

De dood van twee lieve kinderen, die in 1834, één dag na elkander, op den 15 en 16 Januarij, overleden, gaf den bedroefden vader aanleiding tot het houden der eerste Leerrede. Wij gelooven gaarne, dat dezelve met deelneming werd gehoord en door sommigen ter lezing verlangd. Diepe droefheid, maar gewijzigd en veredeld door het Christendom, moest vooral bij ouders, die

{==244==} {>>pagina-aanduiding<<}
mede het verlies van kinderen betreuren, levendige belangstelling wekken. Minder gepast voor zoodanig onderwerp is, althans naar ons gevoel, de gekozen tekst, daar wij reden meenen te hebben, om te twijfelen, of David, uit hoofde van alles, wat voorafging, bij den dood van zijn kind wel zoo geheel in die stemming des gemoeds zich bevond, als hier ondersteld wordt. Wij zeggen dit echter niet, om aanmerkingen te maken op de preek, die wij met deelneming lazen.
Nog vóór het einde deszelfden jaars drong andermaal eene treurige omstandigheid den Weleerw. ter weeme, om weder eene stof te behandelen, welke betrekking heeft op eigen huiselijk leed. Een veelbelovend zoontje van omtrent 8 jaren werd, na eene hevige ziekte van slechts drie dagen, op den 6 November 1834, aan de bedroefde ouders ontnomen. God steune en sterke lien onder deze zware beproeving! Wij hopen, dat de uitgave der beide Leerredenen aan het doel moge beantwoorden, en, onder den zegen van boven, eenig nut stichten, vooral bij hen, wier levenspad insgelijks door het donkere loopt.

Ephemeriden der Natuurkundige Wetenschappen. 's Gravenhage, Deel I en II bij A.P. van Langenhuysen, 1834. Deel III, Stuk 1, bij G. Vervloet, 1835. In gr. 8vo. f 15-: bij het jaar.

Het tijdschrift, hetwelk sedert negen maanden onder dezen titel in wekelijksche afleveringen uitkomt, onderscheidt zich van alle wetenschappelijke tijdschriften, welke sedert eenige jaren in ons Vaderland zijn ontstaan. Bij den meer en meer aangroeijenden omvang der wetenschappen, die op waarneming en proeven steunen, en bij het toenemende aantal beoefenaars en uitbreiders derzelve, heeft men in andere landen en ook in ons Vaderland behoefte gevoeld, om tijdschriften te bezitten, die slechts aan de bevordering van enkele wetenschappen

{==245==} {>>pagina-aanduiding<<}
werden toegewijd. Zoo ontstonden voor de Natuurkundige wetenschappen, die in Nederland vroeger met Genees- en Huishoudkunde te zamen slechts tijdschriften hadden, de Natuurkundige Bijdragen, en, misschien nog te veel omvattende, werden deze, na eenige jaren, vervangen door twee afzonderlijke tijdschriften, waarvan het eene, het Natuur- en Scheikundig Archief, alleen voor eigenlijk gezegde Natuurkunde bestemd werd; terwijl het andere, het Tijdschrift voor Natuurlijke Geschiedenis, zich alleen aan Delfstof-, Planten- en Dierkunde toewijdde. En het ontstaan dier meer bijzondere tijdschriften werd zekerlijk door de vrienden der wetenschap toegejuicht.
Intusschen omvatten onze Nederlandsche tijdschriften nog veel meer verschillende wetenschappen, dan in grootere landen het geval is. Wij hebben niet, zoo als in Duitschland, afzonderlijke tijdschriften voor Sterrekunde, voor Aard- en Weerkunde, voor Mineralogie, voor Geognosie, voor fossiele overblijfselen uit het Planten- en Dierenrijk. Een natuurlijk gevolg van de kleinheid van ons land, en nog meer van het uiterst geringe aantal beoefenaren dier schoone wetenschappen onder ons.
De Uitgever van de natuurkundige Ephemeriden schijnt zich tot taak te hebben gesteld, om weder te vereenigen, hetgeen in zoo vele deelen was gescheiden. Hij doet zelfs meer! Niet alleen alle die deelen der natuurkundige wetenschappen, maar ook de Geneeskunde in haren geheelen omvang zal in dit tijdschrift hare plaats vinden. Eene groote en zwaarwigtige onderneming voorwaar!
De Redactie der Ephemeriden kondigt aan, dat dezelve ‘alle belangrijke ontdekkingen, welke in het gebied van Natuur-, Schei-, Kruid-, Aard-, Dieren Geneeskundige wetenschappen, zoo in ons als in andere werelddeelen, worden gedaan, zullen bevatten’; in de Voorrede voor Deel III, bl. III, ‘koestert zij de hoop, dat, door het leveren van alwat den Artsenijmeng-, Genees-, Natuur- en Veeartsenijkundigen belangrijk is, het lezen van uitheem-
{==246==} {>>pagina-aanduiding<<}
sche tijdschriften voor dezen onnoodig zal kunnen geacht worden.’
Maar niet alleen alwat de wetenschap in het buitenland belangrijks oplevert, belooft zij: zij noodigt ook inlandsche Schrijvers ten sterkste uit, om oorspronkelijke bijdragen te leveren, en spoort hen daartoe aan door aanbod van geld voor hetgeen deze zouden inzenden. Eindelijk houdt zij zich ook bezig met beoordeelingen van nieuwuitgekomene werken. Zoo neemt b.v. de beoordeeling van twee werken van de beide Hoogleeraren pruys van der hoeven en w. vrolik bijna de geheele eerste aflevering van Deel III in.
Dit alles zal de Redactie jaarlijks leveren in vier Deelen, of 24 Nommers, te zamen 60 à 80 vellen druks. Is dit mogelijk? vraagt waarschijnlijk menig beoefenaar der wetenschap, die tot nu toe gewoon is geweest, jaarlijks zoo vele en meer boekdeelen door te lezen, of ten minste door te loopen, ten einde zich bekend te maken, niet met hetgeen er in dat groote gebied der natuurkundige Ephemeriden, maar in een klein gedeelte van hetzelve voorviel. Wij aarzelen geen oogenblik, deze vraag ontkennend te beantwoorden. Eene dorre optelling te geven van de onderwerpen, waarmede de Geleerden zich gedurende een geheel jaar hebben bezig gehouden, dat kan men in vier Deelen, dat kan men misschien wel in één Deel doen. Maar den inhoud der stukken zóó te geven, dat de wetenschappelijke man geene behoefte meer zoude gevoelen, om de oorspronkelijke stukken zelve te lezen, dat is in een veel grooter aantal boekdeelen niet mogelijk. Het komt ons dus voor, dat de Redactie van de natuurkundige Ephemeriden noodzakelijkerwijze in een van twee kwaden moet vervallen: óf dezelve zullen, in vergelijking met het aangekondigde plan, zeer onvolledig zijn, óf alles zal ten hoogste oppervlakkig behandeld worden.
En de tot nu toe verschenen Deelen zijn dan ook het bewijs hiervan. De steller van deze aankondiging,

{==247==} {>>pagina-aanduiding<<}
zich alleen op Natuurkunde in den meer beperkten zin toegelegd hebbende, vermeet zich niet, eenig oordeel te vellen over hetgeen dit tijdschrift tot nu toe voor Artsenijmeng-, Genees- en Veeärtsenijkundigen heeft opgeleverd; maar vraagt hij zich af, in hoever hetzelve aan de vervulling der veel aankondigende beloften voor de Natuurkunde voldaan heeft, dan is het antwoord zoo ongunstig als het immer zijn kon.
Over Natuurkunde (dit woord in den meest gewonen zin gebruiken de) geven de natuur kundige Ephemeriden tot nu toe volstrekt niets. Zij zouden den inhoud van alle buitenlandsche tijdschriften geven. Maar waar moeten wij het dan aan toeschrijven, dat het London and Edimburg Philosophical Journal, het Edimburg Journal of Science, de Annales de Chemie et de Physique, poggendorf's Annalen der Physik und Chemie, het Journal für practische Chemie van erdmann en schweigger-seidel, de Annali delle Scienze del Regno Lombardo-Veneto, de Antologia di Firenze, het Tidsskrift for Naturvidenskaberne, met één woord, dat alle de meestgeachte tijdschriften voor Natuur- en Scheikunde niet eens genoemd zijn? dat van de belangrijke Verhandelingen van faraday, savart en anderen nog volstrekt geene melding is gemaakt? dat, wanneer men de verslagen van de zittingen der Parijsche Académie des Sciences in de natuurkundige Ephemeriden leest, men uit dezelve zou moeten opmaken, dat die Académie zich volstrekt niet met eigenlijk gezegde Natuurkunde ophield?
Even als met de Natuurkunde is het met de Sterrekunde, met de Aardkunde, met de Weerkunde, even zoo is het met de algemeene Scheikunde gelegen. Men vindt er niets van in dit tijdschrift. Met één woord: de Natuurkunde staat slechts op den titel, maar wordt niet in het boek gevonden; en wij moeten het er dus voor houden, dat alwat in het afgeloopen jaar in deze vakken is gedaan geworden, door de Redactie der natuur-
{==248==} {>>pagina-aanduiding<<}
kundige Ephemeriden voor niet belangrijk wordt gehouden, of - dat zij er niet mede bekend is.
Om onze Lezers in staat te stellen, over de bevoegdheid dier Redactie, om als Natuurkundigen op te treden, te oordeelen, laten wij hier eene redenering volgen, voorkomende in de eerste aflevering van het eerste Deel, in een stuk, handelende over de vraag: wat is het leven? eene redenering, die over de gronddenkbeelden van Natuurkunde handelt: ‘Er zijn er, welke zullen zeggen, dat zij daarom alléén eene levenskracht ter verklaring van het leven aannemen, wijl de stof iners zijnde, er immers meer dan stof alléén vereischt wordt, om het leven te doen ontstaan. De spontanele (!) beweging is der stof immers geheel vreemd, en het komt ons (zoo spreken zij) geheel onbegrijpelijk en onmogelijk voor, dat de stof immer zich zelve zoude kunnen bewegen. Ook deze objectie gelooven wij te kunnen wederleggen. Wij mogen onze oogen werpen werwaarts wij willen, overal zien wij beweging bij de niet levende ligchamen. Zoo wordt het licht aanhoudend, hetzij hetzelve door uitvloeijing, hetzij door trilling ontstaat, overal en aanhoudend verspreid; de meteorologische, de astronomische, de chemische, de physische verschijnselen zijn zoo vele voorbeelden eener onafgebrokene beweging der niet levende stof, en hoe zal men deze verschijnselen verklaren, zoo men de stof iners denkt, en het is niet onbekend, dat men ook wederom hier vires heeft uitgedacht, volgens welke men die verschijnselen heeft verklaard; maar zij, die deze vires bewijzen, gebruiken een circulus vitiosus, daar zij de phaenomena door de vires, en deze door de eerste verklaren. Dan wel verre van te gelooven, dat newton de vis attractionis als eene stoffelijke potentia agens beschouwde, zoo komt het mij voor, dat hij dien naam van vis attractionis gaf aan eene algemeene natuurwet, welke zelve niets anders is dan een gevolg van de eigenschappen der stof(!!). Er mogen dan groote

{==249==} {>>pagina-aanduiding<<}
mannen geweest zijn, welke de vires beschouwden als onafhankelijk van de stof: wij mogen deze hunne dwaling niet navolgen.’ - Deze verwarde redenering, waaruit men zoude moeten opmaken, dat de tegenwoordige Natuurkunde als wetenschap nog op zeer losse gronden rust, wordt intusschen Deel III, bl. 9, aangehaald, als het bewijs, dat er geene vires bestaan!!
Dit staaltje zal dan ook wel genoegzaam zijn, om aan te toonen, wat de Natuurkunde van deze Ephemeriden te wachten hebbe. Wij meenen dus nog slechts degenen, die nog niet met die schoone wetenschap bekend zijn, te moeten waarschuwen, dit tijdschrift niet te beschouwen of te gebruiken als eene bron, om met hetgeen thans in die wetenschap voorvalt zich bekend te maken: de deskundige zal deze onze waarschuwing wel niet meer behoeven.

T.C. Seegers Commentatio ad quaestionem medicam ab ordine medicorum in acad. Lovaniensi anno 1826 propositam: Praemissa membranae peritonaei anatomico-physiologica delineatione, recenseantur ejus morbi tam acuti, quam chronici, dentur horum morborum diagnosis, prognosis atque therapia. Quae praemio ornata est. Bredae apud F.P. Sterk. 1833. 8vo. maj. pp. 88.

T.C. Seegers, Dissertatio medico-practica de eximio nitratis potassae depurati in ascitide et anasarca usu, observationibus probato. Traj. ad Rhen. typis mandavit N. van der Monde. 1834. 8vo. maj. pp. 68.

Na eene waarneming, door het hier te lande nog bestaande of bestaan hebbende physiologisch Genootschap, met eenen zilveren eerpenning bekroond gezien te hebben, is den Heere t.c. seegers het geluk te beurt gevallen, zijn antwoord op de vraag, door de Geneeskundige Faculteit in 1826 te Leuven uitgeschreven, met goud onderscheiden te zien. Omstandigheden, van ziekte afhankelijk, en ten gevolge der plaats gehad hebbende gebeurtenis, hebben het drukken dezer Verhandeling tot in 1833 vertraagd.

{==250==} {>>pagina-aanduiding<<}

Als proeve van vlijt en welbesteden tijd is deze Verhandeling de haar te beurt gevallene eer waardig; op meerdere onderscheiding kan zij, na den arbeid van langenbeck, voor het ontleedkundige geene aanspraak maken; - wat het geneeskundige betreft, kon de Schrijver nog niet veel uit eigene ondervinding zeggen; hij moest zich bepalen tot de mededeeling van het beste, van anderen overgenomen. Bij het overschrijven der namen van sommige dezer Schrijvers schijnt niet de behoorlijke oplettendheid in acht genomen te zijn. Zoo leest men op verscheidene plaatsen steeds morgagne voor morgagni, hufland voor hufeland, pem- en perperton voor pemberton. Eene aanhaling der dictata van Prof. wolterbeek kan mede van geen algemeen nut of gebruik zijn.
Na ontsteking van het buikvlies ontstaat somwijlen waterzucht. Deze zag seegers in der tijd door Dr. beckers in het Rijks-Hospitaal te Utrecht op eene eenvoudige wijze genezen; in verscheidene zelfs wanhopige gevallen geschiedde dit door den salpeter. Dit gaf den Heere seegers aanleiding, om, hetgeen hij door anderen met zulk een treffend gevolg had zien aanwenden, zelf te beproeven. Ten vervolge der Commentatie strekt als 't ware de onder No. 2 vermelde Dissertatie. Zij zal eenige waarnemingen bevatten over het uitmuntend nut van den salpeter in de buik- en huid-waterzucht (ascitis et anasarca), gestaafd door de ondervinding. Sedert eenigen tijd schijnt dit middel en het sal ammoniacum groote dingen in de waterzucht te doen. Beide kunnen van nut zijn; maar beide, eenigen tijd en vooral in groote giften gebruikt, schijnen nog al niet zonder nadeeligen invloed op de bewerktuiging. De enkele verwijdering van het water is desgelijks de eenigste indicatie niet bij de genezing der waterzucht. - Op de Corollaria, achter de Dissertatie ten getale van 39 gevoegd, zoude nog al een en ander aan te merken vallen. Over het algemeen staan sommige tot elkander in den zin: komt het een niet te pas, dan helpt het ander. Volgens sommige zoude men het nitrum voor het alleen helpende middel houden; volgens andere moet de waterzucht wederom op eene geheel andere wijze behandeld worden. Het schijnt ook hier: variis modis bene fit. Moge het den Heere seegers gelukken, in de hem voorkomende gevallen van waterzucht, naar omstandigheden op verschillende wijze met gelukkig gevolg werkzaam te zijn!





{==251==} {>>pagina-aanduiding<<}

Beschouwing van het Heelal, of Volksleesboek over de Sterrekunde; door W. Gleuns, Jr., Onderwijzer in de Wiskunde te Groningen. Met negen uitslaande Platen. Te Groningen, bij J. Oomkens. 1834. In gr. 8vo. XXVIII en 235 bl. f 2-50.

Niet ten onregte klaagt de Hoogleeraar moll, in zijn Voorberigt voor de vertaling van bleibtreu's Beschrijving van den Sterrenhemel, (te Amsterdam, bij sulpke, 1825.) dat de beoefening der Sterrekunde door onze landgenooten te zeer wordt verwaarloosd, daar toch elk beschaafd man gezonde denkbeelden behoort te koesteren aangaande verschijnselen, die dagelijks onder ons oog gebeuren, en zich somtijds aan onze aandacht opdringen. Vreemd is het zeker, dat de minachting, die in ons land vrij algemeen tegen deze schoone wetenschap heerscht, in een zoo zonderling contrast staat tot de achting voor vele andere wetenschappen, zoo zelfs, dat bij zeer velen, die aanspraak op kennis en beschaving maken en maken kunnen, niet zelden de spotlust wordt opgewekt, zoodra de een of ander toont, deze wetenschap meer van nabij te kennen. Rec., die dit meermalen opmerkte, en wiens liefhebberij voor dit vak, alleen tot uitspanning door hem beoefend, menigmalen, ook onder zijne anders geleerde vrienden, tot spottende aanmerkingen en vragen aanleiding gaf, ofschoon het zijne gewoonte niet is, met het weinigje, dat hij er van weet, te koop te loopen; Rec. schrijft deze ongunstige behandeling van het schoonste vak van menschelijke kennis voor een goed gedeelte aan onkunde toe, en verblijdde zich daarom zeer, dat de Maatschappij: tot Nut van 't Algemeen, in het jaar 1827, als prijsstoffe opgaf: een Volksleesboek over de Sterrekunde. Van de zeven daarop ingekomene antwoorden mogt niet één den prijs behalen, gelijk ook eene tweede uitschrijving in 1829 vruchteloos bleef. Hadden Hoofdbestuurders tot eene derde uitschrijving besloten, dan zou de steller dezer beoordeeling zijne krachten denkelijk ook eens beproefd hebben, waarin hij de beide vorige keeren tot zijn leedwezen werd verhinderd; ofschoon hij na het verschijnen van het thans
voor hem liggend werkje overtuigd is, dat, heeft dit den prijs niet mogen verwerven, het hem even min zou gelukt zijn. Hoofdbe-
{==252==} {>>pagina-aanduiding<<}
stuurders meenden het bij de tweede proefneming te moeten laten. Wij achtten dit jammer, ook omdat wij vreesden, dat, vooral na het uitkomen der vertaling van Prof. sommer's voortreffelijke Beschouwing van het Wereldstelsel, (het Iste Deel van 's mans Tafereel van het Heelal) geen onzer vaderlandsche beoefenaars der Sterrekunde lust zou gevoelen, om in eene behoefte te voorzien, welker vervulling men van de zijde der genoemde Maatschappij thans niet meer te wachten heeft. Tot onze blijdschap hebben wij ons daarin bedrogen. De opsteller van het antwoord, dat beide de keeren de meeste stemmen ter bekrooning bekwam, (zoodat zelfs de eerste maal slechts ééne stem ter behaling van den prijs ontbrak) zond, onder bovenstaanden titel, zijn stuk in het licht, aangemoedigd door die goedkeuring van de Beoordeelaren uit de Maatschappij, en opgewekt door de gedachte, dat de behoefte bleef bestaan, die de Maatschappij door het uitschrijven der vraag erkend had dat er aan zulk een werkje bestond, te meer, daar de vraag nu is ingetrokken. Wij zijn anders geene voorstanders van het uitgeven van onbekroonde Prijverhandelingen; maar in dit geval keuren wij het volkomen goed. Ware Rec. een der door de Maatschappij gestelde Beoordeelaars geweest, hij zou zijne stem gevoegd hebben bij die dergenen, welke meenden, dat, behoudens eenige verbeteringen, het eermetaal aan dit stuk moest worden toekend.
Na eene Inleiding wordt het onderwijs bevat in 14 Zamenspraken tusschen den uit de Volks-Natuur, Schei en Meetkunde der Maatschappij bekenden Heer en Tuinman, waarbij door gleuns, om goede redenen, een derde persoon is gevoegd. De eerste Zamenspraak wijst in eenige bijzonderheden de voortreffelijkheid der Sterrekunde aan, en handelt voorts over de schijnbare beweging der hemelligchamen; over eenige kunsttermen, als: as der wereld, polen, horizon, toppunt, evenaar enz.; over de gedaante der aarde, hare afplatting aan de polen en grootte. In de tweede worden vooraf eenige bedenkingen tegen de bolvormigheid der aarde opgelost, en vervolgens gesproken over hare aswenteling; terwijl de schijnbare dagelijksche beweging der sterren daardoor wordt verklaard, en eenige benamingen, als van meridiaan, poolster enz., opgehelderd. De derde Zamenspraak beschouwt de aarde in hare jaarlijksche beweging om de zon, hetgeen natuurlijke aanleiding geeft, om opmerkzaam te maken op de

{==253==} {>>pagina-aanduiding<<}
jaargetijden, den langen duur van dag en nacht aan de polen, (waarbij iets over schemering en dampheffing) verschil tusschen sterre- en zonstijd, onderscheid in luchtstreken (zonae) enz.; waarna gehandeld wordt over den dierenriem en den schijnbaren voortgang der zon in deszelfs teekenen, over teruggang der nachteveningen enz.; wordende, gelijk van zelf spreekt, hier, waar het pas geeft, verklaard, wat men door evennachtspunten, zonnestanden, helling der ecliptica en dergte verstaan hebbe. De vierde Zamenspraak is geheel gewijd aan eene wederlegging der tegenwerpingen, die tegen het stelsel van copernicus kunnen gemaakt worden. De vijfde handelt over lengte en breedte, met alles, wat men daarbij gewoonlijk behandelt. Met de zesde komt de Schrijver tot de beschouwing der hemelligchamen, en handelt eerstelijk over de zon, haren afstand van de aarde, grootte, aswenteling, helling der as op de ecliptica, waarschijnlijke natuur en eigenschappen, vlekken en het zodiakaal licht, hetgeen aanleiding geeft, om ook iets te zeggen over de snelheid van het licht en de sterkte der verlichting op onderscheidene afstanden van de zon. In de zevende Zamenspraak maakt de Schrijver zijne lezers bekend met het wetenswaardigste aangaande onze maan, haren loopkring en natuurlijke gesteldheid; terwijl de achtste hoofdzakelijk spreekt over de eclipsen, zoo der maan, als van de zon. De negende handelt over de planeten, bij iedere opgevende zonsafstand, grootte, aswenteling, omloopstijd enz.; wordende sommige bijzonderheden, daarbij te pas komende, als: de denkbeelden der Natuurkundigen over de vier laatst ontdekte planeten, den Ring van Saturnus enz., natuurlijk niet onbehandeld voorbijgegaan. De planeten alzoo elk afzonderlijk beschouwd hebbende, komt
gleuns, in de tiende Zamenspraak, tot eenige algemeene aanmerkingen over ons zonnestelsel, als: den schijnbaar verwarden loop der planeten; de verklaring der wijze, op welke men de afstanden, benevens de ligchamelijke grootte van zon, maan en dwaalsterren, gevonden heeft; de parallaxis, bestemming der planeten en dergelijken. In de elfde Zamenspraak krijgen de kometen eene beurt; in de twaalfde de vaste sterren; terwijl de beide laatsten de verdeeling van den sterrenhemel in beelden doen kennen, en het een en ander zeggen van de nevelvlekken en veranderlijke sterren; waarna het besluit volgt.
Om deze orde billijk te beoordeelen, moet men in het oog

{==254==} {>>pagina-aanduiding<<}
houden, dat wij hier geen wetenschappelijk leerboek, maar een Volksleesboek over de Sterrekunde aankondigen; terwijl het geheel, uit dit oogpunt beschouwd, zeer doelmatig is. Zoo wordt dan ook gedurig gewezen op de grootheid, magt, wijsheid en goedheid van den Schepper, hetgeen, wel is waar, niet geheel vrij is van de zoo moeijelijk te vermijden herhalingen, maar toch weder, aan den anderen kant, de verdienste heeft van steeds ongezocht te geschieden, en in eene verstandige aanwijzing, geenszins in bloote uitroepingen: o! hoe groot is God! enz. te bestaan. De Schrijver toont, met de nieuwste ontdekkingen in het vak bekend te zijn, en heeft daarvan een oordeelkundig gebruik gemaakt. Hij oppert hier en daar vernuftige, min algemeen bekende denkbeelden, waarvan wij, om het boek te beter te doen kennen, een paar stalen willen aanvoeren.
Bl. 100 antwoordt de Heer op de vraag van den Tuinman: ‘Zouden er ook zeeën en rivieren op de maan zijn?’ dat men zulks, niettegenstaande de naauwkeurigste waarnemingen, niet heeft kunnen ontdekken. ‘Het is,’ zegt hij verder, ‘echter ligt mogelijk, dat ook de maan onderscheidene beken en vloeden heeft, welke te klein zijn, om door ons opgemerkt te worden. Veelligt ook, dat deze eene andere, ligtere soort van vloeistof bevatten, dan ons water, welke even zoo in betrekking staat tot den dampkring der maan, als ons water in betrekking tot den dampkring onzer aarde, en den bewoners der maan gelijke diensten bewijst, als wij van het water genieten.’
Bladz. 182 zegt de Tuinman, nadat de Heer heeft opgemerkt, dat het geene ongerijmde onderstelling is, te denken, dat ook de kometen redelijke bewoners hebben: ‘Maar welke schepselen zouden dit toch zijn kunnen, Mijnheer? Nu toch verkeeren zij in eene brandende hitte, die hen als het ware verschroeijen moet; dan weder zal eene voor ons onbegrijpelijke koude de komeet aantasten, en beletten, dat eenig levend schepsel op dezelve kan bestaan.’
‘Heer. Het is waar, zij zijn nu nabij de zon en dan weder ver van dezelve verwijderd, en het licht, voor zoo verre zij dit van de zon genieten, moet dus hiernaar ook verschillend zijn. Dan, waarom zoude dit juist eveneens met de warmte wezen? Herinnert u hier slechts, wat ik vroeger van de planeten gezegd heb.’
‘Tuinman. Ja, Mijnheer! maar hier is het een en de-
{==255==} {>>pagina-aanduiding<<}
zelfde bol, die nu eens digt bij de zon, en dan weder ver van dezelve verwijderd is. Bij de planeten konden de dampkringen wel verschillend zijn, b.v. die van Mercurius zeer ijl en die van Uranus daarentegen zeer digt, waardoor de warmte zooveel niet van elkander verschilde; maar dit kan hier toch geen plaats hebben op een' en denzelfden bol.’
‘Heer. Wij kunnen hier niets stelligs zeggen; maar de oneindig wijze Schepper zal ook zeker alles op die bollen zoodanig ingerigt hebben, als het voor de bewoners het beste is. Mij dunkt zelfs, dat er ook er ook op de kometen zeer wel eene gematigde luchtsgesteldheid heerschen kan. Zijn zij toch nabij de zon, zoo is haar dampkring zeer ijl, en de staart wordt door denzelven gevormd, gelijk wij zoo even gezien hebben. De stralen der zon kunnen er dus die werking niet op uitoefenen, die zij er op zouden doen, indien de dampkring dikker was; dan, wat gebeurt er nu? De dampkring wordt, hoe meer de komeet zich van de zon verwijdert, ook zoo veel te digter; want de stof, waaruit de staart bestaat, valt, hoe verder de komeet van de zon komt, zooveel te meer weder op dezelve neder, en verdikt daardoor haren dampkring. De zonnestralen, die nu, ja wel minder op hare oppervlakte opgevangen worden, kunnen nu in dezen dikkeren dampkring ook eene sterkere werking doen, en de gematigde warmte dus ook op dezen verderen afstand bewaren. In haren versten afstand vangt zij slechts weinige stralen der zon op; maar de dampkring is nu ook buitengemeen verdikt, doordien al de stof van den staart nu over hare oppervlakte verspreid is, en de weinige lichtstralen, die er nu op hare oppervlakte vallen, kunnen dus ook in dezen verdikten dampkring eene vrij aanzienlijke werking veroorzaken, en dus ook nu nog eene gematigde warmte onderhouden. Ik wil u dit echter niet als eene stellige waarheid opdringen; want wie toch kan hier iets zeggen, dat meer is dan gissing?’ (*) Wil men, door deze aanhaling uitgelokt, veel fraais duidelijk en beknopt bijeenvinden over de staarten der kometen, men raadplege brandes, Vorlesungen über die
Astronomie, Th. II. S. 161 ff.

{==256==} {>>pagina-aanduiding<<}

Wij hebben onder het lezen eenige astronomische fouten opgemerkt, die den Schrijver zeker bij vergissing ontglipt zijn. Bladz. 65 zegt hij, dat de Franschen den eersten meridiaan tellen van Parijs of het eiland Ferro. Eigenlijk verbeelden zij zich eenen meridiaan op 20o bewesten Parijs, (nagenoeg over genoemd eiland loopende) welken zij als eersten aannemen. - Bladz. 112. De maan loopt om de aarde niet van het oosten naar het westen, maar omgekeerd van het westen naar het oosten. - Bladz. 169: ‘Zoodat nu het sterrebeeld de Ram reeds in de Visschen valt.’ Omgekeerd; tegenwoordig valt, door den invloed van den teruggang der nachteveningen, het teeken de Ram grootendeels in het sterrebeeld de Visschen. (Het punt Oo♈ ligt tegenwoordig in den band der Visschen.) Bl. 179 wordt gezegd, dat, voor zooverre wij weten, de komeet van encke de eenige is, die binnen de banen der planeten omloopt. Ook die van biela, de beruchte, die in 1832 zooveel van zich deed spreken, en die door de nabijheid van hare baan aan die der aarde zoo merkwaardig is, loopt geheel binnen de banen der planeten om; zelfs binnen die van Saturnus, want zij heeft haar aphelium tusschen de baan van die planeet en van Jupiter; haar perihelium tusschen de loopkringen van Venus en de Aarde.
Ook meenen wij in deze beoordeeling niet te mogen voorbijzien die plaatsen, waar de redenering van den Schrijver ons niet heeft kunnen bevallen. Bladz. 16: ‘dat de aarde om deze as draait, zullen wij later gelegenheid hebben op te merken.’ Dit had hier nog niet moeten gezegd zijn, omdat het zeer onnatuurlijk is, dat de Tuinman deze woorden onopgemerkt laat voorbijgaan. - Bladz. 21 is Pieter veel te spoedig overtuigd, dat hij vroeger verkeerde begrippen had over boven en beneden. - Bladz. 61 meent de Schrijver eene proeve der juiste denkbeelden van den Profeet jesaia over de gedaante der aarde te vinden in de plaats XL:22: ‘Hij is het, die daar zit boven den kloot der aarde.’ Het is nergens minder, dan in de recensie van een sterrekundig geschrift, de plaats, om over de ware beteekenis van het woord גוח uit te weiden; maar men kan bij vitringa ad h.l. genoeg vinden, om de vertaling van van der palm, cirkelvlak, aan te nemen, waardoor dan ook het bewijs uit deze plaats geheel vervalt. - Het is in de Sterrekunde vrij onverschillig, met welken maatstaf men de groot-
{==257==} {>>pagina-aanduiding<<}
heden uitdrukt, mits men zich gelijk blijve. De opgaven van den Schrijver zijn in Nederlandsche mijlen; doch daar hij den afstand der aarde van de zon, bladz. 74, in halve aardkloots-middellijnen opgeeft, is het ongevallig, den afstand der maan van onze planeet op de volgende bladzijde in geheele aardkloots-middellijnen opgegeven te vinden. - Bladz. 79 lezen wij, dat de zonnevlekken alleen in het laatst van Mei en van November regte lijnen schijnen te beschrijven, ‘terwijl zij op andere tijden smalle ellipsen of langronden schijnen te beschrijven, en wel zoodanig, dat zij van December tot Mei noordwaarts, en in de overige zes maanden
zuidwaarts van het middelpunt der zon liggen.’ Bezwaarlijk zal dit een leerling verstaan. Daar het hier alleen de schijnbare en dus voor ons zigtbare banen der zonnevlek ken geldt, ware het naauwkeuriger en duidelijker geweest, wanneer men las: ‘terwijl zij op andere tijden van het jaar kromme lijnen beschrijven, die van het begin van December tot het einde van Mei naar het noorden en van het begin van Junij tot het einde van November naar het zuiden gebogen zijn.’ - Bladz. 108 hebben wij een bewijs, dat men met het loffelijke doel, de wijsheid en goedheid van den Schepper bij alles aan te wijzen, wel eens te ver kan gaan: ‘Hoe wijs toch is die schikking niet, dat de maan, als zij vol is, juist hare geheele verlichte helft naar de nachtzijde der aarde keert, en daardoor de nachten zoo aangenaam verheldert; terwijl bij nieuwe maan hare donkere schijf naar de dagzijde der aarde gekeerd is, waar haar licht ook overtollig zijn zoude, wijl het meer heldere licht der zon haren glans verdooven zoude.’ Wij vereeren met den Schrijver dankbaar de Goddelijke wijsheid en liefde in het schenken van de maan aan onze planeet; maar hetgeen hij hier zegt, bewijst te veel en dus niets. Gleuns laat echter elders ook wel eens eene gunstige gelegenheid daartoe voorbijgaan. Zoo hadden wij op bladz. 109, 110 stellig iets gewacht over het nut van ebbe en vloed. - Uit hetgeen op bladz. 111 volg. over de knoopen der baan van de maan gezegd wordt, zal de ongeoefende, vreezen wij, geene duidelijke denkbeelden daarover verkrijgen. - Bladz. 135 wordt gevraagd: ‘Heeft deze planeet (Mars) nu ook eene maan?’ en geantwoord: ‘Hoewel zulks niet onwaarschijnlijk is, heeft men tot nog toe geene bij haar kunnen ontdekken.’ Op zich zelf is zeker het bestaan van eenen wachter bij Mars

{==258==} {>>pagina-aanduiding<<}
noch onmogelijk, noch onwaarschijnlijk; maar na de zorgvuldige waarnemingen, met de beste werktuigen ook op deze planeet gedaan, kan men gerustelijk zeggen, dat het zeer onwaarschijnlijk is. Men denke slechts aan Vesta, die, bij veel grooteren afstand van de Aarde, echter, ondanks hare kleinheid, door goede verrekijkers zeer zigtbaar is. Bladz. 141 lezen wij, dat de manen van Jupiter slechts door goede kijkers zigtbaar zijn. Daar onze Schrijver, bladz. 208, evenwel die kijkers slechts middelmatig noemt, door welke men in den Kreeft een getal van 85 sterren waarneemt, had hij ook hier zeer wel van middelmatige verrekijkers kunnen spreken. Het laatstgenoemde toch vordert vrij wat sterker werktuigen, dan het eerste. - Het verwonderde ons zeer, bladz. 157 nog het denkbeeld eener maan bij Venus een nader onderzoek waardig gekeurd te vinden. De waarnemingen, opzettelijk daarvoor in het werk gesteld, hebben tegenwoordig de voornaamste Sterrekundigen overtuigd, dat hetgeen sommigen daarvoor hebben aangezien een optisch bedrog is geweest, hetgeen dan ook voldoende is verklaard geworden. - Bladz. 189 staat, dat men de schijnbaar verschillende grootte der vaste sterren alleen moet toeschrijven aan de ongelijke afstanden, die zij van ons hebben. Dit kan men even zoo min als het tegendeel met volle zekerheid zeggen; maar het laatste is toch het waarschijnlijkste, gelijk dan ook onze Schrijver zelf, bladz. 192, zegt, dat zij ook zeker ongelijk in grootte zijn, zoodat sommige kleiner, andere grooter zijn, dan onze zon. - Bladz. 193 maakt gleuns melding van de waarschijnlijkheid, dat de vaste sterren, even als onze zon, van planeten enz. omringd zijn, en meent vervolgens, dat wij deze planeten niet kunnen zien wegens hare geringe grootte.
Men denke toch ook vooral aan den onmetelijken afstand; en is het wel zoo bewezen, dat wij geen dier, om de vaste sterren wentelende, hemelligchamen kennen? Men denke eens aan die dubbele sterren, waar de eene om de andere loopt, gelijk b.v. μ in Castor, ρ in de Kroon, ξ in den grooten Beer, 70 in Ophiuchus, en inzonderheid 61 in de Zwaan (*). Men zegge niet, dat alle deze omloopenden

{==259==} {>>pagina-aanduiding<<}
geene planeten, maar vaste sterren zijn; want welken grond hebben wij, om te onderstellen, dat het daar planeten zullen wezen, gelijksoortig aan die, welke om onze zon loopen? Waarlijk; evenmin als het bestaan van eenen Ring om Saturnus a priori uit de inrigting van ons zonnestelsel te raden was, evenmin kunnen wij van het onze tot andere zonnestelsels besluiten. - Ten aanzien van een gezegde op bladz. 194 merken wij aan, dat, bedriegen wij ons niet, de groote herschel van oordeel was, dat onze zon eenigzins op zichzelve stond, en de onderlinge afstanden der vaste sterren waarschijnlijk meestal niet zoo groot zijn, als die tot het middelpunt van ons zonnestelsel. - Bladz. 198 vonden wij melding gemaakt van eenen grooten cirkel, zonder dat wij ons konden herinneren, verklaard te hebben gevonden, wat een groote cirkel op eene globe is.
Gelijk het verder aan den eenen kant onze goedkeuring wegdraagt, dat gleuns, een Volksleesboek schrijvende, vele sterrekundige bijzonderheden is voorbijgegaan, welke daarin niet te huis behooren, (b.v. aberratie, nutatie, maanslibratie enz.) zoo kunnen wij aan den anderen kant niet ontkennen, dat hij meer dan ééne zaak heeft overgeslagen, of slechts ter loops behandeld, waarvan wij gaarne iets, of iets meer, hadden gevonden. Hiertoe brengen wij: het bewijs voor de aswenteling der aarde, ontleend uit de proeven van benzenberg met ligchamen, van hooge torens vallende, en b.v. door brandes, z.a.o.Th. I. S. 121, en sommer, t.a. pl. D. I, bl. 117, vermeld; eene handleiding tot het trekken van eenen meridiaan, hetwelk b.v. met concentrische cirkels zoo gemakkelijk is; eene, al ware het dan maar oppervlakkige, beschrijving van de oppervlakte der maan, een voor den eerstbeginnende zoo aanlokkelijk gedeelte der

{==260==} {>>pagina-aanduiding<<}
Sterrekunde, waarover b.v. een rijkdom uit schröter's Selenotopographische Fragmente te halen ware; gelijk ook met betrekking tot de vermoedelijke natuurlijke gesteldheid der planeten veel aangenaams en in een Volksleesboek belangrijks ware te zeggen geweest; ook - en dit achten wij een zeer groot gebrek - vonden wij nergens melding van de teekens, door welke de planeten (☿, ♀ enz.) en die van den dierenriem (♈ ♉ enz.) worden uitgedrukt, hetgeen daarom te noodzakelijker was, vermits deels deze teekenen menigmalen in de Almanakken gebruikt worden, deels ook de Horoskooptrekkerij, tegen welke op hare plaats hier een gepast woord gezegd wordt, met deze teekens zeer pleegt te schermen, en met die vreemde figuren de oogen der menigte te verblinden. Zoo had ook, bladz. 142, bij het vermelden der aswenteling van Jupiter's manen moeten gezegd zijn, dat zij, gelijk ook waarschijnlijk de wachters van Saturnus en Uranus, daarin met onze maan gelijk staan, dat zij eene aswenteling volbrengen in denzelfden tijd, als zij tot eenen tropischen omloop om hunne hoofdplaneet noodig hebben. Zoo wordt ook de oorzaak der bijschaduw (penumbra) in de eclipsen niet verklaard, niettegenstaande zij fig. 17 geteekend is. Zoo had ook, bladz. 146, met een enkel woord kunnen gezegd zijn, vanwaar het komt, dat de snelheden der planeten in haren omloop om de zon zoozeer verschillen, te meer, daar opgegeven wordt, hoe vele Nederlandsche mijlen elke in 1" doorloopt.
Ten opzigte van taal en stijl moeten wij nog aanmerken, dat ons eenige provincialismi, of althans niet zuiver Nederduitsche uitdrukkingen, zijn voorgekomen. Drukfouten hebben wij niet vele aangetroffen. Zevengebergte, bladz. 206, voor zevengesternte, is hinderlijk.
De platen zijn goed. Fig. 5 is daarom veel beter, dan die anders gevonden wordt, omdat de zon niet in het middelpunt, maar in een der brandpunten van de baan der aarde staat. Ook had in den tekst wel mogen gezegd zijn, dat de berg op fig. 3 met opzet veel te hoog is geteekend; (men kan voor eerstbeginnenden niet te omzigtig zijn.) Op fig. 4 ontbreekt de D aan den omtrek der aarde tusschen R en S. Op plaat 6 zijn de banen der vier laatstontdekte planeten in meer dan één opzigt verkeerd geteekend, en moest de baan der maan die van Venus niet raken. Voor deskundigen is het niets; maar de leerling geraakt er mede in de war. Op

{==261==} {>>pagina-aanduiding<<}
plaat 7 is de Ring van Saturnus veel wijder geopend, dan wij dien op aarde immer kunnen zien.
Mogen door dit werkje vele vrienden voor de edele Sterrekunde gewonnen worden! In die hoop vraagt Rec. verschooning voor de uitgebreidheid van deze beoordeeling.




Gedenkboek der Utrechtsche Schutterij, door L.E. Bosch. Met Platen. Eerste Gedeelte. Oude Schutterij. Te Utrecht, bij L.E. Bosch. 1835. In gr. 8vo. 212 Bl. f 1-90.

Met zeer veel ijver heeft de Heer bosch alles bijeengezocht, wat ten opzigte der oude Schutterij van Utrecht, en ook der daarmede als gewapende burgerwacht gelijk staande Gilden, der vergetelheid verdiende ontrukt te worden; en, als Utrechtenaar, heeft hij er zich bijzonder op toegelegd, de verdiensten dier oude Schutteren in het licht te stellen. Dit eerste deel, dat met eene afbeelding van vier homannen of hoplieden der aloude Schutterij van Utrecht, waarvan de eerste de vaandrager is, en voorts nog met eene afbeelding van het beruchte slot Vredenburg versierd is, doet ons naar het vervolg van dezen lezenswaardigen en oordeelkundigen arbeid verlangen, waar de verkeerde of onvolledige opgaven van vroegere, vooral Hollandsche, Geschiedschrijvers niet zelden bij worden verbeterd of aangevuld. Alleenlijk hopen wij, dat voortaan de tijdsorde wat beter zal worden in acht genomen; zoodat wij niet, in de mededeeling van krijgstogten, gebeurtenissen, merkwaardige besluiten enz., telkens van een eenigzins later tot een vroeger tijdperk worden teruggebragt, hetgeen eene duisterheid over den zamenhang en de volgorde van onderscheidene omstandigheden verspreidt, welke de Schrijver ligtelijk had kunnen vermijden. Om de juistheid onzer gezegden te gevoelen, leze men slechts bl. 99 tot 139 ingesloten. De Schrijver houde ons deze aanmerking ten goede.







Verzameling van Gewijsden van het Hoog Geregtshof te 's Gravenhage, door Mr. W. IJ. van Hamelsveld, Raad in het bovengemelde Geregtshof. Beginnende [het Iste Deel] met het jaar 1814. IVden Deels Iste en 2de Stukje, te Boekbesch. 1835. No. 6.



{==262==} {>>pagina-aanduiding<<}
Amsterdam, bij S. de Grebber en Brest van Kempen, 1833; en 3de en 4de Stukje, te Amsterdam, S. de Grebber, 1834. In gr. 8vo. Het IVde Deel 575 Bl. Buiten Inteek. f 6-85.

Hetzelfde werk, (beginnende van die uitgaaf met het jaar 1823) VIden Deels 1ste en 2de Stukje. Te Amsterdam, bij S. de Grebber. 1833. 258 Bl. Buiten Inteek. f 3-30.

Bedenkingen op het geschrift, ten titel voerende: De voorwaarden der afscheiding van Holland en België, in verband beschouwd met den algemeenen toestand van Europa. Te Amsterdam, bij C.A. Thieme. 1834. In gr. 8vo. 82 Bl. f :-75.

Vlug staatkundig Overzigt, opgedragen en voorgehouden aan den Edelmogenden Heer E.W. van Dam van Isselt, enz. Te Haarlem, bij V. Loosjes. 1834. In gr. 8vo. 28 Bl. f :-40.

Verhandeling over de Zielsverhuizing volgens de stelling van Pythagoras, door R. de Vries, te Monnickendam, Te Amsterdam, bij P. de Vries. 1834. In 8vo. 23 Bl. f :-25.

Iets bij den dood van Gijsbert Karel, gravevan Hogendorp. Door Mr. G.W. Vreede, Advocaat te Gorinchem. Te Gorinchem, bij W. van der Wal. 1834. In 8vo. 13 Bl. f :-25.

Dat de Verzameling van Gewijsden van het Hoog Geregtshof te 's Gravenhage een allezins nuttige arbeid is, die door den thans, helaas! reeds overledenen Heer Mr. van hamelsveld ondernomen en voortgezet was, en dat deze Verzameling voor de boekerij van alle Regtsgeleerden verdient te worden aanbevolen, behoeft niet te worden aangemerkt; even min, als dat wij die Gewijsden zelve aan geene kritiek zullen onderwerpen. Wij achten dus deze bloote vermelding voldoende.
In de nu volgende Bedenkingen worden de ongelijkheden aan zichzelven en andere leemten bij den Opsteller van genoemd geschrift vrij gelukkig aangetoond; maar te gunstige

{==263==} {>>pagina-aanduiding<<}
gedachten omtrent de jongste staatsverandering in Frankrijk schijnen ons den liberalen Tegenschrijver wat te verre te voeren.
Zoo iets was ook den Heere van dam van isselt gebeurd, en dit gaf den Opsteller van het vlug staatkundig Overzigt aanleiding, hem een woordje toe te voegen, dat mogelijk door dien Heer zal worden beantwoord, gedeeltelijk en niet zonder grond met sommige der redekavelingen van den Schrijver der vorenstaande Bedenkingen, b.v. dat de omwenteling in België, zoo karel X meester gebleven was, dadelijk in een' hiërarchischen geest toch zou bewerkt zijn, en dan denkelijk Europa nog ongelukkiger zou geworden zijn, dan het thans is, zonder dat Nederland er beter bij zou hebben gevaren.
De Verhandeling over de Zielsverhuizing is eene fijne en wèl volgehoudene satire.
Het Iets bij den dood van g.k. van hogendorp is eene waardige hulde, aan dien grooten Man toegebragt.




Vervolg op mijn werkje, getijteld: Treurig lot, enz. behelzende een woord aan den Recensent van de Vaderl. Letteroef. voor Dec. 1834. No. 15. Door J.J. Story, gepensioneerd Predikant. Voor rekening van den Autheur. Te Leyden, bij L. Herdingh en Zoon. 1835. In gr. 8vo. 29 Bl. f :-30.

De Heer story heeft gemeend, onze korte beoordeeling van zijn werk, in een vlugschrift van 29 bladzijden, te moeten beantwoorden. Tijd en ruimte ontbreken ons, om zoo breedvoerig te zijn in ons repliek. Bij weinige punten slechts zullen wij een oogenblik stilstaan, tot toelichting en staving onzer bedoelde Recensie. Bl. 6 schijnt story niet te begrijpen, hoe hij regt bekwam tot Appel op de Synode. Maar hij weet immers, dat de zaak ter eerste Instantie bij het Prov. Kerkbestuur behoorde. Was nu reeds het Klass. Bestuur een weinig te ver gegaan, en kon hij daarvoor (wij spreken uit 's mans eigen oogpunt) geene voldoening bij het Prov. Bestuur bekomen, hetwelk, zonder vernietiging der Instructie, over de begane fout heenstapte, dan gaf hem dit zoo veel te meer middelen van Appel op de Synode in handen. Maar als hij zich nu in het wezen der zaak schuldig gevoelde, dan zou zeker het appelléren hem weinig gebaat hebben:

{==264==} {>>pagina-aanduiding<<}
want, welk gevolg het had, eene andere aanklagt zou hem dan toch, bij regtskundiger behandeling van wege het Klass. Bestuur, met der tijd even ver gebragt hebben, als waar hij thans is. Kende hij zich onschuldig, dan had hij ook het gevoelen zijner Regters ter eerste Instantie, wat hunne bevoegdheid tot voortgang met de zaak betreft, in zijn voordeel kunnen nemen, en dien ten gevolge op de Synode appelléren, die, uit andere personen zamengesteld dan het Prov. Kerkbestuur, kon gerekend worden zoo veel te onpartijdiger te zijn. Dat een onregtvaardig vonnis onregtvaardig blijft, al heeft het kracht van gewijsde verkregen, erkennen wij gaarne; maar een vonnis, ten gevolge eener regtspleging, bij welker Instructie eene dwaling begaan is, kan wel regtvaardig zijn in het wezen der zaak. Bestaat er nu kracht van gewijsde, dan moet men op die nulliteiten niet terugkomen. Regtens kan men het geheele vonnis wel niet meer aantasten; maar bleek de onschuld van den veroordeelden, dan zou het openbaar gevoelen ten minste hem regt doen. Doch al dat schermen met deze of gene voorgeschrevene formaliteiten, die men meent verwaarloosd te zijn, wekt geene deelneming, als men van zijne onschuld ten principale niemand overtuigen kan. Dat gemoedelijke en verstandige lieden, die geene Regtsgeleerden zijn, zeer wel in de formen kunnen dwalen, en echter met kennis van zaken over het al of niet bestaan van te laste gelegde feiten oordeelen, en dat zij daarin moeten geacht worden met Gezworenen gelijk te staan, schoon zij tevens behooren als Regters te handelen, schijnt ons boven alle bedenking. Eindelijk, het is niet door middel van deze of gene bij het Klass. of het Prov. Kerkbestuur gehoorde getuigen, dat Recensent kennis draagt van zoodanige daden en woorden des veroordeelden, die de regtvaardigheid van het vonnis, te zijnen laste geslagen, bij hem boven allen twijfel verheffen, ja hem met
afgrijzen vervullen, als Do. story God ten getuige roept, dat hij diens Naam bij zijne twistvoeringen niet misbruikt heeft, en steeds door den geest der liefde bestuurd werd. Wat het misbruik van Gods Naam betreft, deswege zou de veroordeelde zich mogelijk schijnbaar daarmede kunnen verdedigen, dat door den Naam van God in het O.V. jehova verstaan wordt, en hij nimmer zich van dien Naam als vloekwoord bedient. Dit zou eene uitvlugt zijn, even als, bl. 27, omtrent zijne vergelijking van zichzelven met jezus

{==265==} {>>pagina-aanduiding<<}
voor het Sanhedrin. Maar wat nu 's mans vredelievendheid aangaat, men leze zijn werk en deszelfs vervolg, en dan laten wij het oordeel aan den onpartijdigen onderzoeker. En hiermede voor altijd over deze jammerlijke zaak genoeg!

Nederlandsch bouwkunstig Magazijn, of Tijdschrift tot verbetering, nut en voordeel in de Bouw-, Timmer-, Beeldhouwkunst en Meubelering, bevevens onderscheidene Kunsten en Ambachten, daarmede in betrekking staande. Zamengesteld op de wijze van het Engelsche Architectural-Magazine van J.C. Loudon, enz. Om maandelijks te worden vervolgd. Te Amsterdam, bij M. Schooneveld en Zoon. 1834. In gr. 8vo. f 15-: per jaargang.

Dit Tijdschrift, waarvan het No. voor October 1834, behelzende 64 bladzijden in gr. 8vo, ons is toegezonden, vult eene gaping in een belangrijk kunstvak, en tevens in het vak der Tijdschriften, onder ons aan; terwijl het voorts smaak en bevalligheid van uiterlijk en bewerking, naar het ons voorkomt, met rijkdom en leerzaamheid van inhoud vereenigt. Eene algemeene aanbeveling tot medewerking aan deskundigen, en tot begunstiging van het debiet aan liefhebbers der bouwende en beeldende kunsten, is alles, wat wij aan het loffelijk doel der uitgaaf verschuldigd zijn: want een letterkundig Tijdschrift, gelijk de Letteroefeningen, zou van den kring zijner bemoeijingen en het doel zijner oprigting afwijken, indien het in eigenlijke beoordeeling van dit bouwkunstig Magazijn wilde treden. Met de aanprijzende vermelding van het bestaan van dit nieuwe Tijdschrift gelooven wij dus aan het oogmerk der toezending van het aangekondigde voldaan te hebben.





Korte Levensbeschrijvingen van eenige der voornaamste Nederlandsche Landhelden en Heldinnen, door J.A. Oostkamp. Met Platen. Te Amsterdam, bij J.C. van Kesteren. 1834. In gr. 8vo. VIII en 215 bl. f 1-90.

De Onlusten in België; beschouwd in derzelver aanleiding, begin en voortgang. Een Leesboek voor Oud-Nederlands

{==266==} {>>pagina-aanduiding<<}
Zonen en Dochteren. Door Mevr. A.B. Schilperoort, Wed. an Meerten. Iste Stuk. Te Haarlem, bij de Wed. A. Loosjes, Pz. 1834. In 8vo. XX en 301 bl. f 2-10.

Tafereelen uit den Bruidstaat en het Huwelijksleven van jonge Bruiden, Vrouwen en Moeders, door Mevr. de Wed. A.B. van Meerten, geb. Schilperoort. Te Amsterdam, bij G. Portielje. 1834. In 8vo. XIV en 207 bl. f 2-20.

Het eerste hier aangekondigde werkje, dat van den Heer oostkamp, is niet ongeschikt, om de Nederlandsche jeugd met de levensgeschiedenissen onzer voornaamste landhelden en heldinnen bekend te maken, ja in zoo verre verdient het lof; maar waarom heeft de Schrijver de partijzucht zoo ver gedreven, dat hij in een werkje voor de jeugd, zonder eenige noodzaak, van wederzijden zeer betwistbare punten (gelijk hij ten minste zelf behoort te erkennen) beslist, en daardoor zijnen arbeid aan verlevendiging van oude geschillen, en voortplanting derzelve onder het opkomende geslacht, schijnt dienstbaar te maken? Hij had met Prins maurits hier alleen als Veldheer te doen, en kon dus de geschillen met oldenbarneveld onaangeroerd laten. Hij behandelt die ook niet, verzwijgt de geregtelijke vervolging en de onthoofding diens Staatsdienaars, bij gevolg alwat, althans bij de eerste beschouwing, tegen maurits en zijne aanhangers moet voorinnemen; maar desniettegenstaande geeft hij, bl. 58, aan roorda, de groot en oldenbarneveld eenen veeg in 't voorbijgaan, en laat op bl. 106 deze gansch overtollige vraag door Marten doen: ‘Ik heb wel eens gehoord, dat hij (frederik henrik) in zedelijke deugden grooter dan maurits was, vader!’ Met de zedelijke deugden van maurits en frederik henrik had de Heer oostkamp, die deze mannen hier als landhelden beschouwt, niets te stellen: maar hij laat Marten die aanmerking maken, ten einde den vader, in het verzierde gesprek, een antwoord te doen geven, waarbij, in zedelijke deugden, frederik henrik eer beneden dan boven maurits geschat wordt. Over dat onderwerp is reeds
zoo veel geschreven, dat wij het liever aan het oordeel onzer lezers

{==267==} {>>pagina-aanduiding<<}
overlaten, er van te denken, gelijk hun het meeste overeenkomstig de waarheid schijnt; en het gezag van den bij oostkamp aangehaalden Mr. p. simons zal toch wel te ligt zijn, om de schaal ten voordeele van maurits te doen overhellen. Maar daarop alleen gronden wij onze berisping, dat, hoe de Heer oostkamp voor zichzelven de zaken moge inzien, in een werkje voor de jeugd, en wel alleen geschreven, om haar de levensgeschiedenis onzer landhelden en heldinnen, en dus der voorkomende personen, vooral in dat karakter te leeren kennen, (gelijk de Schrijver, bl. 58, zelf moet belijden) afdwaalt van zijn onderwerp, om der jeugd zijne bijzondere gevoelens over ten minste twijfelachtige punten aan te bevelen. En hiermede over dezen arbeid genoeg.
Mevrouw de Wed. van meerten heeft zich wel de moeite willen geven, de onlusten in België tot onderwerp van een leesboek voor onze jeugd te maken. Het eerste stukje van dit haar werk loopt tot het einde van den tiendaagschen veldtogt en de terugkomst der Studenten. Altijd is het moeijelijk, van kort geledene en in zeker opzigt onvoltooide gebeurtenissen een naauwkeurig verhaal te leveren. Ook is het hier geene geschiedenis, uit een wetenschappelijk oogpunt opgesteld. Onzer Nederlandsche jeugd een overzigt te geven van den gang der zaken, voor zoo ver de bekwame Schrijfster in de gelegenheid was de bijzonderheden na te sporen, dit was haar loffelijk doel, en daarin is zij geslaagd, zoo veel zulks, over het algemeen genomen, tot nog toe mogelijk is.
Dank hebbe de verdienstelijke Vrouw derhalve voor dit haar opstel tot dusverre, en ook evenzeer voor hare Tafereelen uit den Bruidstaat en het Huwelijksleven, waarin jonge bruiden, vrouwen en moeders vele heilzame lessen ontvangen; terwijl het bevallige uiterlijk van het boeksken hetzelve zeer geschikt maakt, om als een geschenk te worden vereerd, en de gekozene form de lezing veraangenaamt.







Bloemlezing uit Hoogduitsche Dichtstukken van Claudius, Burger, Blumauer, Schlegel, Mahlman, Schiller en anderen, in Nederduitsche verzen overgebragt door J.J. Bange, Lutersch Predikant te Sappemeer.

{==268==} {>>pagina-aanduiding<<}
Uitgegeven tot een weldadig doel. Te Groningen, bij J. Oomkens. 1834. In gr. 8vo. 155 Bl. Buiten Inteek. f 1-50.

Bij het Graf van Mr. J.D. Meijer. Dichtregelen door E.M. Calisch. Te Amsterdam, bij L. van Bakkenes. 1834. In gr. 8vo. 6 Bl. f :-30.

Aan Neêrlands Jongelingschap bij den aanvang van het jaar 1835. Dichtregelen; door G.A.C.W. Marquis de Thouars, Luitenant der 10de Afdeeling Infanterie. Te Breda, bij F.P. Sterk. 1835. In gr. 8vo. 15 Bl. f :-30.

Indien het weldadige doel alleen te allen tijde genoegzaam ware, om de uitgaaf van gebrekkige verzen te regtvaardigen, dan zouden wij de Bloemlezing, die de Eerw. bange ons uit de Dichtstukken van onderscheidene Duitsche Meesters levert, zonder berisping en zonder lof kunnen vermelden. Maar er ontbreekt te veel aan, om dit te mogen doen. Vele zoogenaamde drukfeilen heeft de Schrijver, in eenen brief aan den Redacteur van dit Tijdschrift, trachten te verbeteren; doch zelfs bij die verbetering winnen de verzen zeer weinig. Immers, al lezen wij b. v. bl. 38, in plaats van: En 'k plantte vruchten meen'gen dag, op verzoek des Schrijvers: Terwijl ik meen'gen vruchtkern lag, dan blijft het toch een af te keuren regel. En hoe maken wij het met 
{== afbeelding 	==} {>>afbeelding<<}
    
 en ni
{== afbeelding 	==} {>>afbeelding<<}
    
mānd, op bl. 6? met een hoōg
{== afbeelding 	==} {>>afbeelding<<}
    
dig ridder, op bl. 13? met een grijs voor een grijsaard, bl. 17 en 23? met nederslagen voor nederslaan, bl. 32?.... Maar het weldadige doel? - Uit aanmerking daarvan besluiten wij met de woorden: Si desint vires, tamen est laudanda voluntas.
Beter geslaagd zijn de oorspronkelijke dichtregelen van den Heer calisch bij het graf van den wereldberoemden Regtsgeleerde, Mr. j.d. meijer. Zij behelzen eene, den grooten Overledene niet geheel onwaardige, lijkhulde.
Ook de dichtregelen, door den Marquis de thouars aan Nederlands Jongelingschap toegezongen, hebben, in het algemeen, ons zeer wel bevallen. Wel begrijpen wij niet regt, hoe wij, volgens den raad op bl. 8, het onvervalscht akkoord niet alleen der Romeinen, maar ook (zeker in plaats der Grieken) van de Perzen en Trojanen, kunnen volgen. Van de Perzen is er weinig bij ons bekend, en van de Trojaan-
{==269==} {>>pagina-aanduiding<<}
sche poëzij weten wij niets. Doch dit is waar, dat in dit geheele gedicht eene zekere roerende eenvoudigheid, waar slechts eenige steigerende arendsschachten en dergelijke rare voorwerpen eene uitzondering op maken, den heerschenden toon geeft. Zoo de Dichter thouars voortgaat op den ingeslagen weg, meer en meer van al het gezwollene en gekunstelde afkeerig wordt, en zich echter voor het platte en alledaagsche blijft wachten, zal hij zeker onzen Zangberg eenmaal tot sieraad strekken: want het ontbreekt hem aan vinding noch gevoel; zijn smaak alleen was niet gelouterd, toen hij als Dichter optrad, en zoo iets is voor verbetering vatbaar.




Harmoniën naar A. de la Martine, door Mr. J. Westenberg. Te Kampen, bij K. van Hulst. 1834. In gr. 8vo. 175 Bl. f 3-30.

Men kent den godsdienstigen, maar tevens somberen toon der Muze van la martine. Men weet ook, hoe die Dichter, bij zijne hooge vlugt, niet altijd van zekere woordenpraal is vrij te pleiten, en zekere duisterheid van stijl en uitdrukking hem eigen is; maar tevens, hoe men bij de lezing van het oorspronkelijke, door het plegtig verhevene van den aangeslagen' toon en het welluidende in klank en rolling der verzen, die gebreken naauwelijks ontwaart, en zich onwillekeurig voelt medegesleept. Moeijelijk is het derhalve, de gedichten van la martine zoodanig over te brengen, dat men de vertaling met bijna hetzelfde genoegen als het oorspronkelijke lezen kan. De Heer Mr. westenberg heeft zijne krachten aan de Harmonies poëtiques et réligieuses gewaagd, en, naar ons gevoel, heeft hij in het algemeen zich vrij gelukkig van zijne taak gekweten. Verzen, als op bl. 22:

Is 't het verleden, dat steeds meest bekoort, 
Want in twee deelen splitste zich ons leven, 

en meer andere harde of stroeve regels verdienen wel geenen lof. Het rijm van ij op ei, gelijk schijnt op eind (bl. 63), rein op schijn (bl. 158) is wel af te keuren. In het land der geboorte (zou de geboortegrond niet beter gezegd zijn?) vonden wij op bl. 62 en 63 eenig gebrek aan zamenhang. Maar,

{==270==} {>>pagina-aanduiding<<}
in weerwil van deze en andere leemten, bezit deze bundel zijne verdiensten, wanneer men hem als navolging van eenen der moeijelijkst te vertolken Dichters beschouwt. Dat de arbeid van eenen la martine wel waardig is in onze taal te worden overgebragt, behoeft geen betoog: en echter, hoezeer wij het genie van den oorspronkelijken Schrijver bewonderen, en den zedelijk-gevoelig-godsdienstigen geest zijner dichtstukken, vooral in betrekking tot den heerschenden profanen geest en smaak, of liever wansmaak, der hedendaagsche Franschen, huldigen, hindert ons, behalve het genoemde wel eens opgesmukte en gekunstelde zijner manier, eene zekere eentoonigheid, waardoor zijne dichtvoortbrengselen, ja, wel zich altijd gemakkelijk van het werk van anderen onderscheiden, maar, aan de andere zijde, zijne bundels losse gedichten dat verschil van inhoud en dien rijkdom van onderwerpen missen, die den lezer steeds aangenaam zijn. Onder de voortreffelijkste stukken, die ons hier vertaald worden aangeboden, rangschikken wij: Onze dooden; het land der geboorte; waarom treurt mijne ziel? Cantate voor kinderen in een Huis van Liefdadigheid (een uitmuntend stuk), en eindelijk de aandoenlijke ontboezeming: de eerste liefde, en de eerste smart. Indien het gedicht ons niet wat al te gekunsteld scheen, zouden wij er bijgevoegd hebben: Jehovah, of de menschheid toonbeeld van Gods almagt. Anderen zullen welligt van een tegenovergesteld gevoelen zijn; maar, niettegenstaande onze aanmerking, houden wij ook dat gedicht in vele opzigten voor schoon, inzonderheid als proeve van schildering met woorden. Van al de overige dichtstukken en stukjes is er niet één, dat den naam van la martine verloochent, of welks vertolking men, in het algemeen, als geheel mislukt zou moeten beschouwen. De Heer Mr.
westenberg ga dan voort met zich op de navolging, doch zoo mogelijk met verbetering waar het pas geeft, van goede, schoon nimmer onfeilbare, modellen toe te leggen!

Berekening van de zuivere inkomsten van eenen bouwman, welke eene bouwhoeve met land van de beste soort in gebruik heeft; alsmede eene aanwijzing, dat vele bouwhoeven even goed zonder als met braking bebouwd kunnen worden; waarbij eindelijk nog gevoegd is, het voordeelige, om het koolzaad in de schuur in plaats van op het opene veld te dorschen. Door Cornelis Leendertse Punt,

{==271==} {>>pagina-aanduiding<<}
Bouwman onder de Gemeente Willemstad. Te Dordrecht, bij Blussé en van Braam. 1835. In gr. 8vo. 40 Bl. f :-40.

De man, die hier zijne denkbeelden aan het publiek mededeelt, erkent, dat er reeds veel over den landbouw is geschreven, maar beantwoordt in zijne voorrede de vraag, die zou kunnen gedaan worden: ‘waartoe deze berekening?’ Behalve het door hem aangevoerde, hetwelk wij aan de overweging van allen, die belang hebben bij den landbouw en voor wie de bekendheid met de waarde der landen behoefte is, aanbevelen, meenen wij ook nog om eene andere reden de aandacht van ons publiek op het boekje te mogen vestigen. Aan onze Hoogescholen wordt wetenschappelijk onderrigt gegeven in de Landhuishoudkunde; mannen, die door hunnen rang en geleerdheid beroemd zijn, achten het niet beneden zich over den landbouw te schrijven. In onderscheidene gedeelten van onze provinciën bestaat het vermogen zelfs der aanzienlijksten in landgoederen. Ieder is overtuigd van het nuttige van den stand der bouwlieden. Is nu de belangstelling in den landbouw algemeen, dan zullen velen van onze lezers gaarne een oogenblik besteden, om eens te zien, welke de slotsom is der ervaring van eenen landman, na eene meer dan dertigjarige uitoefening van den landbouw. 's Mans stijl is, wanneer men met de provinciale kunsttermen van zijne landstreek bekend is, duidelijk genoeg. Aangaande de naauwkeurigheid van zijne berekeningen roept hij bescheiden het oordeel van deskundigen in. Zou men ook nog eenige aanmerkingen willen maken, zoo zeggen wij van dit boekje met horatius:

- Tamen in pretio est. 








Satans list ontdekt en Triumfklank in Sion, bij de derde druk van het Eenvoudig Onderwijs in de Christelijke Leer. Opgesteld door de Heeren S.D. de Keizer, J.C. Fabius, J. Prins, J. Corstius en M. van Meeteren. Predikanten bij de Gereformeerde Gemeente te Amsterdam. Door Z.H. van der Feen, Med. Doct. 31 Dec. 1834. Sij broeden basiliskuseijeren uyt: die van hare eijeren eet, moet sterven; ende als het in stucken gedrukt wort, daer berst een adder uyt. Jes. LIX:5. Te Amsterdam, bij J.H. den Ouden. 1835. In gr. 8vo. 32 Bladz. f :-30.

Het onderhavige geschrift is een nieuw blijk, dat zijne helsche Majesteit, Koning satan, zeer in grootheid en magt verminderd is. Milton schildert den afgevallen Aartsengel, als hebbende, ook na zijne verdrijving uit den hemel, zijnen oorspronkelijken glans nog niet geheel verloren. In onzen tijd kan de Vorst der Duisternis zich niet eens bemoeijen met den herdruk van een boekje, hetwelk reeds vroeger, als van helschen oorsprong zijnde, was aangekondigd, of een eenvoudig burger, de Med. Doctor z.h. van der feen, vermeet zich, zijn ongenoegen daarover aan den dag

{==272==} {>>pagina-aanduiding<<}
te leggen. Wij kunnen den Schrijver in zeker opzigt gelukwenschen. Wij gelooven, namelijk, dat zijne slagen aan satan al zeer smartelijk moeten vallen. Wij verbeelden ons in satan den stervenden leeuw; en bij de pogingen van balthasar bekker, antonius van dale, franciscus de cordua, om hem, vóór vele jaren reeds, den laatsten slag toe te brengen, hooren wij hem zeggen: Fortes indigne tuli mihi insultare (*). Maar nu z.h. van der feen hem ook aanrandt, verbeelden wij ons, hem te hooren klagen: Te, naturae dedecus, quod ferre cogor, certe bis videor mori (†). Jammer is het voor den Schrijver, dat hij niet tot zoodanig Kerkgenootschap behoort, in hetwelk hij kans zou hebben, om als Duivelbanner geordend te worden! - Maar, wat nieuw guitenstuk heeft de Duivel dan toch uitgevoerd, hetwelk door den Doctor is ontdekt, en over welks verijdeling hij zijnen Triumfklank in Sion aanheft? De zaak is deze: De op den titel genoemde Predikanten hebben eenen derden druk bezorgd van het bekende Eenvoudig Onderwijs, en hebben, o gruwel! daarin eenige veranderingen gemaakt. Nu vreest onze Doctor, dat men hem van opzettelijke kwaadwilligheid en laster zal beschuldigen, wanneer men, de twee eerste drukken niet bezittende, dezen derden druk met zijne vooraf uitgegevene
Waarschuwing vergelijkt. Van welk gewigt deze veranderingen zijn, blijke uit de volgende, door den Schrijver aangewezen:
1ste en 2de druk.	3de druk.
In de volheid des tijds.	In de volheid des tijds.
(Met cursieve letters.)	(Met gewone letters.)

De openbaarmaking van deze en andere veranderingen beschouwt de man als een steen, dien hij, als een andere david, doet zinken in den reeds vermorzelden kop; als een middel, om, even gelijk eertijds het zwaard van den onbesnedenen Philistijn in de hand zijns overwinnaars, hem zijn' eigen' kop af te houwen. Dat de Doctor de Leeraren beschuldigt van vuilaardig bulderen in de tempelgebouwen, kunnen dezen hem niet ten kwade duiden; want dit heeft de Duivel gedaan. Het is er dus ver van af, dat Doctor van der feen die Predikanten belasteren zou. ‘Helsche rook en stinkende dampen gingen uit zijnen gorgel. Hij deed bittere gal braken.’ Wij verbeelden ons Broer cornelis in zijne Sermoenen te hooren bulderen tegen de Augsburgsche Confessie. Wij zullen hier niets meer bijvoegen. Het boeksken is te koop. Ieder, naar zijnen smaak, doe zijn voordeel, of wachte zich voor schade!

No. IV. Bl. 155. staat, in den titel van wagner, rusticam, lees rusticani. Bl. 158. in de noot reg 3. patiens, lees patieris; reg. 5. lectione, voor lectioni; reg. 6 innoxiore, voor innoxiove.





{==273==} {>>pagina-aanduiding<<}

Boekbeschouwing.

Disputatio Theologica Inauguralis, exhibens interpretationem dictorum Jesu, Joannis c. XIV et XVI, quibus se ad discipulos rediturum eosque revisurum esse promittit. Quam etc. publico ac solenni examini submittit H.J. de Haan Hugenholtz, Rysvico-Hollandus etc. Lugd. Batav., apud Vid. D. du Saar. 1834. oct. maj. 90 pag. f 1-10.

Als loffelijke proeve van des Schrijvers kunde, vlijt en lust in de uitlegging der Schriften des Nieuwen Verbonds, heeft Rec. deze Doctorale Disputatie met genoegen gelezen, en wenscht hem van harte geluk met zulk een vereerend einde van deszelfs Akademische studiën. Zoo zeer naar waarheid en welmeenendheid deze betuiging is, even zoo zal hij over den inhoud van dit stuk vrijmoedig zijne gedachten zeggen, als achtende dit vooral voor een' jongen Geleerde het meest nuttig, en het meest overeenkomstig met die waarheid en vrijheid, welke in het gebied der Letteren moeten heerschen.
Na eenige opmerkingen over joan. XIV en XVI in 't algemeen, en over het oogmerk dezer Verhandeling, houdt de Schrijver deze orde, dat hij, in het eerste deel, eerst de verschillende gevoelens der Uitleggers over het wederkomen en wederzien, dat jezus in zijne afscheidsrede aan zijne discipelen belooft, voorstelt, daarna zijn eigen gevoelen hieromtrent voordraagt, en dit eindelijk uit verscheidene plaatsen der gemelde hoofdstukken tracht te bewijzen. Waarop hij, in het tweede deel, zijne verklaring met eenige van elders ontleende bewijzen, ook door ze tegen anderer meening te handhaven, zoekt te versterken. - Deze manier van behandeling komt Rec. niet in allen deele de gelukkigste voor: immers doordat de Schrijver zijn eigen gevoelen terstond voorop plaatst, heeft het nu reeds, en ver-
{==274==} {>>pagina-aanduiding<<}
volgens ook wel eens in de bewijsvoering zelve, al het aanzien van eene hypothese, die hij op de bewuste plaatsen wil toegepast hebben, en die er dan ook in moet gevonden worden. Verkieslijker schijnt het te zijn, eerst plaats voor plaats, waarin iets betrekkelijk het onderwerp mogt voorkomen, na te gaan, derzelver zin door de grammatisch-historische uitlegging te bepalen, en dan te zien, of hieruit ook eenig algemeen resultaat te trekken zij: en mogt dan al eens het hier voorgedragene gevoelen des Schrijvers (voorondersteld zelfs, dat dit over het algemeen het ware is) niet overal houdbaar bevonden worden, wat zwarigheid? het is ons immers om waarheid te doen.
Welk is dan nu het denkbeeld, dat hugenholtz meent op alle die plaatsen der afscheidsrede van jezus toepasselijk te zijn, waar van deszelfs komen of wederkomen of wederzien, in betrekking tot de Apostelen, gesproken wordt? Ziet hier zijne eigene woorden, p. 10: ‘Jesum se, brevi post suum discessum, modo invisibili quidem et mente tantum percipiendo, sed sine ullo dubio, iis esse manifestaturum; atque ita quidem, ut praesentiae jesu, ejus auxilii, favoris et caritatis redderentur quam certissimi, suaeque cum ipso conjunctionis conscii. Hic autem reditus christi distinctus quidem foret ab institutione et donis Spiritus S., quae Pentecostes die discipulis largienda essent, verum simul cum his arctissime junctus.’ - De aard van dit Tijdschrift laat Rec. niet toe, zich in een breedvoerig onderzoek van die plaatsen, waarin hugenholtz, gedeeltelijk in navolging van andere Uitleggers, dezen zin meent te vinden, in te laten: slechts met eenige aanmerkingen moet hij zich vergenoegen. 1. Had hier in 't algemeen niet meer moeten gelet worden op den toestand der leerlingen van jezus, en onderzocht, wat zij te dien tijde, en naar hunne toenmalige behoefte, door de woorden van jezus moesten verstaan? En dan twijfelt Rec. wel zeer, of zij er datgene, wat de Schrijver wil, bij mogelijk-
{==275==} {>>pagina-aanduiding<<}
heid uit begrepen hebben; ja of het waarschijnlijk is, dat jezus hen toen met dit geheel bovenzinnelijke zoude willen getroost, en hun niet liever iets meer zinnelijks, hoewel zelfs dit hun nog niet geheel helder was, verschaft hebben. - 2. Een eerste bewijs voor zijne stelling ontleent de
Schrijver daaruit, dat jezus in deze redenen meermaals van zijn heengaan spreekt, en, daar dit van zijn vertrek naar den hemel te verstaan is, ook zijn komen tot of wederzien van zijne discipelen op zulk eene geestelijke wijze, als boven gezegd is, moet verstaan worden: doch al ware ook het eerste onbepaald waar, dan volgt immers nog niet, dat het laatste er lijnregt tegenover staan moet, en zulk eenen figuurlijken zin hebben: indien jezus thans onder een' bedekten en verzachtenden term van zijnen dood spreekt, is het dan niet natuurlijk, dat Hij ook onder omschrijvende bewoordingen van zijn herleven gewaagt? - 3. Geheel ter gunste van des Schrijvers hypothese schijnt het te zijn, dat hij, joan. XIV:2, πάλιν ἔρχομαι en παραλήψομαι van elkander scheidt, en hierdoor twee verschillende zaken verstaat, namelijk de geestelijke wederkomst van jezus, en de opneming zijner vrienden tot zich: niet alleen toch kan men ἔρχομαι, per Hebraïsmum, hier voor pleonastisch houden; maar de geheele zin is immers door de tegenstelling duidelijk: ‘Wij zullen niet altijd gescheiden, maar eens weder geheel vereenigd zijn.’ - 4. Zoo komt het Rec. ook geheel ex hypothesi gesproken voor, wanneer de Schrijver, p. 32, bij de plaats, joan. XIV:18 en volgg., zegt: ‘Verbum ἔρχομαι his in sermonibus de jesu reditu in vitam nunquam usurpatur:’ dit is toch juist hetgene, dat bewezen moest worden. Niet natuurlijk is het ook, wanneer hij hier vervolgens
θεωρῖν in tweederlei zin neemt, namelijk letterlijk bij κόσμος, en figuurlijk bij ὑμεῖς, daar nogtans blijkbaar van den eenen hetzelfde ontkend wordt, dat van de anderen wordt verzekerd. Daarentegen keurt hij het af, dat sommigen het volgende ζῇν in twee verschillende beteekenissen nemen, (namelijk

{==276==} {>>pagina-aanduiding<<}
eerst voor het compos. ἀναζῇν, en dan als simpl. ζῇν, het zij letterlijk, of figuurlijk) hetwelk echter nog niet volstrekt noodig is, want de zin van ὅτι ἐγὼ ζῶ, καὶ ὑμεῖς ζήσεσθε kan immers zijn: ‘want, als ik leef, zult gij ook leven;’ ‘gij zult er getuigen van zijn;’ en dit geeft voorwaar geen flaauwen zin, want dit was voor de discipelen eene zaak van het grootste gewigt: nogtans neemt hij zelf het in tweederlei zin, namelijk het eerste van jezus' leven in den hemel, het andere van der discipelen geluk op aarde. - 5. Hoe veel moeite de Schrijver zich ook geve, om te bewijzen, dat de plaats, joan. XVI:16 en volgg., ook in den door hem aangenomen zin moet opgevat worden, hij heeft Rec. hiervan niet kunnen overtuigen. Niet alleen toch schijnt er geen de minste reden te zijn, om θεωρεῖν of ὄπτεσθαι (want het is, verg. XIV:19, duidelijk, dat beide met elkander verwisseld worden) hier in tweederlei zin op te vatten; maar ook de gansche zamenhang van deze plaats, en de toestand der discipelen, dien jëzus vs. 20-22 schildert, schijnen duidelijk te wijzen aan de eene zijde op het hen diep bedroevend gemis door zijnen dood, en aan de andere op het hen hoog verblijdend wederzien door zijne opstanding; maar welke vreugde Hij wijselijk noodig vindt reeds in het vooruitzigt te temperen, door den wenk, dat het voor eenen korten tijd zou zijn, omdat Hij heenging tot den Vader: doch wat Hij er verder bijvoegt, was genoegzaam, om hen ook omtrent dit toekomende, dat
hun nog geenszins in allen deele duidelijk was, gerust te stellen.
Het aangevoerde moge intusschen niet strekken, om den jongen Doctor den lof te betwisten, dat hij voor zijne stelling alles bijgebragt heeft, wat hij kon; maar om te doen zien, dat het, ten minste naar het oordeel van Rec., alles niet zoo apodictisch is, als het den Schrijver schijnt voor te komen, en dat deze zich liever moest onthouden hebben van zulke zegswijzen omtrent anderer gevoelen, als b.v. deze is, p. 67: ‘Satis superque nobis probasse videmur, nullo modo ferri

{==277==} {>>pagina-aanduiding<<}
posse interpretationem eorum’ etc. Men kan zich zulke hooge ingenomenheid met eigen gevoelen en zulke beslissende uitspraak in een jong mensch zeer wel begrijpen, en eenigzins verschoonen; maar men mag hierin toch ook behoedzaamheid aanraden, vooral wanneer het gevoelens betreft, welke met die van den een' of ander' van deszelfs Leermeesters strijden: nederigheid en bescheidenheid kunnen zeer wel bestaan met zelfstandigheid, en zonder het blindelings jurare in verba magistri.
Op de Theses van eene Dissertatie is Rec. niet gewoon veel aanmerking te nemen of te maken, als wetende niet alleen, dat zij een offer zijn aan eene over 't geheel vrij nuttelooze gewoonte, maar ook als bij eigene ondervinding wetende, dat men daarin (en ook wel eens in de Diss. zelve) somtijds stellingen moet nederzetten, die meer het uitvloeisel zijn van de verkiezing en meening des Promotors of Praeses, dan wel de uitdrukking der eigene keus en overtuiging van den Doctor of Defendens. Bedacht hij dit niet, dan zou hij wel lust hebben, om ex animo te opponeren tegen de hier voorkomende 6de en 10de Thesis. - Al wordt het toch in de 6de door het gezag van ullmann gestaafd, dat joan. VIII:36 ziet op de perfecta jesu pietas et virtus, Rec. vindt in de woorden van jezus zelven, in hunnen geheelen contextus beschouwd, genoeg gezag, om te gelooven, dat het op deszelfs veracitas et veritatis amor ziet. - Bij de 10de zou hij vragen, of pas van de Akademie komende jonge lieden bevoegd zijn, en of het hun wèl staat, om de volgende Thesis te stellen: ‘Sacrorum Antistites, qui in visitatione, quae dicitur, domestica, Seniorum auxilium aspernantur, imprudentius agere videntur:’ hierin toch moet, bij gezond verstand, ook de ondervinding spreken; en heeft men deze laatste, dan zal het oordeel welligt nog al eenigzins anders uitvallen. Maar is het wonder, dat jonge lieden zulke Theses, hetzij dan uit zichzelve, of op aanrading van Promotor of Pracses,
stellen, daar de Theologische Faculteit van Utrecht zelve, vóór weinige

{==278==} {>>pagina-aanduiding<<}
jaren, eene Prijsvraag uitschreef, om de Studenten het nut der huisbezoeking te laten bewijzen; waarvan een pendant is de verleden jaar aldaar uitgeschrevene Prijsvraag, die hen uitlokt, om te betoogen, dat het ook thans nog nuttig is over den Heidelbergschen Catechismus te prediken?! - Dan genoeg! een ieder hebbe zijne vrijheid, mits met nederigheid en liefde vereenigd; en niemand late zich daarin, uit zuch om slechts menschen te behagen, beperken!
Wij verblijden ons intusschen, eene goede proeve der bekwaamheid van eenen Kweekeling der Amsterdamsche en Leidsche School te hebben mogen aankondigen; en wij wenschen hem in zijne verdere studiën en werkzaamheden den besten voorspoed.




Waarheid en Geloof. Of mijne Ontboezeming, in eenige voorname bijzonderheden, nader opgehelderd en ontvouwd. Door R. Engels, Predikant te Nieuwolda. Te Groningen, bij R.J. Schierbeek. 1834. In gr. 8vo. f :-80.

De Ontboezeming van Do. engels is, gelijk men kon verwachten, op verschillende wijze beoordeeld geworden. Volgens het Voorberigt voor dit tweede stukje hebben mannen van naam, uit onderscheidene oorden van ons Vaderland, hun genoegen, goedkeuring en instemming betuigende, hem aangemoedigd tot verder schrijven. (?) Tevens geeft de Schrijver te kennen, dat hij zich geenszins heeft laten afschrikken door niets beduidende bedenkingen of schampere, beleedigende uitvallen. Dit lezende, zou men moeten onderstellen, dat er niet eene enkele gegronde aanmerking is gemaakt op die Ontboezeming. Van het tegenschrist, dat onder den titel: Bedenkingen over de Ontboezeming van den Weleerw. r. engels, door een onderzoekend Gereformeerd Protestant, insgelijks te Groningen is uitgegeven, wordt met geen enkel woord melding gemaakt.

{==279==} {>>pagina-aanduiding<<}
Of doelt misschien engels daarop, als hij van niets beduidende bedenkingen spreekt? In dat boeksken komen echter aanmerkingen en redeneringen voor, waaromtrent in de nader opgehelderde en ontvouwde Ontboezeming wel iets gezegd had mogen worden.
De Predikant van Nieuwolda geeft hier de reden op, waarom hij in het eerste stukje zijne Geloofsbelijdenis deed voorafgaan. Hij laat eene menigte Schriftuurplaatsen volgen, in welke allen, naar zijn oordeel, het denkbeeld van plaatsbekleeding en vertegenwoordiging ligt. Voorts tracht hij zijne ingenomenheid met de Mystiek te verdedigen. Gaarne erkent Rec. met Do. engels, dat er in de Christelijke leer wordt gevonden, wat ons verstands-begrip overstijgt; doch men kan de ongenoegzaamheid van bloote verstands-theologie mede voor ontwijfelbaar houden, een dor rationalisme afkeuren, tegen de begrips-heerschappij, tegen werktuigelijke godsdienstigheid, tegen wettischen dwang, tegen schijnvroomheid en werkheiligheid niet minder sterk, dan de Schrijver, ingenomen zijn, en evenwel sommige stukken uit een ander oogpunt beschouwen, of althans bij de prediking zich onthouden van zekere zegswijzen, welke door de onkundige menigte ligt kwalijk begrepen en in eenen zin opgenomen worden, die strijdt tegen den geest van het Evangelie. Uit hetgene bl. 8 van de ware, geestelijke godsdienstigheid bij de Mystieken van vroegeren tijd gezegd wordt, volgt geenszins, dat hunne denkwijze geheel Bijbelsch moet geweest zijn. Wanneer de Eerw. engels van Mystiek spreekt, bedoelt hij de verborgene vereeniging van den zondaar met Jezus in God. Hij zegt: ‘Uit hoofde van deze vereeniging met Hem, die onze menschheid aannam, om in deze aangenomene menschheid onze menschheid te vertegenwoordigen bij God, gelijk Hij voor ons het Beeld is van den Onzienlijken; om het
idée der reine menschheid daar te stellen enz.; om eene voldoening daar te stellen aan het Godsregt, hetwelk beide, straf en gehoorzaamheid, of liever, eene onbeperkte gehoorzaamheid, zelfs

{==280==} {>>pagina-aanduiding<<}
met overneming van straf, en het bitterst lijden eischte; uit hoofde van deze vereeniging, van Zijne zijde, door de aanneming van onze natuur, van onze zijde door geloof, eene akt(?) van vrijwillige toestemming enz. enz.; hierdoor is het, dat het Zijne het onze is, Zijne geregtigheid onze geregtigheid,’ enz.
Dit zij genoeg over den geest van het boeksken, waarin voorts menige aanmerking voorkomt, die algemeen toegestemd zal worden. Met eene minder polemische houding zou de Schrijver misschien meer nut gesticht hebben.

Lessen over de Christelijke Hervormde Godsdienstleer. Eene Handleiding voor jonge Onderwijzers en gevorderde Leerlingen. Te Sneek, bij F. Holtkamp. 1833. In gr. 8vo. 140 bl. f 1-25.

Ofschoon bij het godsdienstig onderwijs, naar het Eenvoudig Onderwijs in de Godsdienst van brink, diens voortreffelijke Handleiding voor mijne Leerlingen nog altijd uitnemende dienst bewijst, kunnen evenwel deze Lessen hiertoe in aanmerking komen. Zij zijn vóór een' geruimen tijd genoten onder de leiding van een' bekwamen en geachten Leermeester, en tot eigen gebruik in geschrifte gebragt. Tusschenkomende omstandigheden en verandering van betrekking veroorzaakten, dat het eigenlijke doel van dit opstel niet werd bereikt. De Schrijver besloot tot de uitgaaf ten nutte van anderen. Hij erkent, dat er beter onderrigt, door den uitmuntenden arbeid van anderen, te verkrijgen is. Hij zendt echter deze Lessen in de wereld ‘alleen in de streelende hoop,’ zegt hij, ‘dat zij, eenmaal opgenomen in de rij dier geschriften, ook iets mogen toebrengen ter vermeerdering en uitbreiding van ware godsdienstkennis en ter bevordering van echt Christelijk geloof en Christelijke deugd.’ Ter bereiking van dit doel zijn deze Lessen, welke naar den leiddraad van brink's Onderwijs zijn behandeld,

{==281==} {>>pagina-aanduiding<<}
en wat de afdeelingen betreft ook daarnaar zijn ingerigt, niet geheel ongeschikt, als leverende eene eenvoudige maar goede Handleiding voor jonge Onderwijzers, wien het niet aanstonds gemakkelijk valt te katechizeren, en voor gevorderde Leerlingen, die naar uitvoeriger onderrigt verlangen, dan hun onderwijsboekje verschaft, om te beter te kunnen antwoorden, en, is dit noodig, ook opheldering te vragen omtrent hetgeen hun dan duidelijker blijkt opheldering te behoeven. Dat dit boekje niet door een' Onderwijzer, maar door een' onderwezene is opgesteld, blijkt allerwegen, maar onderscheidt dit stukje ook van andere geschriften genoegzaam, om bij al den voorraad, dien wij bezitten, in het licht te kunnen verschijnen.
Van ons kan niet worden gevergd, dat wij meer in bijzonderheden zullen treden. Daartoe zijn deze Lessen, zoo als zij voorgedragen zijn, weinig geschikt. De Schrijver, die zijne pen gebruikt tot stichting en niet tot verdeeling, ondervinde, dat de uren, door hem aan het opschrijven dezer Lessen besteed, naar zijnen wensch, niet zullen verloren zijn!




Elementa Botanices, in usum lectionum Academicarum, conscripta ab H.C. van Hall, Instituti Regii Batavi Socio, Botanices et Oecon. ruralis Professore in Academia Groningana. Groningae apud J. Oomkens. 1834. 8vo maj. XII, 244 pag. f 2-25.

Bij de menigvuldige boekwerken, die thans over alle vakken van wetenschap in het licht komen, wordt het meer dan tijd, dat de Schrijvers zich met behoedzaamheid afvragen, welk doel zij zich met de uitgave hunner geschriften voorstellen. Het komt ons voor, dat alle wetenschappelijke werken, die werkelijk nuttig genoemd kunnen worden, tot twee hoofdklassen moeten gebragt worden. Zij moeten namelijk of voor den grondigen beoefenaar en kenner der wetenschap geschreven zijn, en

{==282==} {>>pagina-aanduiding<<}
voor dezen iets nieuws en waarlijk belangrijks behelzen, het zij door het ontdekken van vroeger onbekende zaken, het zij door wederlegging van aangenomene en met het gezag des tijds toegeruste meeningen; of zij zijn tot handleiding voor diegenen opgesteld, welke zich met de gronden eener wetenschap wenschen bekend te maken, en kunnen dan zelfs hoogst voortreffelijke en verdienstelijke geschriften zijn, al behelzen zij ook geene nieuwe ontdekkingen. Het spreekt van zelve, dat de eigenschappen en de geheele inrigting van deze twee soorten van boekwerken verschillend moeten zijn; en het is aan de verwarring van beide doeleinden, aan het miskennen van die eigenaardige strekking, dat wij aan den eenen kant vele mislukte boeken, maar aan den anderen kant ook vele verkeerde beoordeelingen van werkelijk goede boeken moeten toeschrijven.
Het werk, dat voor ons ligt, behoort tot de laatste soort; het zijn Grondbeginsels, welke daarin vervat zijn. In den eersten opslag twijfelden wij eenigzins aan de nuttigheid van dergelijk eene handleiding tot de kennis der planten, denkende aan de menigte goede, ja zelfs uitstekende élémentaire boeken over deze wetenschap, wier vervaardiging zelfs de eerste Geleerden in Engeland, Frankrijk en Duitschland niet beneden zich hebben geacht, daarin voorgegaan door den onsterfelijken Zweedschen Natuurkenner linnaeus. De lezing evenwel dezer Elementa heeft ons tot een ander gevoelen gebragt; en, hoezeer ons vele dier buitenlandsche handleidingen vrij wel bekend zijn, moeten wij echter erkennen, dat het bij dezelven eene waardige plaats bekleedt, en zich, als Akademische handleiding, zelfs boven vele derzelven voordeelig onderscheidt. Het is namelijk beknopt, bevattelijk en in eene goede orde geschreven; en in ons Vaderland, waar de Latijnsche taal nog bij het Akademisch onderwijs gebezigd wordt, heeft het daarenboven de aanbeveling van in die taal te zijn opgesteld, waarin, behalve de Philosophia botanica van linnaeus, ons alleen twee handleidingen van link bekend zijn

{==283==} {>>pagina-aanduiding<<}
(Philosophiae botanicae novae Prodromus, Goettingae 1798; - Elementa Philosophiae botanicae. Berolini 1824.) Van dit laatste werk van link, een overigens verdienstelijk en zeer belangrijk boek, zegt van hall teregt ‘tironis captui non accommodatus,’ en het eerste is slechts eene korte schets, zonder vermelding van planten-ontleedkunde en physiologie, welke deelen ook door linnaeus in zijne Philosophia botanica zeer verwaarloosd zijn; terwijl daarenboven de latere natuur-onderzoekers zoo vele ontdekkingen in deze deelen der Botanie gemaakt hebben, dat zij aan dezelven eene geheel nieuwe gedaante gegeven hebben.
Wij gelooven derhalve, dat de Hoogl. van hall een nuttig werk ondernomen, en dat hij daardoor op de erkentelijkheid der Akademische jeugd aanspraak heeft. In de Nieuwe Beginsels der Kruidkunde van a. richard, welke vóór ruim vier jaren in het Nederduitsch zijn uitgegeven, ontbreken vele hier behandelde zaken; andere zijn er meer breedvoerig in voorgesteld. Wij twijfelen niet, of deze beide boeken zullen weldra de eenigzins verminkte vertaling van wildenow's Grundriss, met welke de aanvanger zich hier vroeger behelpen moest, op eene nuttige wijze vervangen.
De volgorde dezer Elementa Botanices is deze: Pars I. De doctrina Botanica et de planta universe; Pars II. Organographia, sive descriptio organorum, quibus planta constat; Pars III. Anatomia, sive descriptio partium elementariarum, ex quibus organa plantarum composita sunt; Pars IV. Physiologia; Pars V. Phytographia, sive dispositio et descriptio systematica; Pars VI. Geographia botanica. De terminologie, gelijk men haar gewoonlijk noemt, is dus verspreid in twee hoofddeelen: terwijl men namelijk de zelfstandige naamwoorden, die deelen der plant uitdrukken, verklaard vindt in het tweede hoofddeel, moet men de bijvoegelijke naamwoorden in het vijfde hoofddeel opzoeken. Wij gelooven, dat voor deze rangschikking veel te zeggen valt. Aan meer bedenking onderhevig is het veelligt, dat in het tweede

{==284==} {>>pagina-aanduiding<<}
hoofddeel de verrigtingen der deelen, der bladeren b.v., beschouwd worden, en dus de bijzondere physiologie van de algemeene, in het vierde hoofddeel behandeld, afgescheiden is niet slechts, maar dezelve voorafgaat. Even zoo zou men kunnen vragen, of niet het derde hoofddeel het tweede moest voorafgaan. Maar de Heer van hall berigt ons in de Voorrede, dat de volgorde van het boek die zijner lessen is, en bij deze laatsten moet men dikwijls meer op het jaargetijde dan op strenge wetenschappelijke orde letten; terwijl ontleedkunde en physiologie zeker beter des winters behandeld kunnen worden, dan de terminologie, bij gemis aan versche planten. Onder de werken over plantenänatomie, op bl. 6-8 opgegeven, missen wij met eenige bevreemding f.j.f. meyen's Physotomie, Berlin 1830, van welk werk wij ook in den loop dezer Elementa nergens melding vinden gemaakt. In het laatste hoofddeel volgt de Schrijver hoofdzakelijk den arbeid van schouw.
Drukfouten, behalve de achter het werk verbeterde, zijn ons slechts zeer weinige voorgekomen. Over den Latijnschen stijl verontschuldigt zich de Schrijver misschien meer dan noodig was. Alleen zouden wij het afbreken der woorden, b.v. ‘structura plantarum A-, Mono- et Dicotyledonearum,’ hoezeer der kortheid bevorderlijk, niet gaarne algemeen zien invoeren, al worden wij door onze Duitsche naburen daarin voorgegaan, volgens het in de Germaansche taaltakken algemeene gebruik.




Merkwaardige Waarnemingen van behandeling en genezing door het Dierlijk Magnetismus en Somnambulismus. Door B.J. Meijer, Magnetiseur te Amsterdam. IIde Deel, in 3 Stukken. Met Platen. Te Amsterdam, bij T.J. Wijnhoven Hendriksen. 1829-34. In gr. 8vo. Te zamen 496 bl. f 4-80.

Geschriften over het Magnetismus, van wie zij ook

{==285==} {>>pagina-aanduiding<<}
zijn, met de woorden van rudolphi te veroordeelen, zoude den onpartijdigen beoefenaar der wetenschappen niet voegen, vooral wanneer zij de vruchten van bedaarde oogenblikken zijn van iemand, wiens leus altoos zal zijn: eerlijkheid in wandel, trouw in handel en opregtheid in mededeeling. (Voorberigt van het IIden D. 2de St. bl. V en VI; vergelijk hiermede hetzelfde Stuk, bl. 230.) Men zoude inderdaad tegen eigene overtuiging, althans tegen een vrij algemeen erkend gevoelen handelen, indien men het Magnetismus naar den volgenden maatstaf wilde beoordeelen: ‘Ik heb (zegt rudolphi) in het Magnetismus en deszelfs wonderen, met al den aankleve van dien, niets dan dwaling en bedrog gevonden. Ik zoude geheel van hetzelve zwijgen; maar het is bij het Magnetismus niet slechts om eene eenvoudige, onschadelijke Theorie te doen, zoo als er vele verrijzen en verdwijnen: door het Magnetismus, gelijk het zich voordoet, wordt voor elke verkeerdheid de deur opengezet; het tast de wetenschap verderfelijk bij den wortel aan; het gaat hand in hand met de Dweeperij (Mystiek) en met de Logen.’ (*) Ook bij een desgelijks zeer ongunstig, nog ten jare 1833 afgelegd getuigenis door den Hoogleeraar richerand (†) gevoelt men geene vrijheid, zich met de gevoelens van beide deze Geleerden te vereenigen; te minder, daar een niet min beroemd en braaf man, de Hoogleeraar
hufeland (‡), na een vijftigjarig onderzoek, zich dus laat hooren: ‘der Magnetismus hat faktische Existenz;’ vervolgende hij verder: ‘Het is met de daad bewezen, dat er eene gesteldheid (als het Magnetismus) in het bewerktuigde leven kan plaats hebben, welke echter

{==286==} {>>pagina-aanduiding<<}
reeds vroeger den natuurkundigen bekend was onder den naam van Somnambulismus, Catalepsis, Ecstasis. - Zij ontwikkelt zich in het zenuwstelsel, in hetwelk eene ziekelijke wijziging geboren wordt, die dezelfde verschijnsels oplevert, als thans bij het Levensmagnetismus worden waargenomen. - Deze gesteldheid kan bij voor haar vatbare voorwerpen door een ander voorwerp opzettelijk opgewekt en voortgebragt worden.’ Tegen zulk een getuigenis valt niet veel in te brengen, al dacht ook eene geheele Commissie (*) minder gunstig over het Magnetismus, dan dit het geval schijnt met die, welke sedert zes jaren in Frankrijks Hoofdstad met dit onderzoek bezig schijnt te zijn, omtrent wier eensgezindheid evenwel eenige twijfel wordt geboren, wanneer men de laatste handelingen der Académie royale de Médecine heeft nagegaan. Het schijnt uit die zelfde handelingen ook te blijken, dat men vooreerst nog op geene beslissende oordeelvelling zal kunnen hopen; hetwelk trouwens over een zoo ingewikkeld vraagstuk zeer moeijelijk, misschien voor nog zeer geruimen tijd onmogelijk zal zijn. Om deze redenen moeten derhalve, gelijk wij reeds te kennen gaven, ook alle beoordeelingen over het Magnetismus en deszelfs uitvloeisels met zeer vele bezwaren gepaard gaan.
Is het Magnetismus (om tot rudolphi terug te keeren) geene voorbijgaande Theorie, al is deszelfs schadelijke strekking en invloed op de wetenschap slechts van een nog ondergeschikt belang; - wanneer het met dweeperij en logen een verbond kan aangaan (†); wanneer (om de kalmere taal van hufeland te bezigen) het gebreken oplevert, misleiding en bedriegerij in de hand werkt, de zinnelijkheid bevordert, de gezondheid der ziel in gevaar brengt, - dan wordt het toch een gewigtig iets; te gewigtiger, omdat het niet slechts bin-
{==287==} {>>pagina-aanduiding<<}
nen het gebied der wetenschap blijft, maar zich in den kring van het dagelijksche leven binnendringt.
Is het Magnetismus derhalve meer dan misleiding van zichzelven, dan zinbedrog en spel der verbeelding, bestaat het, werkt het niet slechts op het ligchaam, maar is de werking van het eene wezen op de hoogere vermogens van het andere waarschijnlijk, mogelijk, indien al niet bewezen, hoe men dit verband gelieve te noemen, Rapport, zoo als dit tot dusverre gebruikelijk was, of, met de meer krachtige, bedenkelijke, in geen geval nietsbeteekenende uitdrukkingen van bilderdijk (*), die nog meer klem zouden hebben, waren zij minder hartstogtelijk geuit, - het zal den verstandigen steeds een gewigtig, den voorzigtigen een bedenkelijk middel zijn en blijven. Kunnen, volgens hufeland, ziekelijke aandoeningen, van het zenuwstelsel afhankelijk, door het Magnetismus genezen worden, zoo zal het in deze klasse van middelen de verdiende plaats blijven bezitten, en is dit mogelijk zonder te pas brenging van het Somnambulismus, des te beter.
Wij, die met den Heer meijer, Schrijver van het bovengemelde werk, geheel onbekend zijn, laten hem onder de bescherming der wet, die hem als Magnetiseur patent verleent. (Onder welke klasse wordt dit bedrijf gerangschikt, en moet ook in andere steden voor de uitoefening van het Magnetismus patent genomen worden?) Waar echter een Geneesheer reeds aanwezig is, werke men niet buiten om denzelven heen; (IIden D. 3de St. bl. 389, in verband met IIden D. 2de St. Voorb. bl. VI) dit geeft geenen gunstigen dunk; ook kan de openbare vermelding hiervan dengenen, die zulks deden, later niet aangenaam, en der goede verstandhouding met den Geneesheer niet bevorderlijk zijn. Wie het Magnetismus wil aanwenden, en tot dit einde zich met zijnen Arts niet

{==288==} {>>pagina-aanduiding<<}
verstaan kan, mag hem immers voor zijne verdere moeite dank zeggen; geen Arts van eenig zelfgevoel, die in dit geval niet van zelf zal terugtreden, en wiens gevoel zoo fijn niet is, dien zal ook het bedanken niet zeer krenken. Uit bl. 480 ziet men, dat voortaan de genezingen door het Somnambulisme in het algemeen niet meer zullen uitgeoefend worden, met doorwasemde slaapmutsen te doen examineren! Of dit daaruit voortspruit, dat Mejufvrouw steffens onvatbaar voor den magnetischen slaap schijnt geworden te zijn, dan wel uit hufeland's aanmerking, laten wij aan zijne plaats. Indien het laatste, zoo zou het zucht vertoonen, om, met versmading van allen gewin langs bedriegelijke wegen, voortaan met de Geneeskunde te willen medewerken, om het bijgeloof of het bedrog te onderscheiden, en nuttig te willen zijn aan de uitbreiding der kennis in het vak der wetenschappen, (bl. 481.) - Wij erkennen volkomen, met meijer, ‘dat, alhoewel men in de laatste jaren verbazend groote vorderingen in het geneeskundig vak gemaakt heeft, er in hetzelve nog zeer veel te wenschen (neen, ook te doen) overblijft, (bl. 489.) (*)
Daar wij op twee plaatsen spiritus mindenerie (bl. 493) lezen, houden wij dit voor meer, dan eene domme drukfeil. Het moet (zoo het noodig mogt zijn dit te zeggen) de algemeen bekende geest van minderer (spiritus Mindereri) zijn. Ook vergist zich meijer, het heen en weer trekken der zenuwen aan een geslagt, van deszelfs huid en ingewanden ontdaan, dier gezien te hebben; het zal hem allezins noodig wezen, wanneer dit bij eene andere gelegenheid nader mogt ontwikkeld worden, deswege vooraf zich beter met de zaak bekend te maken. Het bestuderen der levenskrachten vordert eene goede ontleedkundige en uitgebreide natuurkundige kennis en eenen wijsgeerig

{==289==} {>>pagina-aanduiding<<}
geoefenden geest, welke den man te eenemaal schijnt te ontbreken.
De Platen strekken het werk noch ten sieraad, noch ter opheldering van het aldaar niet zeer duidelijk voorgestelde.





Histoire de la civilisation morale et religieuse des Grecs dans les siècles héroïques, par P. van Limburg Brouwer, Professeur d'Histoire et de Littérature ancienne, Membre correspendant de la 2me et 3me classe de l'Institut Royal des Pays-Bas, etc. Tome I. A Groningue, chez W. van Boekeren. 1833. 8vo. 367 pag. f 3-75.

Het gebeurt zelden, dat een grondig wetenschappelijk werk door onze landgenooten in de Fransche taal wordt uitgegeven. Voorheen werden die schriften, vooral bij ons, meest altijd in 't Latijn geschreven, en waren dan, bij innerlijke waarde, van een goed vertier door geheel Europa verzekerd. Sedert echter het schrijven in 't Latijn bijkans overal (wat althans grootere werken aangaat) heeft opgehouden, werd ook bij ons het schrijven over geleerde, althans degelijke onderwerpen in de landtaal gebruikelijk. Ons beperkte Publiek en de weinige bekendheid met onze taal buitenslands deed echter sommigen, bij onderwerpen van wijsgeerigen inhoud, der Fransche taal de voorkeur geven, welke veelzins, als Europesche schrijftaal, de Latijnsche verving, zoo als bij den uitnemenden françois hemsterhuis, den Schrijver der echt Sokratische Zamenspraken. Geschiedkundige werken en onderzoekingen van belang herinneren wij ons nog niet, in de Fransche taal door Hollanders geschreven te zijn. De Hoogleeraar van limburg brouwer, bekend door een aantal letter- en oudheidkundige geschriften, vooral over de Grieksche Oudheid- en Letterkunde, in de moedertaal, heeft gemeend, een meer uitvoerig werk over de zedelijke en

{==290==} {>>pagina-aanduiding<<}
godsdienstige beschaving der Grieken, eenigermate als vervolg dienende op een gelijksoortig werk over Egypte, in de meer algemeen gelezene taal onzer naburen te moeten uitgeven, ten einde zich een grooter Publiek te verschaffen. Zijn verblijf van eenige jaren te Luik, alwaar de Fransche taal de eenige in gebruik is, kan hem, door meerdere gemeenzaamheid met dezelve, in dit besluit hebben versterkt. Wanneer wij echter nagaan, dat vroegere werken, zoo als niebuhr's en cook's Reizen, stuart's Romeinsche Geschiedenissen, enz. in ons land gereed vertier vonden, zoo levert het juist geen vereerend bewijs voor den hechten smaak onzer landgenooten van dezen tijd, dat messchaert's vertaling van gibbon is moeten achterblijven, en dat een van limburg brouwer zijne geleerde en belangrijke onderzoekingen over het meest beroemde volk der Oudheid in eene vreemde taal heeft moeten stellen, omdat hij vreesde, dat het onderwerp ons Publiek niet genoegzaam zou kunnen boeijen; en dit, terwijl wij met de ellendigste Romans, oorspronkelijk en vertaald, overstroomd worden! - Doch het zij zoo! De Fransche taal is hier te lande zóó algemeen bekend, dat degenen, die belang in het onderwerp stellen, ook dit werk gaarne in die taal zullen ter hand nemen. En rijkelijk zullen zij hunne moeite beloond vinden. De Schrijver wilde een tafereel ophangen van den zedelijken en godsdienstigen toestand der oude Grieken, gelijk hij vroeger, in zeker opzigt, de Egyptenaars had beschouwd, doch, uit hoofde van de hier rijkelijker vloeijende bronnen, naauwkeuriger en meer in bijzonderheden. Hij achtte nogtans, wegens de groote veranderingen, welke de Grieksche beschaving heeft ondergaan, de Heldeneeuwen van de
latere tijden te moeten afscheiden, en zich in het tegenwoordige werk (hetwelk met nog één Deel volledig zal zijn) alleen tot de eerste te moeten bepalen. Het voor ons liggende Deel behelst de zedelijke ontwikkeling en beschaving; het volgende zal de godsdienstige in zich bevatten.

{==291==} {>>pagina-aanduiding<<}

De gang der onderzoekingen is de volgende. Vooraf gaat eene beschouwing van het land, ten einde den invloed der luchtstreek, der zeeën, als middelen van gemeenschap, der bergen en van andere middelen tot wijziging van het volkskarakter, na te gaan. Het tweede Hoofdstuk bevat alsdan een onderzoek over Griekenlands vroegste bevolking, zoo wel inboorlingen (wier oorsprong men niet kan nagaan) als buitenlandsche volkplanters uit Phenicië, Klein-Azië en Egypte, tot op den Trojaanschen oorlog. In het derde, vierde en vijfde Hoofdstuk wordt alsnu de eigenlijk zedelijke toestand en beschaving des volks, zoo van de gunstige als ongunstige zijde, het karakter der mannen, de toestand der vrouwen, de verstandsontwikkeling en kinderlijke gemoedsgesteldheid van dit volk nagespoord. De overleveringen omtrent de vroegste beschavers der Natie, van prometheus tot theseus, alsmede de raadselachtige Kureten, Kabiren enz., zijn het onderwerp der beschouwingen in het zesde Hoofdstuk, waarin tevens betoogd wordt, dat de Grieken nooit eene Priesterkaste gehad hebben. Het zevende en achtste Hoofdstuk loopen over de middelen tot beschaving, door de vroegste Wijzen gebezigd, over die wijsheid of wetenschap zelve, en over de personen, aan welke zij werd toegeschreven, van olen tot orpheus, waarin dan de Schrijver met velen der thans meestberoemde Geleerden nopens den zin der oude fabelen in het strijdperk treedt.
Wij hebben dit werk met uitstekend genoegen gelezen. Het onderwerp is niet nieuw; maar het wordt hier met zoo veel kunde aan de eene, zoo veel smaak aan de andere zijde behandeld, dat men zoo wel de verbazende belezenheid en ouderwetsche vlijt (om eens dit woord te gebruiken) des Schrijvers moet bewonderen, als met genoegen deze geweldige massa tot een behagelijk geheel ziet bewerkt, en de opgegevene karaktertrekken of stellingen telkens met belangrijke voorbeelden ziet bevestigd of opgehelderd. Het aardrijkskundige gedeelte is met levendigheid gesteld, en voldoet aan het

{==292==} {>>pagina-aanduiding<<}
oogmerk, het betoog, dat de grond van Griekenland Kastengeest noch Despotismus kan laten opkomen, zeer juist. Daarbij is de Fransche stijl, zonder wegslepend te zijn, goed en zuiver. Indien onze zuidelijke naburen niet volstrekt liever fraaigeschrevene onwaarheden, dan geschiedkundige, waarheidlievende onderzoekingen in een' onopgesmukten, eenvoudigen stijl lezen willen, moet dit werk goeden opgang bij hen maken. De Schrijver houdt zich ook bij voorkeur aan de echte, oude bronnen; hij betuigt, de nieuwere Schrijvers niet te hebben geraadpleegd, dan na, volgens die berigten der Oudheid, zijn gevoelen te hebben gevestigd.
Doch schoon wij over 't algemeen en voor verreweg het grootste gedeelte de bewerking zeer goed vinden, en op de meeste punten met den Schrijver het eens zijn, zoo zijn er ook andere, waaromtrent wij in bescheidenheid onze aanmerkingen zullen mededeelen.
De Schrijver beweert, (bl. 69, 70) dat de Pelasgen, Griekenlands vroegste bewoners, na de nederlaag door deukalion, uit Griekenland naar Klein-Azië zijn getrokken. Wij vinden dit wel bij dionysius van Halikarnassus; doch een betrekkelijk zoo jong Schrijver heeft bij ons omtrent zulke overoude Geschiedenissen, waar het niet bepaaldelijk Italië, het onderwerp zijner nasporingen, betreft, weinig waarde. Wij zouden nog altoos eerder denken, dat de Pelasgen, die wij ten tijde des Trojaanschen oorlogs in Klein-Azië vinden, aldaar steeds gewoond hadden, en dat dit volk, hetzij vóór de overstrooming, welke misschien Griekenland van Azië afgerukt heeft, hetzij naderhand over de eilanden als zoo vele bruggen, uit Azië is gekomen. Immers, de Schrijver zelf gelooft aan geene autochthonen, of aardmannen; en van waar zouden dan de Pelasgen, bewoners van Arkadië, anders gekomen zijn, dan uit de algemeene wieg der volken, uit Azië? Wij erkennen wel, dat dit volk zeer zwervende was; maar noodeloos heen en weder trekken kunnen wij het toch besparen. - Omtrent den oorsprong der Hellenen wordt ook (bl. 80)

{==293==} {>>pagina-aanduiding<<}
weinig gezegd. Wij lezen steeds van deukalion en zijne zonen; maar waar was het volk, waarover die Vorst en zijne zonen gebied voerden? Van waar kwam het? Hoogstwaarschijnlijk ook uit Azië, en wel over Thracië en het noordelijke gebergte, waarop, bij den Parnassus, dit nieuwe volk onder deukalion, versterkt door het bondgenootschap der Lelegers en Kureten, met de oude bewoners, de Pelasgen, in botsing geraakte, en dezen hetzij naar Italië, hetzij naar Attika dreef. De zwarigheid is nog niet opgelost, hoe de Pelasgen van Attika (volgens stellige getuigenissen de oude bewoners van dit land) van hunne stamgenooten uit Thessalië zoo zeer verschilden, door herodotus van dezen onderscheiden worden, en dezelve ten slotte verdreven. Zouden ook de Iöniërs in 't algemeen, en de Atheners in 't bijzonder, met Pelasgen gemengde Hellenen zijn (de rustelooze aard der Iöniërs strookte wel met dien der zwervende Pelasgen); de Doriërs daarentegen meer zuivere en onvermengde Hellenen? Erkennen wij echter liever onze onkunde, het gevolg van de verwarde berigten der Ouden, en de genoegzame onmogelijkheid, om dezen bejert te ontwarren, die ook in de jongste tijden de tegenstrijdigste gevoelens heeft doen ontstaan. Wij zouden niet zoo veel gewigts hechten aan de eigennamen van personen, als stichters van later bekende volken of steden, zoo als lelex, lacedémon, sparta (p. 85). Clavier schijnt ons dit te overdrijven, en onze Schrijver met hem.
Met cekrops, kadmus en pelops begint er een enkele lichtstraal op te dagen.
De drie Hoofdstukken, die de zedeschildering der oude Grieken bevatten, zijn ons meesterlijk voorgekomen, en wij hebben de bekwaamheid en vlijt des Schrijvers bewonderd, om zoo vele verstrooide trekken tot één beeld te vereenigen. Hij laat zich daarbij niet door vooringenomenheid voor zijne geliefkoosde Grieken wegslepen, maar erkent in de sterkste bewoordingen hunne ruwheid en wreedheid, het gevolg der sterk ontwikkelde ligchaamskracht boven de sluimerende zielsvermogens dier vreeselijke helden. De Schrijver doet zien, dat zeeroof toen, gelijk bij de hedendaagsche, weder tot barbaarschheid vervallene Grieken, zeer algemeen was. De noodzakelijkheid van den steun des huisvaders (en wel eens huisvaders in de kracht des mannelijken leeftijds) voor het gezin, in een' tijd van zoo weinig openbare veiligheid, was derhalve dringend: grijsaards, knapen en vrouwen waren

{==294==} {>>pagina-aanduiding<<}
aan mishandelingen blootgesteld. Het regt van den sterksten heerschte alom. Hier was het, dacht ons, de plaats, om uit dezen toestand der Maatschappij die zoo vaak geroemde vriendschap der Ouden, van theseus en pirithoüs, achilles en patroklus, orestes en pylades, te verklaren, schooner zekerlijk in sommige uitwerkselen dan in de drangreden: onderlinge verdediging, of ook wel (in het eerste voorbeeld) zamenspanning tot aanval en roof. Van het laatste is iets gezegd, bl. 130, maar niets bepaalds over die zoo beroemde vriendenparen der Heldeneeuwen, welke toch een der meest kenschetsende trekken derzelven waren. Daarentegen wordt de bloedwraak, en de daaruit voortkomende, hetzij gedwongene, hetzij vrijwillige ballingschappen, uitnemend opgehelderd. Nogtans komt het ons voor, dat van limburg brouwer niet zulke jonge en onzekere getuigenissen, als die van parthenius, philostratus en vooral tzetzes, had moeten aanhalen: zij bewijzen niets of te veel. Om slechts één voorbeeld te geven: de Schrijver haalt, op bl. 133, het verhaal van philostratus aan, dat achilles eene jonge Trojaansche gevangene zou hebben opgegeten! Niemand zal toch hieruit opmaken, dat de Grieken immer kannibalen geweest zijn. Hoe veel staat kan men dus op zulke onzekere getuigenissen maken, ook voor de kennis der zeden?
Uitnemend is weder de schildering van den toestand der vrouwen bij de Grieken, en de bijgebragte voorbeelden toonen, dat dezelve in sommige opzigten veel had van dien, welken wij nog bij onbeschaafde, zelfs wilde Natiën opmerken. Echter komt het ons voor, dat die toestand in de Heldeneeuwen hier wat al te ongunstig is voorgesteld. Er waren, ja, vele uitspattingen bij die ruwe natuurmenschen, die in volgende tijden niet voorkomen; juist de meerdere belangstelling in de vrouw maakte den minnenijd geweldig: maar waar ontmoeten wij in de schoonste, bloeijendste tijden der Grieksche Gemeenebesten tooneelen van huwelijksliefde, als die van alcestis tot admetus, van hektor en andromache, van ulysses en penelope? Hier komt bij, dat de beruchte Hetaeren in die Eeuwen de zeden wel nog niet verzachtten, maar ook niet verpestten, en dat, blijkens onzen Schrijver zelven, (gelijk hij echter slechts ter loops vermeldt) de schandelijke mannenliefde bij de Grieken ten tijde van homerus nog onbekend schijnt geweest te zijn; een uitste-
{==295==} {>>pagina-aanduiding<<}
kend voorregt der Heldeneeuwen boven die latere tijden! Eene uitzondering heerschte te dien aanzien in Kreta, waar, ten minste volgens het gewone gevoelen, de wet van minos die onnatuurlijke misdaad zelfs voor eervol zou hebben verklaard, hetwelk echter meursius, volgens eene uitdrukkelijke plaats van maximus tyrius, ontkent. De Heer van limburg brouwer meent, dat minos de reeds ingeslopene verfoeijelijke gewoonte eenigermate had willen wijzigen en eene rigting geven ten goede. Wij kunnen dit van zulke oude tijden niet denken. Dit kwaad zou zich uit Kreta verder
verspreid, en ook de Homerische tijden besmet hebben. Maar men treft er schijn noch schaduw van aan. Wij gelooven dus, juist omgekeerd, dat de paederastie ten tijde van minos nog slechts een hooge trap van vriendschap was, maar in het latere zedebederf tot de gemelde snoodheid verviel, wanneer sommigen, zoo als sextus empiricus, (die er zelfs onze eerlijke, kuische Duitsche voorvaders mede bekladt) aan de geheele inrigting van Kreta, zelfs in de Heldeneeuwen, dat bederf toekenden. - Ook werd de huwelijkstrouw, althans bij de vrouw, en de regten der mannen op hunne echtgenooten, in de Heldeneeuwen heilig gehouden, zoo als onze Schrijver te regt vermeldt. De vrouwen waren ook van veel meer aanzien, dan ten tijde van perikles, toen zij in de Gynaeceën bijna werden opgesloten, en aan de Hetaeren de plaats, om den mannen het leven te veraangenamen, moesten overlaten.
Na eerst de min gunstige zijde van het Grieksche karakter te hebben beschouwd, keert de Schrijver het blad om, en spreekt nu ook van hunne goede hoedanigheden, zoo als van de geheel natuurlijke en ongemaakte uitdrukking der gewaarwordingen, de zucht voor het nieuwe en verrassende (zekerlijk door overdrijving tot liefde voor het wonderbare en avontuurlijke vervallen), hunne gastvrijheid, menschelijke gewaarwordingen (die ook naderhand het treurspel, bij uitsluiting van andere oude volken, alleen bij hen deden bloeijen), gezelligheid, en gevoel voor natuurlijke schoonheid, hetwelk de kunsten naderhand tot zulk eene uitstekende hoogte verhief.
Gaan wij nu over tot de beroemde personen en genootschappen, die tot de beschaving van Griekenland hebben bijgedragen, zoo komen onder de laatsten de Kureten, Korybanten, Telchinen, Daktylen en Kabiren, benevens eene soort van

{==296==} {>>pagina-aanduiding<<}
Cyklopen voor. Zij worden allen niet zoo zeer als priesters, maar als eene soort van werklieden, de laatsten daarentegen als geheimzinnige Godheden beschouwd; maar hunne verborgenheden te Samothrace, waarover zich in den jongsten tijd in Duitschland zoo vele pennen stomp geschreven hebben, worden niet of naauwelijks aangeroerd. Wij zullen weldra zien, hoe dit met het stelsel des Schrijvers zamenhangt.
De beroemde mannen, wier namen als natuurkenners (en tevens als wonderdoeners, toovenaars of beheerschers der natuurkrachten), als dichters, zangers, geneesheeren en zieners der toekomst in het oude Griekenland met zoo veel luister bekend stonden, verkregen dien roem, volgens onzen Schrijver, gemakkelijk. De algemeene diepe onkunde was oorzaak, dat iemand, die zich daar boven slechts weinig verhief, met bewondering aangestaard werd. Vandaar, dat alle die hoedanigheden eerst in éénen persoon konden vereenigd zijn. De Schrijver helt grootelijks over, om aan die allen de zucht toe te schrijven, van door goochelspel op de menigte te werken, en aldus hun aanzien te vermeerderen. Doch naderhand, wanneer de beschaving zich uitbreidt, kan niet één enkel mensch meer dat alles vereenigen, ten minste het gebeurt zelden; en in Griekenland, bij het voor schoonheid en zang zoo gevoelige volk, moesten nu de dichters en toonkunstenaars de meeste achting genieten. Dat nogtans alle deze verrigtingen weleer vereenigd waren, blijkt daarin, dat men apollo als God der muzijk, der wigchelarij (of voorzegging) en der geneeskunst vereerde. De slang werd als het zinnebeeld van vooruitzigt in de toekomst en van wijsheid beschouwd. (Welk eene wondere overeenkomst met Gen. III:1!) Eerlang leiden dezelfde Wijzen, of eene bijzondere wijziging derzelven, zich toe op korte zedespreuken, op raadsels, op fabelen en zinnebeeldige handelingen. De dichters bleven echter altijd het meeste bemind; de waarzeggers of wigchelaars gevreesd en somtijds gehaat. De plaatsen in den OEdipus Rex van sophokles worden hier echter ten onregte aangehaald: juist de rampzaligheid van dien ongelukkigen en jokaste wilde de dichter daarin doen zien, dat beiden den heiligen wigchelaar versmaadden. Hun geval was
geen regel. Plaatsen uit euripides komen hier ook niet in aanmerking: hij was de voltaire der Grieksche tooneeldichters, en zijn gezag geldt althans niet voor de Heldeneeuwen.

{==297==} {>>pagina-aanduiding<<}

Het laatste Hoofdstuk zal wel de meeste tegenspraak vinden. De geleerde Schrijver (en als vrucht van zoo onvermoeide nasporing mag men wel een eigen stelsel te berde brengen) verwerpt alle zinnebeeldige opvatting der Grieksche fabelleer, verklaart dit alles voor het werk van latere taalkenners, Mythographen en wijsgeeren, en vindt in de geheele Mythologie, door sommigen aangezien als een' schat vol diepe wijsheid, onder leenspreuken verborgen, vol natuurkundige, bovennatuurkundige en zedelijke Philosophemen, slechts eene verzameling van volksverhalen, door de dichters opgesierd en verfraaid. Orpheus is, volgens hem, wel geen verdicht wezen, zoo als sommige Duitschers beweren, die tot een ander uiterste overslaan, maar slechts een Thraciër, bekwamer dan zijne tijd- en landgenooten, en geen zanger, doordrongen van hooge Egyptische wijsheid, of die, onder het hulsel der poëzij, verhevene waarheden aan het Menschdom heeft willen verkondigen. Opzettelijk spreekt onze Schrijver dan ook heyne, hermann en creuzer tegen, die, allen onder verschillende gedaanten, het stelsel der zinnebeeldige en allegorische opvatting voorstaan, en ouwaroff, die het nog verder gedreven heeft. Doch wij gelooven toch, dat men bezwaarlijk betwisten kan, dat de Egyptische en Phenicische volkplanters aan de ruwe eikelëters, welke nog geen huwelijk kenden, de beginselen der beschaving hebben medegedeeld, en bij hen tevens eenige godsdienstige denkbeelden opwekten; en daar deze blijkbaar allegorisch waren, (ook om aan de ruwe Egyptische menigte, onder zekere schors, denkbeelden van het Opperwezen bij te brengen) zal dit ook wel omtrent de vroegste Grieksche beschaving het
geval geweest zijn. Wij weten dit uit herodotus zeker van het Orakel bij de Pelasgen te Dodona, door Egyptische priesteressen gesticht. Zelfs werden voor meer verlichten, voor de schrandersten, reeds vroeg verborgenheden ingesteld, die, immers volgens herodotus, reeds door danaus uit Egypte zouden gebragt zijn. Die van Samothrace waren wereldberoemd en zeker van de hoogste oudheid, misschien uit Phenicië of Egypte. Diodorus siculus zegt ronduit, dat de Egyptische priesters het verblijf van orpheus in Egypte bevestigen; dat deze de fabel van de benedenwereld naar Griekenland gebragt en de inwijding aldaar heeft onderwezen. (Diod. sic. L.I.C. 92, 96. L. IV. C. 25.) Herodotus zegt,

{==298==} {>>pagina-aanduiding<<}
dat Orphische en Egyptische plegtigheden dezelfde waren. Duidt dit alles niet op een' geheimen zin der fabelen? Wij gelooven echter met heeren, wiens gematigd gevoelen, tusschen dat van zijnen schoonvader en onzen Schrijver in staande, ons zeer bevalt, dat homerus en hesiodus die Goden vermenschelijkt hebben; hoewel er nog altijd, onzes inziens, onbetwistbare blijken eener zinnebeeldige opvatting ook bij hen overblijven. Wat is de heerlijke plaats van de gebeden, die de zonde en hare verwoestingen niet kunnen inhalen, anders, dan een zinnebeeld, eene persoonsverbeelding? Kan men ontkennen, dat vulcanus, waar hij den Scamander bestrijdt, het Vuur; dat neptunus, waar hij de Aarde schokt en de werken der Grieken vernietigt, de Zee; dat apollo, waar hij met zijne pijlen de Grieken doodt en de pest veroorzaakt, de Zon in den zomer is? Zou de gouden keten, waarbij jupiter alles ophaalt, de aardsche Schepping zoo wel als de Goden, inderdaad niet meer dan een sprookje van Moeder de Gans zijn, of zou het eenen dieperen zin hebben - de Almagt des Hoogsten Wezens over de bezielde en onbezielde Schepping? Wij willen niet eens met heeren vaststellen, dat jupiter somtijds de bovenlucht en juno de dampkring is. Doch dit behoort reeds tot het gebied van de Godsdienst der Grieken in de Heldeneeuwen, waaromtrent wij de onderzoekingen van den kundigen Schrijver in zijn tweede Deel eerlang hopen te beschouwen, en de slotsom aan onze Lezers mede te deelen.





Archief voor Kerkelijke Geschiedenis, inzonderheid van Nederland. Verzameld door de Hoogleeraren N.C. Kist en H.J. Roijaards. Vde Deel. Te Leiden, bij S. en J. Luchtmans. 1834. In gr. 8vo. 491 Bl. f 4-30.

Dat men in dit vijfde Deel eene nieuwe rubriek, onder den naam van Algemeene Kerk-Geschiedenis, heeft opgenomen, zal buiten twijfel aan de lezers genoegen verschaffen. Wij althans danken Heeren Verzamelaars voor de hier medegedeelde Aanmerkingen over de Samaritanen, en hunne briefwisseling met eenige Europesche Geleerden, ter gelegenheid der uitgave van een' nog onbekenden Samaritaanschen Brief. (Met facsimile.) Door h.a. hamaker. Zoodanige bijdrage moet welkom

{==299==} {>>pagina-aanduiding<<}
zijn, al behoort dezelve dan ook niet eigenlijk tot een der hoofdvakken, welke men, volgens het Voorberigt voor het Eerste Deel, zich ter behandeling had voorgesteld.
De rubriek: Letterkundige Geschiedenis der Chr. Schrijvers, bevat een Berigt nopens de oudste uitgave der Schriften van johannes gerson, door kist, een Bijvoegsel tot dit Berigt, en voorts een Overzigt der Theologische Geschriften, door de in Nederland bestaande Genootschappen uitgegeven, door roijaards. De Hoogl. laat een woord ter Inleiding aan den Vaderlandschen Lezer voorafgaan, doch bezigt vervolgens de Latijnsche taal, betuigende, dat dit hem om verscheidene redenen voegzamer en gepaster is voorgekomen. Welke deze redenen zijn, wordt niet gezegd. De Buitenlander, welke het Archief in handen mogt krijgen, kan zeker nu dit met veel vlijt en naauwkeurigheid bewerkte stuk lezen, en een juist begrip van de in Nederland bestaande Godgeleerde Genootschappen erlangen. De Heer roijaards geeft eerst nopens den oorsprong en aard van het Stolpiaansch Legaat, Teyler's Godgeleerd Genootschap en het Haagsche Genootschap een kort berigt, dat, volgens de inhoudsopgave, tot de rubriek der Kerk. Gesch. van Nederland behoort. Dan volgt eene vermelding van de bekroonde Verhandelingen, welker oorspronkelijke titels, met aanduiding der jaartallen enz., aan den voet der bladzijden te lezen zijn. Voor jeugdige beoefenaars der Godgeleerde wetenschappen heeft inzonderheid dit Overzigt hooge waarde. Men vindt toch veel belangrijks in die, meest door landgenooten geschrevene stukken.
Rijk van inhoud is verder de derde en laatste rubriek in dit Deel, die der Kerkelijke Geschiedenis van Nederland, waartoe gebragt wordt Het Lied van luther op den marteldood van hendrik voes en johannes esch, 1 Julij 1523 te Brussel verbrand, medegedeeld door kist. Belangrijk is verder een uitvoerig en met veel kennis van zaken opgesteld berigt aangaande de Nederlandsche Hervormden in Kleefsland, vooral te Wezel, in de zestiende Eeuw, en derzelver tienjarige vreemdelingschap aldaar, (gegrond op een H.S. uit die dagen) door l.j.f. janssen. Na eene korte Inleiding deelt de bekwame Schrijver, die hier voor het eerst eene bijdrage in het Archief levert, eene in den plat-Duitschen, oud-Kleefslandschen tongval gehoudene Dankrede der Nederl. vlugtelingen mede, en voegt er eene oude

{==300==} {>>pagina-aanduiding<<}
Latijnsche vertaling nevens. Hij geeft vervolgens eene zeer gepaste Toelichting, betreffende de personen, die bij het houden der redevoering tegenwoordig waren enz., de redenen hunner vreemdelingschap enz., hunne denkwijze en gezindheid te dien tijde, hunnen toestand te Wezel, de redenen hunner terugkeering naar het Vaderland, en den invloed, dien zij hebben achtergelaten. Voorts dienen nog eenige Bijlagen tot opheldering en staving van het gezegde. De Heer janssen zal de lezers van het Archief verpligten, wanneer bij verdere nasporingen iets merkwaardigs mogt gevonden worden, dat betrekking heeft op dit onderwerp, of op eenig ander gedeelte der Kerkelijke Geschiedenis. Wij lazen met veel belangstelling het alhier medegedeelde, en zouden alleen op bl. 388 eene kleine aanmerking kunnen maken, alwaar de Schrijver tot eere van de verdrevene Nederlanders zegt, dat zij verwierpen de dweeperijen en buitensporigheden van zoo vele sekten, die men echter met liefde duldde. Dit blijkt, onzes inziens, nog niet zoo duidelijk uit het in de noot aangehaalde Latijnsche distichon; en bovendien moet men erkennen, dat het voor eene, nog in verdrukking levende, partij veelal gemakkelijk valt, verdraagzaamheid te prediken. Als Bijlagen zijn bij het boven vermelde nog gevoegd de Waalsche Belijdenis der uitgewekene Nederlanders te Wezel en de Acta Synodi Wesaliensis.
Men vindt in dezelfde rubriek nog iets over phil. marnix, uit de Advers. van joh. smetius, en eene korte aanteekening betreffende de Lutheranen te Woerden in 1575. Voorts een Interdict der Kerk van Beijerland door de Staten van Holland in 1598. Ook eenige Anecdota uit de Advers. van smetius. Maar belangrijk is inzonderheid een uitvoerig en met veel naauwkeurigheid bewerkt stuk, waarin medegedeeld worden Bijzonderheden betreffende de vervaardiging van de gewone Nederlandsche Bijbelvertaling, (meest uit schriftelijke bescheiden) door j. heringa, e.z. De Hoogl. geeft ophelderingen en bijvoegselen, ook aanmerkingen en teregtwijzingen op hetgene door hinlópen en anderen is geschreven over de met zoo veel zorg en juistheid vervaardigde vertaling. Overal bemerkt men het welwikkend oordeel van den bezadigden en voorzigtigen Grijsaard, die bl. 85 bekent, dat het, ten geenen tijde, in de Nederl. Herv. Kerk, ontbrak aan eenvoudige, kortzigtige, bevooroordeelde menschen, afkeerig van het nieuwe, omdat het nieuw, en boven mate ge-
{==301==} {>>pagina-aanduiding<<}
hecht aan het oude, omdat het oud is. Zelfs de Geleerden verschilden destijds over het gebruik der woorden du en dyn; eenigen wilden dezelve behouden in de nieuwe Bijbelvertaling, anderen daarvoor ghy (gij) en uw in de plaats stellen. Men bemerkt hierin het verloop der taal; terwijl het oude du en dyn tot heden nog bewaard blijft in den gewonen tongval van deze en gene Provincie. Als Bijlagen tot de Verhandeling
dienen verscheidene onuitgegevene brieven en stukken.
Wij hebben een paar drukfouten opgemerkt: bl. 1 moet staan II Kon. XVII:24, en bl. 363, reg. 5 van ond., staat ongetelijke, in plaats van onvergetelijke.
Wij achten het niet noodig, over den rijken inhoud van dit Deel meer te zeggen. Moge een goed debiet ter aanmoediging strekken, om met dezelfde vlijt voort te werken!




Vertalingen en Navolgingen in poëzij, door Mr. J. van Lennep. Te Amsterdam, bij P. Meijer Warnars. 1834. In gr. 8vo. 218 Bl. f 3-75.

De Heer j. van lennep, die reeds verscheidene gelukkige proeven van zijne dichterlijke begaafdheden gegeven heeft, zoo wel in werk van eigene vinding of behandeling, als in het vertalen of navolgen van eenige stukken uit Dichters van andere Natiën, levert van dit laatste weder een nieuw bewijs in dezen bundel, waarin hij ettelijke gedichten, meest van Engelschen oorsprong, in Nederlandsche dichtmaat overgebragt of vrij gevolgd heeft. Wij zullen dus hier deze stukken zelve eigenlijk niet te beoordeelen hebben, dan alleen in zoo verre, of zij waardig waren in onze taal overgebragt te worden, en hoe deze overbrenging geschied is.
Het eerste stuk, dat ruim de helft van dit boekdeel uitmaakt, is naar het Engelsch van thomas moore, getiteld de Vuur-aanbidders, en in vier zangen verdeeld. De hoofdpersonen zijn hafed, een der oude Perzianen, die hunne hulde aan het Vuur, als zinnebeeld der Godheid, bragten, en hinda, dochter van den Arabischen Emir al-hassan, die Perzië overheerd had. De Iste Zang doet de betrekking kennen, die er tusschen hafed en hinda bestaat, en geeft daarvan eene treffende proef. In den 2den wordt men met den held en deszelfs moeijelijke omstandigheden en plan-
{==302==} {>>pagina-aanduiding<<}
nen nader bekend. De 3de vertoont ons hinda, door eenen zamenloop van omstandigheden in het verblijf overgebragt, waar hafed met zijne getrouwe bende zich ophoudt. De 4de schildert zijne laatste zamenkomst aldaar met zijne geliefde, zijne kloekmoedige verdediging en opoffering van zichzelven, om den val van Vaderland en Godsdienst niet te overleven, en haar zoo wel als zijn treurig uiteinde. - Dit is slechts de slaauwe en buitenste omtrek van een dichtstuk vol gloed en leven, dat zoo wel door zijn onderwerp, als door de daarin uitkomende schoone gevoelens, en door de wijze van behandeling belangwekkend is, en dat als zoodanig der overbrenging in Nederduitsche Poëzij wel waardig was. In schoone, vloeijende en, waar het noodig was, krachtige verzen, doorgaans met gepast afgewisselde maat, heeft de Heer van lennep hetzelve overgebragt. Alleen is de voorstelling van hinda's toestand, toen zij door eenige oude strijders van hafed in eene boot naar haren vader gevoerd werd, (bl. 111, 112) niet zoo natuurlijk en gemakkelijk gedicht als het overige, en ook wat al te lang redenerend. Bloempjes, die den rand
verzoeten van den ondergang, bl. 81, 82, is eene niet zeer natuurlijke zegswijze, en de vier volgende regels luiden wat prozaïsch. Ook het volgende is niet vrij van platheid, onder het sierlijke of verhevene gemengd, in zulk een dichtstuk min voegende: Bl. 83. ‘Daar droogde in d'avondzonnegloor Zoo menig schip de natte doeken, Dat heel den dag, voor storm bevreesd, Aan 't ankertouw was vast geweest, En nu het ruime sop ging zoeken.’ Bl. 84. ‘De natgeregende adelaren.’ Bl. 96. ‘Ras ziet gij met uw hemelsche oogen Een schouwspel aan, hetgeen in koû Uw brandend vuur verkeeren zou.’ Bl. 104. ‘Zoo dik en vet Is elk gevest met bloed besmet.’ - Ons zien, voor elkander zien, (bl. 18) is, meent Rec., een thans te ligt insluipende Gallicismus. - In ontslagen van band, voor van den band, is eene harde uitlating. - Haar voor zich, bl. 64, r. 2 v.o. en nog eens elders; niets als voor niets dan, bl. 69 enz., zijn misschien slechts drukfouten. - Liever geven wij een of ander ter proeve, b.v. het slot van den Isten Zang, bl. 26:

‘Doch neen! nog sloeg hun beider doodsuur niet. 
Zij ziet zijn bark, die over 't water vliedt, 

{==303==} {>>pagina-aanduiding<<}

En huiswaart, waar dat huis ook zij gelegen, 
Hem henenvoert langs onnaspeurbre wegen. 
En kalm en zacht glijdt over 't zeegebied 
Het hulkje voort, als droeg het vrede en zegen, 
Alsof 't geen hart gebroken achterliet.’ 

en het volgende uit eene beschrijving van den avondstond, bij den aanhef van den 4den Zang:

‘'t Was een kalme, een statige avond, als men slechts genieten mag, 
Wen de rust de stille plaats nam van een' onrustvollen dag, 
Wen het West van schittring wemelt, en een weeke twijfelglans 
Vochtig, smachtend, glinstrend neêrdaalt van d'azuren hemeltrans.’ - 
 
‘Stilte heerscht door heel de schepping; 't windenheir, dat kort geleên 
Had gehuild door Bahreins bosschen, over Kermans palmen heen, 
En de dadels, 's pelgrims laafnis, rondgestrooid had over 't zand, 
Was in 't eind tot rust gekomen; kalm en rustig was het land. 
Effen was de groene zeegolf; 't water blonk zoo schel en klaar, 
Of zijn gandsche mijn van paerlen tot een stroom versmolten waar. 
Ieder groen en zonnig eiland, dat zich opdeed in 't verschiet, 
Scheen een woonverblijf van Peris, zwevend boven 't zeegebied.’ 

Het tweede hier voorkomende stuk heet Beppo, eene Venetiaansche Vertelling, naar het Engelsch van Lord byron. Ja, wel eene vertelling, vol van allerlei uitweidingen, gelijk het sommigen vertellers meer gaat, zoodat er als 't ware geen einde aan is; hier en daar geestig, somtijds ook wel wat gezocht aardig, of zelfs zeer plat; de hoofdhistorie niet zeer belangrijk noch stichtelijk! Eene Venetiaansche vrouw, die, bij de langdurige uitlandigheid van haren man, ‘in 't eind besloot, na rijpere reflexie, Een vice-man te nemen, tot protectie’! (bl. 131.) Eindelijk nogtans komt de regte man thuis; en ‘de Graaf bleef beider vriend, gelijk hij plach.’ - Dat de Heer van lennep zich hier in de behandeling van zijn origineel vrijheden veroorloofd heeft, zal niemand hem redelijkerwijze op zichzelf kwalijk nemen: zelfs doet zijne uitweiding in den lof van Nederland, na verheffing der schoonheid van Italië, (bl. 138, 139) hem eer

{==304==} {>>pagina-aanduiding<<}
aan. Maar des te meer zou men wenschen, dat hij nog veel meerdere vrijheid genomen hadde in het wegstrijken of veranderen van sommige plaatsen, die een vrij ligt- of dubbelzinnig aanzien hebben, of waarvan men niet weet, hoe zij er bij te pas komen. - Zonderling is het ook, dat de keus van den Heer van lennep, niet alleen bij dit stuk, maar ook bij drie andere van dezen bundel, juist gevallen is op de zoodanige, die ontrouwe vrouwen voorstellen: heeft dit kwaad dan ook geen plaats, of is het minder lakenswaardig, bij mannen? Er is wel zeker slag van lieden onder beide seksen, bij welke veel met de Genade schijnt te kunnen bestaan, maar welken de stem uit de woestijn nogtans toeroepen zou: ‘Het is u niet geoorloofd hem of haar te hebben.’ Er zijn ook lieden, die, het zij al of niet ‘gerechtigd om te preêken,’ anderen ‘geducht zouden mores leeren,’ (*) maar wien men zou mogen toevoegen: Turpe est doctori, quum culpa redarguit ipsum. Wat is het goed, dat de meeste vrouwen geen Latijn verstaan!
Na twee korte bijschriften, naar het Hoogduitsch, op de drie Bevalligheden, door canova en thorwaldsen gebeeldhouwd, volgt de bebloede Hembdrok, naar het Engelsch van Sir walter scott. In zeker tournooispel kampt een Graaf van Kent, op eisch zijner Prinses van Benevent, in haar nachtgewaad, in plaats van in een harnas, en behaalt de overwinning: op een feest draagt zij dit over hare kleederen: haar vader berooft haar hierom van haar regt op zijn Prinsdom; maar haar geliefde erkent haar openlijk als Gravin van Kent. - Op zichzelve zekerlijk is het eene bijzonderheid, thans van niet veel belang; maar in den geest van dien ouden tijd goed gedicht en in onze taal overgebragt.

{==305==} {>>pagina-aanduiding<<}

De stervende Heyduk, op wiens hartelijke en trouwe taal slechts de koude onverschilligheid van zijnen broeder en de schandelijke ontrouw van zijne bruid vermeld wordt, moge hier plaats vinden als eene zeldzaamheid, daar het uit het Illyrisch is!!
De Sint Jans-nacht, naar het Engelsch van Sir walter scott vrij gevolgd, komt Rec., zoo als het is, fraai gedicht voor; maar voor zichzelven vindt hij juist in zulke tooneelen van ridderwraak en geestverschijning weinig smaak, en voor het Publiek weinig nuttigheid.
Hierop volgt Proeve eener Vertaling van sommige Tooneelen uit shakespeare. Het eene is uit Othello, en wel uit dat tooneel, waar hem een kwaad vermoeden omtrent de trouw zijner echtgenoot door jago wordt medegedeeld. Het andere is uit Koning hendrik den V, waar hij zich met westmoreland onderhoudt, en zijnen moed aan den dag legt, om, zonder verdere hulp uit Engeland, den strijd met de Franschen aan te gaan. - Het laatste dunkt Rec., zoo wel naar inhoud, als naar vertaling, wel het beste.
De Vloed des Tijds, naar het Fransch, schijnt een fragment, en wel een duister fragment te zijn, waarvan de inhoud is onzekerheden omtrent der menschen lot in de toekomst, blijkens het gedurige referein: ‘Waar zijn zij heen? Wie, die van hen ons naricht doet verwerven?’ maar toch zich oplossende in bede om genade en in lof van God, en dus berustende in het gedurige slot-referein: ‘Welzalig zij, die in den Heere sterven!’ Het blijft nogtans duister, zoo wel als ‘de waereld, die vervloekt werd door Gods Zoon,’ bl. 213.
Het laatste stukje, mede naar het Fransch, getiteld de Glimworm en de Pad, is eene niet onaardige fabel op de duisterlingen en lichthaters.
Nemen wij alles zamen, dan komt ons het eerste stuk in dezen bundel in allen opzigte bij vergelijking het beste voor: en bij de gelukkige gave, die de Heer van lennep heeft, om vreemde planten op onzen vaderlandschen grond goed over te brengen, wenschen wij hem steeds eene gelukkige, maar vooral eene kiesche keuze toe.




Proeve van betoog: dat de niet-toelating der Israëliten in de Maatschappij: tot Nut van 't Algemeen, strijdig is met

{==306==} {>>pagina-aanduiding<<}
haar oorsprong, doel en strekking. Door A.S. van Nierop. Te Amsterdam, bij Gebr. Diederichs. 1834. In gr. 8vo. 127 Bl. f 1-:

Het onderwerp, in dit vlugschriftje behandeld, is meermalen ter sprake gekomen. Reeds vóór vijfentwintig jaren heeft de Maatschappij: tot Nut van 't Algemeen zich opzettelijk onledig gehouden met het onderzoek: ‘wat de Maatschappij ten nutte der Israëliten zoude kunnen doen, en in hoeverre zij in die zaak zoude kunnen werkzaam wezen?’ (*) en de destijds daartoe benoemde Commissie is van oordeel geweest, dat de bepaling, volgens welke alleen belijders der Christelijke Godsdienst tot het lidmaatschap kunnen worden toegelaten, kracht van wet behoorde te houden. De zaak is alzoo rustende gebleven, tot dat de Eerw. bruinier, thans Predikant te Amsterdam, in eene naderhand uitgegevene Voorlezing (over den roem der Hebreeuwen), den wensch uitte, dat ook onze Israëlitische landgenooten in deze Maatschappij werden opgenomen, en - hetgeen daaruit onmiddellijk volgt - alzoo boven aangehaalde, in 1811 op nieuw opzettelijk overwogene, bepaling ingetrokken. Dat dit voorstel door velen werd toegejuicht, is gemakkelijk te begrijpen; maar wij kunnen niet anders, dan hoogen lof geven aan de rondborstige, mannelijke en tevens bezadigde wijze, waarop zich over dit teeder onderwerp de Maatschappij zelve in hare aangehaalde Gedenkschriften, bl. 249 volg., en haar waardige Voorzitter, de schrandere, diepdenkende en alles behalve illiberale van hall, in zijne voortreffelijke Feestrede, bl. 26 volg., hebben uitgelaten. Rec. is het met het daar gestelde volkomen eens, en houdt het daarvoor, dat de Maatschappij, wanneer zij ophoudt op den grondslag des Christendoms te werken, tevens ophoudt aan haar doel te beantwoorden; zichzelve den
weg afsluit ter bevordering van ware godsdienstige en zedelijke beschaving van den gemeenen man, door afschaffing van het daartoe meest vermogende iniddel; en alzoo haren naam - ja, wat nog het ergste is, haar wezen - met eigene hand vernietigt.
Van deze, op bedaarde en onpartijdige beschouwing van den oorsprong, het doel en de strekking der Maatschappij gegronde, meening hebben de redeneringen des Heeren van

{==307==} {>>pagina-aanduiding<<}
nierop ons geenszins kunnen terugbrengen. Het is hier de plaats niet, die alle te ontzenuwen. Het straks aangehaalde uit den boezem der Maatschappij is wederlegging genoeg. ‘Zoudt gij,’ - het zij ons vergund, deze woorden van den Feestredenaar over te nemen, - ‘zoudt gij, Israëliten, naar uwe overtuiging, ooit kunnen beweren regt te hebben van ons te vorderen, dat wij uit onze schriften stellingen en uitdrukkingen verbanden, van welker waarheid onze geest overtuigd, aan welker heiligen zin ons hart gehecht is? Voorzeker neen!....... wij mogen den vasten grondslag onzer Instelling niet verzwakken; wij mogen, hetgeen wij als waarheid gelooven, niet lafhartig verbergen of omsluijeren, ten einde U niet te kwetsen; U, die uwen God nog altijd looft, omdat Hij U, als een heilig Volk, ook van ons, als onheiligen, onderscheidt; U, die hem verzaakt, die onze eenige roem en hope is.’
Wanneer wij den Heer van nierop wél begrepen hebben, komt een zijner bewijzen, waaraan hij zeer veel gewigt schijnt te hechten, althans waarop hij dikwijls terugkomt, hierop neder: ‘Men weigert de Israëliten toe te laten tot de Maatschappij: t.N.v. 't A.; men sluit hun dus den weg, zoo wel om zelve, voor zoo verre hunne omstandigheden dit toelaten, mede te werken tot nut van het algemeen, als ook om van de bemoeijingen, daartoe strekkende, mede vruchten te plukken; en derhalve worden de Israëliten ipso facto buiten het algemeen, buiten de maatschappij gesloten.’ Maar wie ziet niet, dat dit een jammerlijk spelen is met de zinspreuk der Maatschappij, daar door het algemeen niet verstaan wordt alle menschen zonder onderscheid, maar menschen van onderscheidene standen; terwijl de redekaveling van den Schrijver alleen dán zou doorgaan, wanneer het achtingwaardige Genootschap de monopolie had van ten algemeenen nutte werkzaam te wezen, zoodat buiten haar geenerlei beschaving enz. te verkrijgen ware; eene onderstelling, die de Heer van nier op ons voorkomt te veel ten grondslag van zijn betoog te leggen, en die ongetwijfeld de bron is van meer dan ééne dwaling. Indien het onzen Israëlitischen landgenooten te doen is om het nut, dat de Maatschappij sticht, dan staan hun vele middelen open, om onder de hunnen een soortgelijk nut te weeg te brengen; en willen zij, naar hunne behoeften, stralen op-
{==308==} {>>pagina-aanduiding<<}
vangen van het licht, door deze Stichting verspreid, ofschoon geene gewone leden kunnende worden, is hun de weg daartoe geenszins afgesloten, gelijk de Heer van nierop zelf, bl. 89 not., erkent, en ten aanzien van de voorlezingen (zie zijne klagten, bl. 76) had moeten erkennen, na het
voorstel der Commissie van 1811, hetwelk in een Besluit is veranderd. (*)
Voor het overige is de Heer van nierop mild, tot kwistigen overvloed toe, in het aanhalen van geheele bladzijden, inzonderheid uit Redevoeringen, bij de Maatschappij gehouden. Hij kent dus hare geschriften, en mogt van sommige derzelven wel wat beter redeneertrant, taal en stijl geleerd hebben. Moeijelijk zou het niet vallen, een stukje van eenige uitgebreidheid te schrijven ten betooge, dat het onderhavige boeksken ontijdig, ongepast en onstaatkundig is. Als het van de zijde der Maatschappij een opzettelijk, gemotiveerd rapport uitlokte, zouden wij bijkans wenschen, dat bij haar eens een voorstel tot emancipatie der Israëliten ter tafel kwame. Wij eindigen deze Recensie met op alle goede en kwade tijdingen vooraf te verklaren, dat wij ons over dit onderwerp niet in eenen pennestrijd denken te begeven, latende aan ieder zijne gedachten vrij over iets, waaromtrent wij meenden, vrijmoedig de onze te mogen en te moeten zeggen.




Lodewijk van Landen, of de twee Bronnen. Door W. Kist. II Deelen. Te Rotterdam, bij de Wed. J. Allart. In gr. 8vo. 541 Bl. f 5-:

Lodewijk van Landen is een aanzienlijk en gegoed Regtsgeleerde, die, op middelbaren leeftijd gekomen zijnde, besluit, om, met zijne voortreffelijke gade en zoon en dochter, zijne rust te nemen. Hij verlaat tevens het woelige stadsleven, en verkiest een schoon landgoed, in eene aangename streek van ons vaderland, te gaan bewonen. Daar is hij de weldoener en raadsman van alle zijne naburen, geniet in zijnen huiselijken kring allen wenschelijken voorspoed, en beleeft vreug-
{==309==} {>>pagina-aanduiding<<}
de aan zijne beide kinderen. Als tegenhanger van dit achtingwaardige huisgezin treffen wij hier aan van Gravenhorst, den zwager van van Landen, insgelijks bezitter van een groot vermogen, maar die, door zijne dwaasheden, vooral door zijnen hoogmoed en verkwisting en de verkeerde opvoeding zijner kinderen, hen en zijne brave echtgenoote ongelukkig maakt, en op eene akelige wijze om het leven komt. - Uit deze opgave van den hoofdzakelijken inhoud van dit verhaal blijkt, dat hetzelve eigenlijk eene variatie op het door den Heer kist meermalen gebezigde thema is. Even als in Eduard van Eikenhorst, vinden wij hier een aanzienlijk huisgezin op het land, benevens de karakterschilderingen van de bewoners der omliggende landgoederen, van den dorppredikant en de zijnen; alsmede eene reis, welke de hoofdpersoon des verhaals doet met zijne familie. Ditmaal is het eene reis naar Keulen en omstreken, en met de stoomboot terug. Alles wordt besloten met het huwelijk van den zoon en de dochter van van Landen. Wonderlijke avonturen en verrassende uitkomsten treft men in het werk niet aan; maar, als eene voortzetting der karakterschildering, door den Schrijver in vroegere werken aangevangen, zal ook dit werk door velen met smaak gelezen worden. Wij wenschen, dat de Schrijver zijn doel moge bereiken, om te doen opmerken, wat grondige kunde, goede zeden, arbeidzaamheid en menschenliefde vermogen,
om een gerust leven te leiden, en eene ongestoorde kalmte der ziel te genieten.




Vader Anselmus, of het Rozeneiland. Een oorspronkelijk Verhaal. Te Schiedam, bij de Munnik en Wijnands. 1834. In gr. 8vo. 280 Bl. f 2-30.

Bij het openslaan van oorspronkelijke verhalen, die in ons land zich beginnen te vermenigvuldigen, is Recensent doorgaans gunstig gestemd, om de eer onzer Letterkunde, zoo mogelijk, op te houden, en aankomende talenten niet te ontmoedigen, die dikwerf door scherpe berispingen verhinderd worden, om van goed tot beter, ja tot voortreffelijk op te klimmen. Wij gelooven echter hier met eenen Schrijver te doen te hebben, wiens pen zich reeds geoefend heeft, en

{==310==} {>>pagina-aanduiding<<}
die, blijkens zijn Voorberigt, beproeven wil, of zedelijke en godsdienstige grondbeginselen, op zijne wijze in een romantisch gewaad gekleed, bijval bij het lezend publiek kunnen vinden. Wij zouden daaraan niet twijfelen, mits dan ook de bewerking keurig, de stof uitlokkende, en het gewaad bevallig geplooid zij. Gumal en Lina, Hendrik en Antonio, en ook eenige oorspronkelijke verhalen, bewijzen de waarheid dier algemeene stelling. Of echter de Schrijver van Vader Anselmus in het bijzonder zijn doel bereiken zal, hieraan twijfelen wij. Bij al de edelheid van dat doel, is de bewerking ons niet bevallen, en heeft het ons inspanning gekost, om de lezing tot het welkome einde vol te houden.
De titel is misschien met voordacht gekozen, maar brengt den lezer op het verkeerde denkbeeld, dat de hoofdpersoon een Geestelijke is; althans in onze verbeelding wisselden wij onwillekeurig Pater met Vader; maar wij werden weldra overtuigd, dat wij ons bedrogen, daar de man, wiens weldadige handelwijze in dit werkje geschetst wordt, tot den handelstand behoort.
Twee vrienden wandelen in de Veenderijen, en zien in een' grooten uitgeveenden waterplas een vrij groot eiland, en dat is het bevallige, bebouwde Rozeneiland, waar het gedenkteeken voor Anselmus Haverman een' der vrienden gelegenheid geeft, om aan den anderen 's mans geschiedenis te verhalen, hem bekend te maken met verschillende personen, door dien menschenvriend beweldadigd, hunne lotgevallen, de gevoelens en begrippen, die hem bezielden, en eindelijk met zijn overlijden.
Uit dezen alzoo gekozenen vorm laat het zich reeds aanzien, dat er weinig levendigheid in de handeling kan aangebragt worden, en alles in den verhalenden toon moet afloopend, waaruit eene soort van droog- en dorheid ontstaat, die maar al te zeer het kenmerk van de zedelijke verhalen van vroegeren tijd was, en ook hier den lezer noodwendig moet hinderen. De Schrijver schijnt dit gevoeld te hebben, laat dus de vrienden gezamenlijk wandelen, het eiland op verschillende tijden bezoeken, en mengt er afzonderlijke ontmoetingen van den verhaler tusschen, die allen op Anselmus betrekking hebben, en 's mans begrippen, edelmoedige handelingen, godsvrucht en menschenmin moeten bewijzen. Dat alles zou zich nu nog al wel laten lezen, indien de wijze

{==311==} {>>pagina-aanduiding<<}
van verhalen levendiger ware, en de stijl zich niet door langwijligheid en herhalingen al te zeer kenmerkte.
De geschiedenis van Barend Maartens, den bewoner van het Rozeneiland, moet bewijzen, dat de mensch, bij goedaardige teregtwijzing, vorige misdaden kan doen vergeten, en een nuttig lid der maatschappij worden. Maar is het menschkundig, om van dien man een' moordenaar en straatroover te maken? Hij brengt jaren in een tuchthuis door, dat ook hier te lande, het beste zelfs niet uitgezonderd, alles behalve eene school der zeden kan genoemd worden, en hij wordt, ondanks dat alles, een geacht en bekwaam, ja geleerd Hovenier, die zelfs Latijn verstaat. De held van het boek zelve heeft ook al vijf jaren gevangenisstraf ondergaan, ofschoon zijne volkomene onschuld naderhand aan den dag komt, en zijne patronen hem reeds vroeger, na zijn ontslag uit den kerker, hun gansche vertrouwen, ook al vrij onmenschkundig, hadden teruggegeven, en hem de netelige taak opdroegen, om ongetrouwe Administrateuren hunner Westindische plantaadje tot verantwoording en liquidatie van zaken te brengen. De eerlijkheid en scherpzinnigheid, hierbij betoond, en de zuivere zeden, te midden der verleiding behouden, leggen den grond der fortuin van den man, die echter zich later door den schijn zoo deerlijk laat verblinden, dat hij aan de banden van een ongelukkig huwelijk ter naauwernood, en waarlijk niet door zijne wijsheid of menschenkennis, ontsnapt. In het verhaal van die omstandigheid, zoo als zij van bladz. 178 tot 187 wordt geboekt, is de Schrijver nog al uitvoerig, en men zou denken, dat de zaak hiermede afgedaan ware; maar op bladz. 232 krijgen wij eene nadere beschrijving van de toedragt dier zelfde zaak, waardoor de lezer bijkans in verwarring omtrent het vroeger gelezene gebragt wordt, maar die strekken moet, om de edelmoedige handelwijze van Anselmus omtrent het voorwerp, dat hem zoo schrikkelijk en bij herhaling bedrogen had, te doen uitkomen. Dat is nu alles goed en wel; maar die geheele huwelijksgeschiedenis laat ons in twijfel, of
wij Vader Anselmus een goed of een' goeden man moeten noemen, en wij dachten aan het bekende geduldige lastdier, dat, volgens het spreekwoord, zich niet tweemaal aan denzelfden steen stoot! Of heeft de Schrijver ook een' verborgen zedelijken zin bedoeld, en willen betoogen, dat een verstandig man, een man van

{==312==} {>>pagina-aanduiding<<}
diepe kennis van het menschelijk hart, zoo als hij ergens in het boek genoemd wordt, een.... (bijkans noemden wij het dier!) in de liefde is?
Waarom herhaalt de Schrijver op bl. 272 het reeds op bl. 64 aangevoerde slot van kamphuyzen's Mayschen Morgenstond, beide keeren met andere en geen van beide met de eigene woorden van den Dichter? Waarom verwatert hij zijnen stijl door dezelfde fout? Om niet verder te zoeken, slaan wij het boek aan het begin op: ‘Wat deert u? vroeg ik met dubbele belangstelling...... wat deert u? zijt gij ongesteld (*) of heeft misschien de lange wandeling u te veel vermoeid? Hij was buiten staat mij te antwoorden; nog een zuht ontglipte zijne borst; en ik zag eene(n) traan langs zijne wangen rollen. Ik heb altoos eerbied voor de smart van anderen gehad, uit welke reden zij ook mogt voortkomen; ik wachtte dus geduldig tot de hevigste aandoening voorbij was, en herhaalde toen mijne vraag, er eene vriendelijke aanbieding bijvoegende, om hem in alles en met alles, wat in mijn vermogen was, te helpen; ik noemde hem mijn' vriend, en dien naam heb ik nooit aan iemand gegeven, wanneer mijn gansche hart er niet mede instemde. Hij begreep mij, en mijne hand, die ik hem geboden had, drukkende, berstte hij in tranen uit. Mijne belangstelling klom al hooger en hooger, maar ik eerbiedigde zijne smart, en wachtte geduldig het oogenblik af, dat hij zelf de behoefte zoude gevoelen, om aan zijn hart lucht te geven. Zóó verliepen er eenige minuten, gedurende welke wij stilzwijgend, hand in hand, naast elkander stonden. Eindelijk wees hij met zijn' vinger naar een vrij groot eiland, dat in het midden van de(n) plas lag.’ Ziet daar een proefje van den stijl, en tevens nagenoeg eene geheele bladzijde van den druk, die dus voor bejaarde oogen, zelfs bij het oude kaarslicht, niet vermoeijend kan wezen. En wat moet nu ons oordeel zijn? Het werk zal door eene bijzondere klasse van lezers niet zonder nut uit de hand gelegd worden; maar wij zouden er van zeggen:

Goede kost, maar met lang nat bedropen; 
Men dient ze best op een vergiettest voor. 







{==313==} {>>pagina-aanduiding<<}

Keur van gedenkwaardige Tafereelen uit de Geschiedenis van Schotland. Naar het Engelsch van Sir Walter Scott, door G. Engelberts Gerrits. IIde Deel. Met Platen. Te Amsterdam, bij G. Portielje. 1834. In 8vo. 246 Bl. f 2-60.

l'Histoire d'Angleterre, racontée à mes élevès. Traduit de l'Anglais sur la septième édition. Nouvelle édition ornée de figures, revue et corrigée. Par G. Engelberts Gerrits. à Amsterdam, chez G. Portielje. 1834. 8vo. 132 p. f 1-50.

Vaderlandsche Tafereelen uit de 16de en 17de Eeuw. Door P.D. Anslijn, Schoolonderwijzer te Alkmaar. Met 60 Plaatjes. Te Zaltbommel, bij J. Noman en Zoon. 1834. In kl. 8vo. 106 Bl. f 2-60.

Deze drie geschiedkundige en voor de jeugd bestemde werkjes voegen wij in ééne aankondiging te zamen. Het eerste deeltje van walter scott's Tafereelen hebben wij reeds vroeger beschouwd. Het thans ons aangebodene tweede of laatste deeltje is niet minder leerzaam en aangenaam geschreven. Bl. 99 hinderde ons in de vertaling het woord prullen, waarvoor wij liever beuzelingen zouden zeggen; en bl. 219 staat, door eene ongelukkige vergissing, dat maria stuart onder toezigt werd gesteld van Sir amias paulet en Sir drew drury, wegens hunnen bitteren haat tegen de hervormde, lees, tegen de Roomsche Godsdienst: want, om hunne partijdigheid tegen de Roomsche leer en hare belijders, werden die Heeren door Koningin elizabeth als geschikte bewakers der ijverig Roomschgezinde maria aangemerkt.
Het uit het Engelsch door engelberts gerrits almede, doch in het Fransch overgebragte boeksken, l'Histoire d'Angleterre, heeft aan walter scott, bij het opstellen zijner gedenkwaardigheden uit Schotlands geschiedenis, tot voorbeeld gestrekt. Het is in den echten kindertoon geschreven, nog meer dan het werkje van walter scott; maar wij kunnen het niet ontveinzen, dat het ons somtijds wat al te kinderachtig voorkwam. Immers in Engeland zelf moge

{==314==} {>>pagina-aanduiding<<}
men reeds aan zeer kleine kinderen dat boekje in het oorspronkelijke in handen geven, de Fransche vertaling zal hier te lande niet worden gelezen, dan door kinderen, bij welke die hoogst eenvoudige toon de belangstelling wegneemt of vermindert. Hier en daar zouden wij den stijl ook eenigzins gekuischter hebben gewenscht, b.v. bl. 85: ‘Comme le petit roi Edouard et son frère, qui se nommait Richard comme son oncle, étaient très-jeunes, leur père, etc.’
De Vaderlandsche Tafereelen, door den Heer anslijn, vormen een allerliefst kinderboekje. Wij hebben twee aanmerkingen. Vooreerst staat er op den titel: met 60 plaatjes. Maar, schoon naar plaat 59 op bl. 104 en naar pl. 60 op bl. 106 wordt verwezen, ontbreken die beide laatste plaatjes, ten minste in het ons toegezonden exemplaar. Ten tweede schijnt het ons, dat de Schrijver, voor kinderen, wier ouders over de twistpunten in onze geschiedenis geacht kunnen worden verschillend te denken, de voormalige staatspartij te onvoorwaardelijk in het gelijk stelt. Zonder dit te doen, had hij de daden van overdrijving onbewimpeld kunnen afkeuren, b.v. de doodvonnissen en de meeste verbanningen. De moord der de witten is een gruwel, over welks snoodheid onder weldenkenden geen verschil is.

Bernard en Julia, of de voorbeeldige Kinderen. Eene Geschiedenis, vrij naar het Hoogduitsch, van Heinrich Müller. Te 's Gravenhage, bij A. Kloots. 1834. In kl. 8vo. 232 Bl. f 1-25.

De Eerw. van spall, die zich door eigen werk reeds bij onze vaderlandsche jeugd verdienstelijk had gemaakt, heeft haar op nieuw aan zich verpligt, door de omwerking van het werkje, dat wij onder bovenstaanden titel aankondigen en kunnen aanprijzen. Ofschoon in de eerste plaats bestemd voor kinderen, die het verlies hunner ouders te betreuren hebben, kan het ook voor dezulken nuttig zijn, welke zich in het bezit van dien onwaardeerbaren schat mogen verheugen. De toon is niet te kinderlijk, (een gebrek in niet weinige boekjes, voor aankomende knapen en meisjes bestemd) en toch kinderlijk genoeg; de zedeleer wordt ongezocht aangebragt, en het jeugdig gemoed met godsdien-
{==315==} {>>pagina-aanduiding<<}
stige indrukken vervuld. Meer, dan deze algemeene aanprijzing, mogen wij er, naar onze beperkte ruimte, niet van zeggen.




Het Leven, de Daden en Lotgevallen van Jan Camphuis, Gouverneur-generaal van Neêrlands-Indië. Door H. Zeeman. Met Platen. Te Amsterdam, bij Schalekamp en van de Grampel. 1833. In kl. 8vo. 98 bl. f :-70.

Niet ongelukkig is de kens, om aan de jeugd, als een heilzaam voorbeeld ter navolging, voor te stellen de geschiedenis van eenen man, die, door zijn goed gedrag, vlijt en bekwaamheid, van goudsmidsgezel zich wist te verheffen tot den rang van Gouverneur-generaal van Neêrlands-Indië! Minder gelukkig echter is de uitvoering van dit plan in het thans aangekondigde werkje. Om voor kinderen verstaanbaar en nuttig te zijn, behoeft men juist niet zoo kinderachtig te schrijven, als b.v. uit vele: ‘Zijne goede moeder speet het echter, dat haar zoon zulk een zwart beroep gekozen had, want de oude Hollandsche vrouwen waren over het algemeen zeer zindelijk; en voor zulk èene vrouw was het dus zeer onaangenaam zulk een' zwarten jongen, die er uitzag alsof hij een geheel jaar in den schoorsteen gezeten had, te hebben.’ Ook achten wij het minder geschikt, om, ten bewijze van 's mans gestrenge regtvaardigheid, in een boekje voor kinderen bestemd, bij voorkeur te melden, dat camphuis eene adellijke vrouw in het openbaar liet geeselen en brandmerken, en daarna de ooren afsnijden! Over het geheel zouden wij wat meer gebeurtenissen en minder langdradige uitweidingen verlangen.

Teregtwijzing.

De Recensent van het door den Heer j. andriessen vertaalde werk: Eer en Trouw enz. (*) heeft ontvangen eenen door dien Heer aan de Redactie van dit Tijdschrift gerigten brief, waarin zijn Ed. zich verdedigt tegen deze woorden in de bedoelde Recensie: ‘De Heer andriessen heeft zijne taak goed verrigt; ofschoon het ons bevreemdde, dat hij de hier zoo uitermate groote bewondering van napoleon eenvoudig heeft nageschreven, zonder door eenige aanteekening den onaangenamen indruk te

{==316==} {>>pagina-aanduiding<<}
verzachten, dien het op ons, en zeker op verre de meesten onzer landgenooten, maakt, wanneer een boek in Hollandsch gewaad zoo hoog loopt met eenen man, ..... wiens lof in eenen Nederlandschen mond persiflage is.’ De Vertaler meent, dat dit eene vergissing van Rec. kan zijn. (‘Want dat iemand,’ schrijft hij, ‘mij bij het publiek heeft willen verdacht maken, om mij, langs dien weg, in mijn beroep te benadeelen, dit kan noch mag ik toch denken’; en UEd., Mijnheer! behoeft het ook niet te denken, daar uw Recensent het beroep niet eens kent, dat door u wordt uitgeoefend.) Naar andere stukken, door hem in het licht gegeven, had de Heer andriessen mede niet eens behoeven te verwijzen, evenmin als het gezegde eene onheusche beschuldiging noemen.
De wijze, waarop Rec. zich uitgedrukt heeft, kon, hij erkent dit, misschien naauwkeuriger en duidelijker zijn; maar zijne bedoeling blijft dezelfde, en daarvan neemt hij niets terug. Het hinderde hem, in een Hollandsch boek zoo over napoleon geschreven te vinden, en hij had gewenscht, dat de Heer andriessen, of in het Voorberigt, of zoodra die hooge lof van napoleon in het werk voorkwam, dit of iets dergelijks geschreven had: ‘Men zal meermalen bespeuren, dat de Schrijver van dit werk een der ijverigste bewonderaars van napoleon is. Door dan ook in de Nederduitsche overzetting zijne personen in dien geest te doen spreken, wil de Vertaler geenszins geacht worden, in dit opzigt de gevoelens des Schrijvers over te nemen, daar hij over den Franschen Keizer geheel anders denkt. De Lezer gelieve dit eens voor altijd onder het oog te houden.’ Rec. had zoo iets gewenscht, en nog verwondert het hem, dat de Heer andriessen dit niet heeft gedaan. Ziedaar, wat Rec. heeft willen zeggen, en hetgeen hij nog meent, dat de Vertaler wel niet regtstreeks verpligt was, maar dat toch ook geen hors d'oeuvre zou geweest zijn. Door het woord aanteekening bedoelde Rec. dus juist niet zoozeer eene eigenlijke noot onder aan de bladzijde, maar veelmeer eene teregtwijzing, een monitum aan den Lezer, en hij verklaart, dat het tegen zijne meening en bedoeling is, wanneer of de Heer andriessen zelf, of wie anders ook, er iets meer, en wel bepaaldelijk het in verdenking brengen van 's mans staatkundige gevoelens, uit afleidt.

No. VI. Boekbesch. bl. 252, reg. 25, leze men toegekend, en bl 262, reg. 10, Arnhem.






{==317==} {>>pagina-aanduiding<<}

Boekbeschouwing.

Dissertatio theologica inauguralis, exhibens Analecta in Epistolam Petri alteram, quam - pro gradu Doctoratus - publico ac solenni examini submittit C.N. de Graaff, ex pago Koedijk Hollandus, S.S. Min. Candidatus. Lugd. Bat., apud D. du Mortier et Fil., formâ 8vâ, pagg. IV et 165.

De Αὐτοχειρίας facinore ex Religionis Christianae praeceptis et indole judicando. Accedit brevis Quaestionis historia. Auctore F.J. Domela Nieuwenhuis, Theol. Doctore, in Eccl. Euang.-Luth. S.M. Candidato. Lugd. Bat., apud H.W. Hazenberg, Jun., sormâ 8vâ, pagg. XI et 204.

Deze beide Verhandelingen worden hier in één verslag opgenomen, daar zij beide verdedigd zijn ter verkrijging van de waardigheid van Doctor in de Godgeleerdheid, hoezeer de laatste ons onder bovenstaanden veranderden titel is toegezonden.
Van de eerste Verhandeling is Schrijver de waardige Zoon van den Predikant van Bloemendaal n. de graaff, die door dit Proefstuk van welbesteden tijd ook bij anderen den hartelijken wensch heeft opgewekt, dat hij in de bediening, mogt het zijn!, spoedig kome.
De echtheid van den tweeden Brief van petrus is niet boven alle bedenking verheven, zoodat zelfs neander (Geschichte der Pflanzung und Leitung der Christl. Kirche durch die Apostel. Hamb. 1833. S. 455.) niet twijfelt, dien Brief, als onbruikbaar voor zijn doel, voorbij te gaan. Er is evenwel voor dien Brief het een en ander te zeggen. Het voor en tegen te wikken en te wegen, heeft dan ook hier zijne groote nuttigheid. Dit wordt hier gedaan op eene wijze, die hoogelijk

{==318==} {>>pagina-aanduiding<<}
verdient geroemd te worden. Een kort verslag van den inhoud dezer Verhandeling zal, hoopt Rec., dit gunstig getuigenis genoegzaam bevestigen. Dezelve is in twee deelen gesplitst. Het eerste deel behandelt exegetisch, en waar het te pas komt ook kritisch, eene en andere plaats van dezen Brief. ‘Het kwam den Schrijver voor, dat het niet noodig was eene aaneengeschakelde uitlegging van den ganschen Brief te schrijven. De bekende schriften van chauvin en pott maken dit overbodig. Deze mannen meende hij als leidslieden veilig te kunnen volgen, en slechts nu en dan iets te moeten aanteekenen bij moeijelijke plaatsen, welke eene andere verklaring schenen te vorderen.’ Het spreekt van zelve, dat dit gedeelte der Verhandeling, (pag. 5-75) als voor uittreksel weinig vatbaar, ons geene gelegenheid geeft, om er den inhoud beknoptelijk van mede te deelen. Alleen zeggen wij, dat, indien hier en daar iets mogt voorkomen, dat naar ons oordeel anders moet worden verklaard, er nog meer voorkomt, dat zelfs zeer geoefende Schriftverklaarders tot hun voordeel kunnen en mogen aanwenden, en dat in dit alles, ook waar van anderer meeningen wordt afgegaan, zedigheid en bescheidenheid den toon voeren. Het tweede deel handelt (pag. 76-165) kritisch over de echtheid van dezen Brief. Dit gedeelte is geschikter, dan het eerste, om hoofdzakelijk te worden medegedeeld. Dit zullen wij dan ook hier zoo beknopt opgeven, als ons dit mogelijk is. Doctor de graaff gaat hierin zeer geleidelijk te werk. Hoofdst. I neemt in overweging de getuigenissen der oude Kerkvaders voor en tegen de echtheid van den Brief. Afdeel. I behelst dus die getuigenissen voor de echtheid, en beoordeelt § 1 die plaatsen, waar
door hen petrus, als Schrijver ook van dezen Brief, uitdrukkelijk vermeld wordt. Hier komen dus de getuigenissen voor van origenes, firmilianus, rufinus, hieronymus, athanasius, ephrem Syrus, cyrillus Hierosol., gregorius Nazianzenus en diens broe-
{==319==} {>>pagina-aanduiding<<}
der caesarius. Vervolgens worden § 2 die plaatsen bijgebragt, waar woorden van dezen Brief schijnen medegedeeld te worden, zonder dat van den Schrijver wordt gewag gemaakt. Clemens Rom. is misschien de eenige, die hier in aanmerking mag komen. Twijfelachtig is toch hetgeen door anderen is bijgebragt uit hermae Pastor, justinus Mart., irenaeus, theophilus Ant., clemens Alex. Eveneens is het gelegen met hippolytus, methodius, lactantius. Zekerder is hetgeen van philastrius en basilius M. wordt aangehaald. In Afdeel. II komen ter sprake de bewijzen, die gewoonlijk tegen de echtheid van den Brief worden aangevoerd. Vooreerst wordt dan, § 1, het stilzwijgen der oude Kerkvaders desaangaande, als bewijs tegen de echtheid van den Brief, overwogen. Dit stilzwijgen doet echter op zichzelve niets af. Van meer beteekenis schijnt te wezen, dat in de Syrische vertaling (t.w. de Peschito) die Brief is voorbijgegaan. Uitdrukkelijke getuigenissen tegen de echtheid zijn, zoo als § 2 wordt aangewezen, niet voorhanden in de daartoe door anderen aangehaalde plaatsen van
clemens Alex., origenes, eusebius, didymus, hieronymus, of van eenen Ongenoemde bij muratori. Hieruit trekt de graaff, § 3, het besluit: ‘dat het getuigenis der oude Kerk op zichzelve tegen de echtheid van den Brief niets bewijst, maar dat het alleen en voornamelijk aankomt op eene naauwkeurige vergelijking van dezen Brief met den eersten, die aan petrus wordt toegekend, om in dezen iets te kunnen beslissen.’ Dit geeft dus den Schrijver eenen gemakkelijken overgang tot Hoofdst. II, waar nu de inwendige bewijzen voor en tegen de echtheid van den Brief worden overwogen. Afdeel. I wordt naanwkeurig nagegaan de verwantschap van dezen Brief met dien van judas. De voorbeelden zijn met oordeel gekozen en behandeld. Met uitzondering van 2 pet. I:1, 2, levert het tweede Hoofdstuk van den betwijfelden Brief

{==320==} {>>pagina-aanduiding<<}
al de voorbeelden op, die met den Brief van judas kunnen vergeleken worden. Dit is voor uittreksel niet vatbaar. Wij zien niet in, dat gelijkvormigheid in beide deze Brieven iets ontneemt aan het gezag of de echtheid van éénen derzelven. Misschien doet zedigheid, die den Doctor bij zoo groote geleerdheid tot eere verstrekt, hem minder beslissend oordeelen. Want al ware die overeenstemming tusschen beide de Brieven nog grooter, dan bij naauwkeurige vergelijking blijkt het geval te zijn, dan is het immers beneden hun karakter als Apostelen niet, in dezen ook bij het schrijven elkander te raadplegen? De mogelijkheid zal niemand betwijfelen, zoo min als het nut voor eene Gemeente, welke misschien noodig had, hetgeen de eene Apostel vroeger schreef, door eenen anderen naderhand bekrachtigd te zien, om als Christenen standvastig te zijn. Indien het dus geene de minste zwarigheid inheeft, dat dezelfde Gemeente van twee Apostelen bijna hetzelfde leest, kan het dan wel eenige moeijelijkheid opwekken, dat twee Apostelen aan onderscheidene Gemeenten, maar die zich in gelijke omstandigheden bevinden, bijna hetzelfde schrijven, en dat de een het vroeger geschrevene den ander', hetzij mondeling, hetzij schriftelijk, mededeelt? - Doch wij zullen voortgaan. Afdeel. II wordt, bij onderlinge vergelijking, de overeenstemming en verscheidenheid naauwkeurig aangewezen tusschen de beide Brieven. In deze vergelijking wordt ook opgenomen, wat petrus, volgens lukas in de Handelingen, heeft gesproken, en wordt bijzonder gelet op hetgeen aan petrus bijzonder eigen was. Eerst wordt, § 1, vergeleken de leer en derzelver voordragt, en aangewezen, 1o de overeenstemming, p. 126-137, 2o de verscheidenheid, p. 137-144.
Vervolgens wordt, § 2, taal en stijl in de beide Brieven vergeleken, 1o het verschil, p. 147-154, 2o de overeenstemming aangewezen, p. 154-162. Het besluit, dat de graaff uit dit alles trekt, deelt hij mede met deze woorden: ‘dat er geene genoegzame reden is, om aan den tweeden Brief van petrus

{==321==} {>>pagina-aanduiding<<}
zijne plaats in de verzameling der Bijbelboeken te ontzeggen, ofschoon hij niet zoo gemakkelijk als de eerste zijn regt op die plaats kan handhaven.’
Wij hopen genoeg te hebben gezegd ter ruime aanbeveling van dit belangrijk en geleerd geschrift.
De Schrijver van de tweede Verhandeling is de Zoon van den Leydschen Hoogleeraar nieuwenhuis, sedert het schrijven en verdedigen van dit zijn proefstuk Predikant bij de Luthersche Gemeente te Monnikendam, en reeds door meer dan één geschrift voordeelig bekend. Doctor nieuwenhuis vond, tot het behandelen van zijn gekozen onderwerp, aanleiding in de beschuldiging, door bestrijders tegen den Bijbel ingebragt, dat er geen voorschrift betrekkelijk den Zelfmoord in denzelven voorkomt, en dat daaruit blijkt, dat de Bijbel minder volledig is, dan wel behoorde te wezen. Hij onderzocht daartoe de Evangeliën en de Brieven der Apostelen, maar zonder het gezochte te vinden. Daarop zocht, maar vond hij voor zich geene bevrediging bij andere Schrijvers, als die of op wijsgeerige gronden den Zelfmoord als misdaad brandmerkten, of als ter loops en veel te beknopt de Christelijke Godsdienst op dit punt verdedigden. Het kwam hem dus voor, dat het een voor hem hoogstnuttig, voor anderen niet ongevallig werk zou wezen, indien hij dit onderwerp eens opzettelijk behandelde. In het slot zijner Inleiding (pag. 1-4) geeft hij zijn plan van behandeling dus op: ‘Vooreerst zal hij beknopt onderzoeken, wat Zelfmoord is, en uit welke bronnen die ontspringt; vervolgens, wat de Christelijke Godsdienst nopens die misdaad leert; eindelijk zal hij in eene beknopte geschiedkundige schets opgeven, wat daaromtrent voorname Christen-zedeleeraars hebben voorgedragen.’ Zoo beknopt mogelijk zullen wij nu ook van den inhoud dezer Verhandeling verslag geven. - Het eerste deel, pag. 5-25, de vraag behandelende, wat Zelfmoord is, en welke de bronnen van denzelven zijn, voldoet daaraan voor het eerste gedeelte § 1. Hij
bedoelt niet zoo zeer dien

{==322==} {>>pagina-aanduiding<<}
fijneren Zelfmoord, waarbij men door onmatigheid in zinnelijk genot of in arbeid zijne dagen verkort, maar den groveren, bij welken men vrijwillig, met opzet en voorbedachtelijk aan zijn leven een einde maakt. Onder de zelfmoordenaars telt hij dus niet, die in krankzinnigheid of ijlhoofdigheid door hevige ziekte, die, zoo als socrates of seneca, door regterlijk vonnis gedrongen, zich het ieven benemen, of zich voor Godsdienst, vaderland en menschelijk welzijn opofferen. De bronnen van den Zelfmoord, § 2, ontdekt hij voornamelijk 1o in hevige hartstogten, als liefde, ijverzucht, wraakzucht, vrees en meer andere; 2o in verkeerde begrippen omtrent goed en kwaad en het ware geluk des menschen; 3o. in onwetendheid en achteloosheid omtrent de ware Godsdienst; 4o in de bedriegelijke gronden, op welke somtijds de Zelfmoord wordt verdedigd. Dit is de hoofdinhoud van het eerste deel, pag. 5-25. - Het tweede deel, met opzet uitvoeriger, (pag. 26-150) overweegt de Christelijke leer desaangaande. Het onderzoek moet hier noodwendig tweeledig zijn. Eerst toch dient onderzocht te worden, of er eene plaats of voorschrift in den Bijbel is, waardoor uitdrukkelijk de Zelfmoord wordt verboden. Daarna behoort de aard en algemeene geest des Christendoms te worden geraadpleegd, om daaruit af te leiden, wat te bepalen is aangaande de zedelijkheid van den Zelfmoord. Hier vinden wij dus twee Hoofdstukken, van welke het eerste, pag. 26-47, § 1 onderzoek doet naar zulk eene plaats of voorschrift, zoo wel in het O. als N.V., en, na eenige verkeerde opvattingen te hebben
afgewezen, komt de Schrijver tot het besluit van dit onderzoek, dat de Zelfmoord in den Bijbel nergens wordt veroordeeld. Natuurlijk bestaan hiervoor redenen, en even natuurlijk is dan ook het onderzoek naar dezelve. De redenen dan voor dit stilzwijgen der H. Schrift nopens den Zelfmoord worden § 2, pag. 48-75, opgespoord en aangewezen, als gelegen 1o in de natuur van den mensch zelven; 2o in de algemeene denkwijs dier tijden aangaande

{==323==} {>>pagina-aanduiding<<}
Zelfmoord en zelfmoordenaars, bij Grieken en Romeinen zoo wel, als bij Joden; 3o in den geest of liever de voortreffelijkheid van de Christelijke Godsdienst. Dit kunnen wij slechts aanstippen, maar mogen het niet breeder mededeelen. - Hoofdst. II, onderzoekende, wat volgens den aard der Christelijke Godsdienst als meening omtrent den Zelfmoord moet worden aangenomen, levert, pag. 76-201, deze uitkomsten op, dat hetgeen jezus en de Apostelen aangaande 's menschen ligchaam hebben geleerd, § 1, pag. 76-82, en dat de hooge prijs, dien hunne leer aan het menschelijk leven toekent, reeds van zelve den Zelfmoord als misdaad ten toon stelt, § 2, pag. 82-102, en dat de geest van de Christelijke Godsdienst dat alles afkeurt, waaruit de Zelfmoord gewoonlijk voortkomt. Hier komen de vier bronnen voor, waaruit, volgens Part. I, § 2, pag. 24, 25, de Zelfmoord voortvloeit, en welke nu volgens den geest des Christendoms beoordeeld en met het hoogste regt afgekeurd worden, § 3, pag. 102-122. Ten slotte worden, § 4, pag. 122-150, uit den aard en geest van het Christendom de bewijzen ontzenuwd, welke ten voordeele van den Zelfmoord meestal aangevoerd worden. - Het derde deel der Verhandeling deelt nu (pag. 151 ad finem usque) de gevoelens mede, welke voorname Christen-zedeleeraars aangaande den Zelfmoord hebben geopenbaard. Het eerste Hoofdst. doet die Schrijvers kennen, die geleefd hebben vóór de XVIIde Eeuw. Hier komen dus in aanmerking justinus Mart., lactantius, eusebius, chrysostomus, een Ongenoemde in de Schriften van origenes, anderen. Het
tweede Hoofdst. geeft onderscheidenlijk op, wat bij de Italianen, bij de Franschen, bij de Engelschen, bij de Duitschers en bij de Nederlanders deze en gene desaangaande geleerd en beweerd hebben.
Dit verslag zal, hopen wij, volstaan, om de waarde ook van dit proefschrift onzen Lezeren genoegzaam te doen gevoelen.


{==324==} {>>pagina-aanduiding<<}

Christelijke Betrachtingen. Eene bijdrage tot de stichtelijke lektuur, naar de behoefte van deze tijden. (Met 2 Cor. III:18 als motto.) Te Groningen, bij R.J. Schierbeek. 1834. In gr. 8vo. XII en 282 bl. f 2-80.

De Heeren p. hofstede de groot, Hoogleeraar, c.h. van herwerden, chz., en m.a. amshoff, Predikanten te Groningen, teekenen zich onder het Voorberigt als Schrijvers dezer vertoogen, welke zij hunnen Christelijken Landgenooten aanbieden, opdat ook zij het hunne zouden doen, ten einde onze natie, door de staatkundige en kerkelijke beproevingen van dezen tijd gelouterd en geheiligd, vordere in Christelijke kennis en liefde.
Zoozeer dit doel den lof verdient van alle weldenkenden, zoozeer moeten wij onze goedkeuring schenken aan de verlichte en ernstige wijze, waarop de verdienstelijke Opstellers hetzelve hebben pogen te bereiken. In den voor ons liggenden bundel worden negentien overdenkingen, verschillend van onderwerp, maar alle hoogst gewigtig en leerzaam van inhoud, geleverd. Elke heeft eene Bijbelspreuk aan het hoofd, welke wij daarbij zullen opgeven: Over het acht geven op de teekenen der tijden; Matth. XVI:2, 3. - Wat het is, dat in ons, door de rampen van den tegenwoordigen tijd, moet verbeterd worden; Jes. XXVI:9b. - Over het ontbrekende aan onze godsdienstige volksstemming; Jak. IV:8a. - In hoeverre het Nederlandsche volk, tot op onze dagen toe, door het Christendom is vernieuwd geworden; Openb. XXI:5b. - Hoe het Christendom, bij verschillende menschen, in verschillende mate wordt aangenomen; 1 Cor. I:23, 24. - De heerschende ligtzinnigheid in het kiezen van het ware goed; Gen. XXV:34. - Over de voorzigtigheid, noodig in de beproeving onzer harten; Gal. VI:4a. - Over het geven van oogenblikken aan het aardsche, die ons voor

{==325==} {>>pagina-aanduiding<<}
het hemelsche geschonken zijn; Luk. X:42a. - Hoe de Christen vermaken mag bijwonen; Col. III:17. - Het onderscheid tusschen Wet en Evangelie, volgens een Profect en een Apostel voorgesteld; Joh. I:17. - Over denlevendig(levend)makenden geest des Evangelies; 2 Cor. III:6b. - Over de alleen zaligmakende gemeenschap aan Christus; Hand. IV:12a. - Over het verband tusschen onze afhankelijkheid van God en onze eigene zedelijke werkzaamheid; Phil. II:13. (Een voortreffelijk opstel van wijlen den waardigen j.a. karsten, in leven Theol. Doct. en Pred. te Sas van Gend, der Schrijveren waardigen vriend, wiens geschrift der plaats dubbel waardig is, die het hier beslaat.) - Over de wedergeboorte, die de mensch moet ondergaan, als hij een Christen wordt; Joh. III:5. - Over het geestelijk priesterschap des Christens; Openb. V:10a. - Over het eeuwig leven des Christens hier op aarde; Joh. V:24. - Over de verzekering van Gods liefde in den Christen; Rom. V:5. - Over den geest van God in den Christen; 2 Cor. II:12-16. - Over de Christelijke gemeenschap; 1 Joh. I:3.
De Opstellers erkennen, hier en daar van hunnen kanselarbeid gebruik te hebben gemaakt, hetgeen dan ook aan de houding van sommige stukken te bemerken is; maar dit ontneemt niets aan de waarde dezer overdenkingen, welker toon en inhoud echt liberaal, verlicht, menschkundig, hartelijk is; zoodat wij, ofschoon wel hier en daar - niet in de hoofdzaak, maar enkel in sommige bijzonderheden - van de Schrijvers verschillende, dezen bundel een voortreffelijk geschenk achten aan onze beschaafde Christelijke landgenooten, welks lezing en overpeinzing wij hun ernstig aanprijzen.
Hetgeen de waardige Evangeliedienaars in het Voorberigt zeggen tot verdediging van den gekozen titel: Betrachtingen, heeft ons niet kunnen overtuigen van de gepastheid dier benaming in den zin van overdenking; iets, dat wij voor eenen Germanismus houden: maar wij willen daarover in geen' taalkundigen twist treden.

{==326==} {>>pagina-aanduiding<<}

Geene aanmerkingen van veel belang op dit nuttige geschrift hebbende, zeggen wij er alleen nog van, dat het door de Zeloten onzer dagen reeds als Remonstrantsch, ja misschien wel als Sociniaansch, Ariaansch, Pelagiaansch, Atheïstisch en wat niet al! is uitgekreten; eene verguizing, die denkelijk bij het meerendeel onzer lezers, even als bij ons, tot geene geringe aanprijzing verstrekt.







Afscheidsrede, gehouden bij de Evang. Luthersche Gemeente in 's Gravenhage, den 13 April 1834, door haren Leeraar J.C. Loman, beroepen Predikaent bij de Evang. Luthersche Gemeente te Amsterdam. Te 's Gravenhage, bij de Erven Doorman. 1835. In gr. 8vo. 31 Bl. f :-50.

Openlijke hulde aan mijne 's Gravenhaagsche Gemeente, in twee Leerredenen, en eene plegtige Toespraak, toen, in het Weeshuis aldaar, den 2 Mei 1834, het eerste Eeuwfeest der Stichting huiselijk gevierd werd. Door R.T.F. Reudler, Predikant enz. Te 's Gravenhage, bij de Erven Doorman. 1835. In gr. 8vo. 72 Bl. f :-70.

De Afscheidsrede van den Weleerw. loman, op aandrang van zijnen Kerkeraad en tot een liefdadig einde in het licht gegeven, is een hartelijk gestemd woord, volgens den tekst Hebr. XIII:1, om ‘vast te staan in de broederlijke liefde’, dat voor zijne 's Gravenhaagsche Gemeente gewis een aangenaam aandenken zal blijven: en hoewel zij voor een grooter Publiek niet van hetzelfde belang kan zijn, bevat zij echter algemeene herinneringen genoeg, om ook door anderen met stichting gelezen te worden, waartoe wij ze gaarne aanprijzen.
De Leerredenen en de Toespraak van den Weleerw.

{==327==} {>>pagina-aanduiding<<}
Reudler zijn uitgegeven uit pligtgevoel en dankbaarheid, wegens zijne herstelling uit doodelijke ziekte, en daarbij ondervondene belangstelling zijner Gemeente. - De eerste is eene goed bewerkte, en ter aanbeveling van de jaarlijksche Winterkollekte voor de Armen zeer gepaste Leerrede, over het gewone Zondags-Evangelie, matth. XI:2-10, en wel bepaaldelijk over de woorden: ‘Den armen wordt het Evangelie gepredikt,’ volgens welke jezus als de vriend en weldoener der armen onder zijn volk wordt voorgesteld, en hieruit verpligtingen voor de Christenen afgeleid worden. De tweede Leerrede heeft Psalm XXIII ten tekst, volgens welken zij, na eene zeer korte en wat drooge verklaring of paraphrase, eene hartelijke ‘opwekking’ is, ‘om ons leven en lot altijd aan te merken als regtstreeksch voorwerp der Goddelijke zorg en leiding.’ Hiertoe worden de 6 verzen van den Psalm gevolgd, even zoo vele bijzonderheden daaruit afgeleid, en telkens toepasselijk en stichtelijk ter behartiging aanbevolen. - De plegtige Toespraak is naar tijdsgelegenheid doelmatig, en vooral strekkende, om de belanghebbenden tot dankbaarheid aan God, en tot pligtmatige beantwoording daaraan op te wekken; en als zoodanig moge zij denzelven nog bij de herlezing nuttig zijn!
Gaarne nemen wij uit het laatste gedeelte der eerste Leerrede de volgende behartigenswaardige periode ter proeve over: ‘Waarom toch heerschte in ons vaderland, gedurende de laatste jaren, rust en kalmte, terwijl elders een woeste volkshoop moord en plundering dreigde? Waarom bleven onze personen en eigendommen veilig onder de bescherming der wet, terwijl schier alom de menigte in beweging kon worden gebragt door de lokstem eener valsche vrijheidszucht? Vraagt gij waarom? Hier wordt het Evangelie zuiver en eenvoudig ook aan de armsten verkondigd. Hier sticht men treffelijke scholen voor de geringen, en acht het der moeite waardig hen tot menschen te vormen. Hier leeren zij, als burgers, niet alleen van regten zwet-
{==328==} {>>pagina-aanduiding<<}
sen, maar ook, als Christenen, hunne pligten kennen. - Gelukkig land, waar het weldadigst licht allen bestraalt, en zelfs de misdadiger in den kerker nog het voorwerp is der liefderijkste bemoeijing! Christelijk land! gij oogsttet in deze dagen zigtbaar de kostelijke vruchten van den geest, die uwen Koning, uwe Overheden en burgers bezielt! Het Evanwordt in uwe gewesten verkondigd aan de armen, en deelt licht en troost en vrede aan hutten en paleizen meê!’






Dissertatio medica inauguralis, sistens Observationes medico-chirurgicas, alteram de Radio partim resecto, alteram de Iodii usu in infarctu glandularum canceroso, quam - submittit P.F. Flameng, ordinis Leonis Belgici Eques, Chirurgus militaris primae classis. Die XXVI m. Junii 1834. Traj. ad Rhen. ex offic. Paddenburgii et Soc. 8vo. 43 p. cum Tab.

Dissertatio medica, sistens Observationes de Aneurysmatibus aortam thoracicam afficientibus, quam - submittit J.C. Focke, die XIV m. Februarii 1835. Traj. ad Rhen. ex off. ut supra. 8vo. 78 p. cum Tab. f 2-50.

Wij voegen deze beide Verhandelingen zamen, ofschoon op verschillenden tijd verdedigd en handelende over verschillende onderwerpen, omdat de stoffe, in beide behandeld, van dezelfde Instelling, het groot Rijks-Hospitaal voor de Instructie te Utrecht, afkomstig zijn.
De Heeren flameng en focke vonden zich beide in de gelegenheid aldaar waarnemingen te doen, welke tot welbewerkte Verhandelingen aanleiding hebben gegeven.
De eerste zoude reeds lang deze onderwerpen tot dit einde behandeld hebben, ware hij niet door allerlei zich

{==329==} {>>pagina-aanduiding<<}
opgevolgd hebbende gebeurtenissen hierin verhinderd geworden, laatstelijk nog door den afval der zuidelijke gewesten. Zijne afkomst vergetende, den aandrang der wetenschap en niet de inblazingen var het vooroordeel volgende, is hij in zijnen werkkring eer en eed getrouw gebleven, heeft zich bij meerdere omstandigheden voordeelig doen kennen, en is ook door den Koning voor trouw en bekwaamheid onderscheiden. Hij plukt aanvankelijk daarvan reeds de vruchten, en blijve die verder genieten!
De eerste waarneming van den Heer flameng is merkwaardig door den gunstigen afloop der kunstbewerking - het uitzagen van een aangedaan gedeelte van het linker spaakbeen (Radius). Zij werd reeds in 1826 door hem, onder het toezigt van den beroemden van onsenoort, toen Eerste Officier van Gezondheid bij gezegd Hospitaal, verrigt. De lijder genas, en was zoo gelukkig van zijnen arm nog zóó te kunnen gebruiken, dat hij zelfs eenigen tijd als koetsier gereden heeft. Hij leefde tot in 1832, wanneer hij, door een' bijzonderen zamenloop van omstandigheden, ziek zijnde, in het Hospitaal werd opgenomen en aldaar overleed. De Heer alexander, sedert aan het hoofd van het Rijks-Hospitaal geplaatst, op dit geval indachtig geworden, onderzocht niet slechts den arm, maar liet ook de bloedvaten opspuiten en er een praeparaat van vervaardigen, hetwelk nog in het ontleedkundig Kabinet van dat Hospitaal bewaard wordt. Hij deelde zijne bevindingen aan den Heer flameng mede, die als 't ware een regt op dezelve verkregen had, en op deze wijze heeft de kunst in meer dan één opzigt aanwinst gedaan. Op eene vrij wel uitgevoerde gesteendrukte plaat ziet men het uitgezaagde beenstuk, de vereeniging der beide beeneinden door een vezelig kraakbeenachtig weefsel, hetwelk zoo stevig is geworden, dat beide beeneinden een punt van vereeniging gevonden hebben, waardoor de arm nog tot verlerlei werkzaamheden is geschikt gebleven. Het tot tweemalen toe breken der zoogenoemde

{==330==} {>>pagina-aanduiding<<}
kettingzaag beveelt dit werktuig niet zeer aan, en vordert omzigtigheid bij de aanwending, wanneer men haar volstrekt noodwendig mogt achten. De Heer flameng, door dit ongeval echter niet ontmoedigd, zaagde het beenstuk met eene convex gebogene zaag uit, en bragt zoo de kunstbewerking gelukkig ten einde, waarop de genezing, zoo als dit met bijna al te korte bewoordingen wordt gezegd, na zes weken, met het reeds boven vermelde gevolg, plaats had.
De tweede waarneming handelt over het Iodium, met goed gevolg tegen kankerachtige klieropzetting gebezigd. Het is een middel, thans aan de orde van den dag, naar het schijnt hier met gelukkig gevolg gebezigd, ofschoon de verder gevolgde geneeswijze welligt ruim zoo veel tot den gunstigen uitslag heeft medegewerkt. Het is toch vooral tegen zulke gebreken, dat het bepaald gebruik, bij de tegenwoordig zoo onbeperkte aanwending, van bloedzuigers doeltreffende schijnt te zijn, en verdienen de waarnemingen van lisfranc eene meer algemeene behartiging. - Over de stellingen spreken wij niet: elk zijn gevoelen!
De Heer focke heeft in zijne Dissertatie de bewijzen van eenen welbesteden tijd, doelmatige behandeling van het gekozen onderwerp en goede oordeelkundige kennis nedergelegd. Hij vatte, met zijne Medestudenten, bij de eerste oproeping, de wapens op, en bleef op zijnen post tot de wederkeering der kompagnie. Toen zij andermaal te wapen geroepen werd, dacht de Heer focke op eene betamelijke wijze bijzondere belangen met de algemeene te mogen vereenigen. Hij verzocht met eenigen zijner Medestudenten als Officier van Gezondheid bij het Rijks-Hospitaal voor de Instructie zonder genot van traktement geplaatst te worden. Dit werd hem toegestaan; en hij heeft zich aldaar beijverd, het vaderland te dienen, de wetenschap te beoefenen, voor zich een' schat van kundigheden te verzamelen. Hij schijnt in dat Gesticht, bij de onderscheiding, hem aan de Akademie door zijne Leermeesters,

{==331==} {>>pagina-aanduiding<<}
wier verdiensten hij de verschuldigde eere biedt, betoond, ook de welwillendheid van den Chef des Gestichts, Dr. alexander, ondervonden te hebben, aan wien, uit erkentenis, deze Dissertatie wordt opgedragen met des Schrijvers broeder, mede gunstig in de regtsgeleerde wetenschap en letteren bekend geworden.
De Heer alexander deelde den Schrijver eene door hem gedane belangrijke waarneming over een Aneurysma mede, en stelde hem in de gelegenheid, zelf een ander geval te kunnen waarnemen. Deze beide waarnemingen, met de naauwkeurige lijkopeningen, worden in het eerste Hoofdstuk der Verhandeling medegedeeld. Het eene dezer gevallen wordt door eene gesteendrukte plaat opgehelderd; het ware wenschelijk geweest, dat de Schrijver ook van de tweede, niet minder gewigtige, waarneming een afbeeldsel bezorgd had.
Het tweede Hoofdstuk behelst eenige aanmerkingen over de Aneurysmata der groote slagader in de borstholte; het eerste gedeelte handelt over derzelver herkenning, in schijn gemakkelijk, maar, gelijk de Schrijver bij den aanhef van dezen § zegt, niet altijd voldoende. In de tweede afdeeling wordt het ontstaan en de verandering in het weefsel der slagader nagegaan. Bij de algemeene beschouwing der Aneurysmata wordt telkens op de onderhavige gevallen teruggekomen.
Toont de Heer focke met het nieuwere bekend te zijn, hij heeft tevens de studie der vroegere Schrijvers niet verzuimd. Inzonderheid schijnt hij het werk van den voortreffelijken morgagni geraadpleegd te hebben. Hier wordt met der daad getoond, welk eene schatkamer hetzelve wordt voor den onderzoekenden Geneesheer, die tevens de ontleedkunde op prijs stelt; eene verbindtenis, zonder welke geene doeltreffende geneeskunde op den duur mogelijk is. Het verwondert ons, dat de Schrijver geen gewag heeft gemaakt van het onlangs geuite gevoelen van von walther, dat het Aneurysma eene kankerachtige dyscrasie zoude zijn (*).

{==332==} {>>pagina-aanduiding<<}
Zulks moge minder waarschijnlijk zijn, het had om der volledigheid wille, ofschoon met korte woorden, kunnen vermeld worden.
In de laatste § § spreekt de Schrijver over de geneeswijze der Aneurysmata en over eene der laatst voorgestelde door larrey, welke echter meer op de uitzetting van het hart toepasselijk is en dáár waarschijnlijk in enkele gevallen van vrucht kan zijn, althans volgens het getuigenis van larrey door hem met vrucht is gebezigd.
Ofschoon men mag vooronderstellen, dat de Heer focke in de herkenning van dit gebrek door zijne nasporingen bijzonder bedreven zal wezen, wenschen wij, dat hij slechts schaars in de gelegenheid zal komen, daartoe van zijne kunde gebruik te moeten maken. Liever vinde hij in de herstelling van vele geneeslijke ziekten overvloedige voldoening voor zijne aanvankelijk onder hoogen lof begonnen loopbaan, waarop hij lang ten nutte der menschheid werkzaam moge zijn!




Geschied- en Letterkundig Mengelwerk van Mr. J. Scheltema. Vden Deels 3de Stuk en VIden 1ste Stuk. Te Utrecht, bij J.G. van Terveen en Zoon. 1834. In gr. 8vo. Te zamen 550 bl. f 4-70.

De verdienstelijke scheltema, wiens zucht voor het Vaderland en deszelfs letterkundigen roem geene veroudering kent, heeft ons in deze beide stukken (het laatstgenoemde zal nog door twee andere stukken, ter voltooijing der geheele verzameling, worden gevolgd) weder belangrijke bijdragen geschonken. Verreweg het meeste heeft betrekking tot de Geschiedenis der Boekdrukkunst en het regt van Haarlem op de eere der uitvinding. Sedert den dood van zijnen waardigen Vriend koning heeft de Heer scheltema in zich de roeping gevoeld, om die eer tegen Mentz te verdedigen, en is dus tegen den Heer schaab, die met een uit-
{==333==} {>>pagina-aanduiding<<}
voerig werk tegen Haarlem en bepaaldelijk voor gutenberg was opgetreden, te velde getrokken. Bijna het geheele eerste Stuk des vijfden Deels van dit Mengelwerk was aan eene wederleggende beoordeeling van dat werk toegewijd, en dat Stuk is sedert ook in het Hoogduitsch vertaald. Wij ontvangen nu hier eenige der daaraan gegevene toevoegsels in die overzetting, iets over een geschil tusschen twee Mentzers, dahl en schaab, over de verdiensten van schäffer, berigt aangaande eene merkwaardige Recensie van schaab in de Jenasche Literaturzeitung, iets over de werkjes van den Heer lehne te Mentz, eene levensschets van koster, met aanhangsel, narede en nalezing, benevens een aanhangsel over de oudste Haarlemmer drukken van 1439 tot 1478, eene uitvoerige verdediging der geloofwaardigheid van adrianus junius (de 149 eerste bladzijden van het VIden Deels 1ste Stuk), iets over den Donaat in kl. 4o. met 27 regels, te
Mentz met Haarlemmer letters gedrukt, en over de mogelijkheid der overlevering van de uitvinding der drukkunst door de tweede en derde hand in 128 jaren, door gelijksoortige overleveringen in nog langer tijdsverloop gestaafd. Wij ontveinzen niet, dat wij, met al onze belangstelling in de eer van het Vaderland, hier toch al te groote uitvoerigheid en te vele herhalingen hebben gevonden. Men kan ook van den besten kost te veel geven. Tot overtuiging onzer landgenooten was reeds genoeg gezegd; ten minste het meerdere, later gevondene, kon in eenige weinige bladzijden worden medegedeeld. En voor de Duitschers (voor de meesten ten minste) - wij vreezen, dat alle moeite, om hen te overtuigen, vergeefs zal zijn; want die niet wil overtuigd worden, voor dien baat ook de overmaat der redenen niet. Of denkt men, dat menschen, bij welke de hatelijkheid zoo verre gaat van het volgende te zeggen (zie Vden D. 1ste St. bl. 101): ‘Ebert had beter gedaan, wanneer hij zijne kunst, om de oogen te openen, aan de H.H. Hollanders had beproefd, van welke onlangs in de Manheimer

{==334==} {>>pagina-aanduiding<<}
Courant verzekerd werd, dat de bestendige beoefening der kunst, om de uijen te veredelen, en het veelvuldig hanteren derzelven, 't welk het zintuig des gezigts verzwakt, vermits het tranen wekt, hunne oogen onherstelbaar bedorven hebben;’ - dat zulke menschen voor redenen vatbaar zijn? Waartoe dan zoo veel gezegd? Wij hebben in de door den Heer scheltema bedoelde Recensie (zoo wij meenen: het kan echter ook in eene andere Literaturzeitung zijn) gelezen, ‘dat, al ware het, dat de Hollanders toevallig de drukkunst hadden uitgevonden, zij die echter toen niet aangekweekt, maar hebben laten verloren gaan, en aan de Duitschers ter aankweeking overgelaten. Of wat zou het zijn, indien iemand, toevallig door storm vóór columbus naar Amerika gedreven, dat werelddeel had gezien? Zou dit, wanneer het geene verdere gevolgen gehad had, de eer van columbus kunnen verkorten? Zoo veel te meer schande is het voor de ontdekkers, (indien de Hollanders dit dan ook geweest zijn) dat zij de kunst zoo deerlijk bij zich hebben laten vervallen.’ Op deze smaadreden zouden wij gaarne gezien hebben, dat de waardige Schrijver geantwoord had, door te wijzen op de talrijke drukkers, die, meer dan ergens in Europa, in de Nederlanden hunne kunst eer aangedaan hebben, op de plantinussen, elzeviers, blaeu, van der aa, wetstein en zoo vele anderen, waartegen het zoo veel grootere Duitschland althans geene meerderen over kan stellen. Maar wij erkennen, dat scheltema dit antwoord op eene andere wijze geleverd heeft, door namelijk te doen zien, dat de Haarlemmer letter (kenbaar aan eene bijzondere t op het slot der woorden) naar
Mentz is overgebragt, hoogstwaarschijnlijk ten tijde van den bekenden diefstal, en aldaar niet slechts in 1442 tot het drukken van eenen Alexander Gallus, maar ook reeds in 1440 tot andere stukken, zoo als eenen Donatus, waartoe de bekende fust zich die letters zal hebben aangeschaft, heeft gediend. Nog meer: men heeft in

{==335==} {>>pagina-aanduiding<<}
1459 of 1460 in Engeland pogingen gedaan, om eenen bekwamen boekdrukker uit Haarlem te doen overkomen. Gutenberg zou zelfs naar Holland, bepaaldelijk naar Haarlem, zijn overgekomen: dit laatste komt ons echter minder waarschijnlijk voor. Verder: de pers van koster heeft na zijnen dood verscheidene werken geleverd, die op verre na niet alle schoolboeken waren, zoo als valla, petrarca, aeneas sylvius; en de achterkleinzoon van laurens koster, jan andrieszoon, heeft, volgens de gissing van onzen Schrijver, eene nieuwe drukkerij opgerigt, waardoor de verouderde letters en andere gereedschappen werden versmolten. Van die nieuwe drukkerij van jan andrieszoon en zijnen (waarschijnlijken) opvolger jacob bellaert van Zierikzee is gekomen het zeer uitvoerige werk van bartholomeus den Engelschman, over de propriëteiten der dingen, eene Natuurlijke Geschiedenis met platen, volgens de begrippen dier tijden, uit het Latijn in het Nederduitsch overgebragt, waarvan onze kundige Schrijver in het laatste Stuk des vijfden Deels een uitvoerig verslag geeft. ‘Zoo vele Haarlemmers en Nederlanders zijn dus in de zaak der boekdrukkunst ervaren geworden, en hebben zich later door geheel Europa verspreid. De bedenking van den Heer ebert en anderen, dat de kunst wel te Haarlem is uitgevonden, maar tevens weder zonder nut is uit- en teniet gegaan, wordt hierdoor tegengesproken en opgeheven.’ (VIden D. Iste St. bl. 267.)
Behalve van bartholomeus den Engelschman, vinden wij hier ook nog verslag van twee andere werken der vijftiende Eeuw, der biën boeck en de dialogen der creaturen, het eerste eene soort van natuurlijke historie der bijen, zeer verschillende van de beruchte fable des abeilles, maar toch ook eenigzins allegorisch, daar het de kloosters bij bijenkorven en de monniken bij werkbijen vergelijkt, zeer tot nadeel der eersten, en in eenen stouten en waarlijk vrijmoedigen geest, die echter, eer

{==336==} {>>pagina-aanduiding<<}
de drukkunst was uitgevonden, uit hoofde van de mindere verspreiding der boeken, ook niet zoo zeer gevreesd werd. In 1488, toen echter de gisting in de gemoederen reeds begonnen was, (blijkens de niet minder scherpe taal, die in den Reintje de Vos wordt gevoerd) zag niet alleen het bijenboek, maar ook eene verzameling van fabelen der dieren, onder den naam van dialogus creaturarum, of der creaturen, het licht, bevattende elke fabel eene zedekundige toepassing. Vele dier fabelen zijn geheel nieuw, en sommige waarlijk vernuftig. Ter proeve diene de volgende (in onzen stijl overgebragt): ‘Een visscher ving eens een klein vischje, hetwelk, toen hij het dooden wilde, jammerlijk riep: O goede visscher! ontferm u mijner en laat mij leven. Doodt ge mij, dan is het een mager beetje; maar doet gij het niet, dan zal ik de visschen naar uwe netten drijven. De visscher kon niet tot eene geheele weldaad besluiten, en sneed het vischje den staart af: en wat beleefde hij? het vischje bleef bij zijne netten, en waarschuwde de groote visschen. De man is een wreedaard, zeide het. Ziet, hoe hij mij behandeld heeft; ik heb den staart verloren. - Groote weldaden wekken dikwijls ondankbaarheid; maar halve weldaden maken te allen tijde verbitterde vijanden.’
Waarlijk, zulk eene fabel zou men van de vijftiende Eeuw niet verwachten! Zij is aesopus dubbel waardig, en hoogstwaarschijnlijk ook van vroegeren oorsprong.
Kleinere, zeer uiteenloopende stukjes van onzen Schrijver, vroeger elders geplaatst en hier op nieuw medegedeeld, gaan wij voorbij, om nog een oogenblik te verwijlen bij een merkwaardig berigt aangaande vijf boekjes, in 1673 en 1674 in Engeland gedrukt en uitgegeven, allen de vrees uitdrukkende voor de naauwe toenmalige vereeniging met Frankrijk en den afkeer van ons Vaderland, door het Ministerie aan den dag gelegd. Dit Ministerie was de verachtelijke kabaal, niet minder met lijf en ziel aan Frankrijk en het Catholicisme verkocht, dan de o'connels, russels, palmerstons

{==337==} {>>pagina-aanduiding<<}
onzer dagen, met dat onderscheid slechts, dat de eerste tegen de Vrijheid, de tweede tegen de wettige Constitutie en regten der kroon van hun Vaderland hebben zamengezworen, beide nogtans den ondergang van het Protestantismus, als eindoogmerk, bedoelende. Het gevaar voor Nederland was toen nog dringender dan thans, nu eigen gevaar en schaamte de nieuwe tiberiussen nog inbinden: maar wie weet, wanneer zij, zich veilig wanende, den toom zullen slaken?... Men ziet uit die stukjes, dat toen nog vele ware Engelschen de verfoeijelijke staatkunde dier mannen ten sterkste afkeurden en eindelijk zegepraalden. Mogt dit ook thans het deel van peel en de zijnen, die ware vrienden van hun Vaderland, zijn!
Wij wenschen den waardigen Veteraan onzer historische letterkunde gezondheid, lust en krachten toe, om dit Mengelwerk zijns waardig ten einde te brengen.

De Karakterschetsen van Theophrastus. Naar het Grieksch. Te Rotterdam, bij J.W. van Leenhof. 1833. In gr. 8vo. VI, 76 bl. f 1-:

De jeugdige Vertaler zegt, dat hij de Karakterschetsen van theophrastus letterlijk uit het oorspronkelijke heeft overgebragt, opdat men de Grieken beter zoude kunnen leeren kennen, dan uit de vertaling van la bruyère. Hij heeft er, ter opheldering, weinige aanteekeningen van schweighaeuser en van la bruyère, benevens eenige weinige van hemzelven, bijgevoegd. De zucht, om zijne uitspanningen en oefeningen aan het nuttige te verbinden, is hem ten spoorslag tot de uitgave geweest.
Wij prijzen het zeer in eenen jongeling, dat hij zoodanige uitspanningen van zijnen dagelijkschen arbeid neemt, en misprijzen het ook niet, dat hij de vruchten zijner oefeningen zonder bijvoeging van zijnen naam in het licht gegeven heeft. Evenwel hebben wij dat letterlijk uit het oorspronkelijke niet letterlijk kunnen opvatten. Het is ons trouwens uit de vergelijking van eenige Hoofdstukken met het Grieksch en de vertalingvan la bruyère gebleken, dat de Fransche ver-
{==338==} {>>pagina-aanduiding<<}
taling even zeer, zoo niet meer dan de grondtekst, zijne bron is geweest. Dit is jammer. Want de Vertaler had, zoo hij zich alleen aan het Grieksch gehouden had, met behulp van de beste Uitleggers, met name casaubonus, iets beters kunnen leveren, dan hij nu gedaan heeft. De vertaling is nu eens wat vrij en los, dan eens wat naauwer op Grieksche leest geschoeid, naar mate hij het Fransch of Grieksch gevolgd is, hetwelk eene onaangename ongelijkheid oplevert. Dan zijn er ook hier en daar onnaauwkeurigheden, welke een zoodanige Vertaler had behooren te vermijden. Wij zullen ons gezegde door weinige voorbeelden bevestigen.
In het tweede Hoofdstuk zegt de Vertaler: Uw naam zweefde gisteren in de stoa op aller lippen, daar, terwijl wij ons te dier plaatse met meer dan dertig personen bevonden, het gesprek allengskens op de vraag: wie de meest te achten burger dezer stad ware? viel, en gij door allen uit eenen mond genoemd werd. Stoa ware beter door galerij vertaald. La bruyère heeft la portique, gelijk ook Hoofdstuk VIII, alwaar onze Vertaler, vrij zonderling, portica gegeven heeft, en in de aanteekening zegt: ‘Portica was hetzelfde als stoa.’ Terwijl wij ons bevonden. Nous nous trouvâmes, zegt la bruyère. In het Grieksch staat: terwijl wij daar nederzaten. Dat nederzitten drukt de Grieksche praatzucht beter uit. Werd gij door allen uit eenen mond genoemd. Tous d'une commune voix vous nommèrent. Theophrastus schreef: allen begonnen met hem, en kwamen weêr op zijnen naam terug.
In de twee dagen dat ik u niet gezien heb. Lees: omdat ik u in twee dagen niet gezien heb, is uw baard grijs geworden. De vleijers plagten namelijk aan hunne meesters de grijze haren uit den baard te plukken.
Te vergeefs moeite doet om aardig te zijn. Lees: eene laffe aardigheid gezegd heeft.
Brengt de slip zijns mantels aan zijnen mond. Theophrastus heeft: stopt hij zijn kleed in den mond. La bruyère: il porte à fa bouche l'un des bouts de fon manteau.
Die aarden eens regt naar hunnen vader. Lees: dat zijn jongen van een' goeden oude.
Wilt gij een ander kleed? Theophrastus: Wilt gij nog niet een kleed over het andere aantrekken? La bruyère: s'il ne voudroit point une autre robe.

{==339==} {>>pagina-aanduiding<<}

Dergelijke aanmerkingen zouden wij op alle Hoofdstukken kunnen maken. De Vertaler doe met deze zijn voordeel, en verbetere, tot verdere oefening, zijne vertaling.




Epistola de Euripidis Phaëtonte caet. Scripsit S.J.E. rau. Lugd. Bat. apud S. et J. Luchtmans. 1832. 8vo. maj. 62 pag. f :-80.

De Heer rau, eertijds een waardig kweekeling der Leydsche Hoogeschool, reeds in den jare 1825 more majorum tot Doctor in de Regten bevorderd, blijft op eene loffelijke wijze de oude letteren, voor welke hij grooten lust had opgevat, beoefenen. Hij levert ons in dezen Brief zeer aangename vruchten van die oefening, en behandelt den Phaëton van euripides op een' waarlijk geleerden en oordeelkundigen trant. Er behoort voorzeker veel oordeel toe, om uit weinige losse stukken en brokken zich een zeker geheel te denken, en als 't ware eene Tragoedie, welke verloren is, te herscheppen. Het is hier de plaats niet, om een beredeneerd verslag van dezen arbeid te geven, te minder daar dit reeds elders met groote naauwkeurigheid gedaan is. Ook kunnen wij in de beschouwing van sommige plaatsen niet treden, en over dezelve met den Schrijver vriendschappelijk redetwisten, waardoor de waarheid altijd wint. Alleen zij het ons geoorloofd te vragen, of propertius (pag. 31) wel aan die ἄιθοπες ἵπποι kan gedacht hebben, daar hij het als natuurlijk onmogelijk stelt, dat de zon zwarte paarden heeft. Schitterende paarden kan hij nog minder bedoeld hebben. Eene andere vraag kwam ons in de gedachten over eene verbetering op hesiodus, (pag. 32) of namelijk deze verbetering wel met de versmaat overeenkomt. Iets dergelijks zij gevraagd over eene plaats (pag. 41) uit lucianus, alwaar hij zeer vernuftig eenige sporen van gezegden uit euripides meent te ontdekken. Doch misschien is ἐστιν daar onnoodig bij gedrukt, of πυρός zal tot het begin van een' nieuwen regel moeten gebragt worden.
Wij moedigen den Heer rau aan, om op het door hem zoo loffelijk ingeslagen spoor voort te gaan, en ons meer stukken in dezen trant te leveren.





{==340==} {>>pagina-aanduiding<<}

Brieven over de Zeden en Staatkunde der Vereenigde Staten van Noord-Amerika, door Achilles Murat, Burger der Vereenigde Staten, voorheen Kroonprins der beide Siciliën. II Deelen. Uit het Fransch. Te Zaltbommel, bij J. Noman en Zoon. 1834. In gr. 8vo. 350 Bl. f 4-40.

De vestiging van de Vereenigde Staten van Noord-Amerika, en de spoedige, als door tooverij aangroeijende, bevolking van dat uitgebreide gebied, langzamerhand bij geweld en verdrag van deszelfs oorspronkelijke bewoners verkregen, jaarlijks versterkt door de overbevolking van Beijeren, Wurtemberg en andere Staten, levert voor den aandachtigen beschouwer een buitengemeen veld van bespiegeling op, en elke bijdrage tot de kennis van dien grooten Bondstaat, zoo geheel onderscheiden van alle andere Republieken, kan niet anders dan welkom wezen aan den staatsman zoo wel, als aan den staathuishoudkundige, ja belangrijk voor ieder' lezer, die de karaktermatige Romans van cooper kent, en uit ons Mengelwerk gezien heeft, hoe veelzijdig de zeden en gewoonten van dat volk kunnen beschouwd worden. In het tegenwoordige werk zien wij, in tegenstelling van den fijnen toon van spotternij, die in de bedoelde berigten doorstraalt, de keerzijde van den legpenning, en hooren wij een' nieuwen Amerikaan, na een tienjarig verblijf in dat land der vrijheid en der contrasten, de instellingen van den Staat, dien hij tot zijn vaderland heeft aangenomen, beschrijven, verdedigen en tot de wolken verheffen. Na door den dood zijns vaders alle uitzigten in Europa verloren te hebben, werd de Schrijver Burger der Vereenigde Staten, Planter, Advocaat, en Officier bij de gewapende magt. Hij schijnt derhalve allezins bevoegd om zijne gevoelens aan het licht te brengen, en doet het dan ook met al de vooringenomenheid van eenen echten Amerikaan, die eene nieuwe schepping om zich heeft zien verrijzen, waarvan hij wel mag zeggen: Quorum pars magna fui. In een zestal brieven, van 1826 tot 1832 geschreven, behelst het eerste deel een algemeen overzigt en verdeeling der Vereenigde Staten, oorsprong en geschiedenis der staatspartijen, beschouwing der
nieuwe volkplantingen, over de slaven, over de Godsdienst, over het bestuur van het regt; terwijl het tweede deel, in vijf brieven,

{==341==} {>>pagina-aanduiding<<}
allen in Brussel geschreven van Jan. tot Maart 1832, de behandeling van het regtswezen voortzet, over de wetten spreekt, over de krijgsmagt, het zeewezen en de Indianen, over de geldmiddelen, en eindelijk met een' brief over de zeden, schoone kunsten en wetenschappen besluit.
Wij kunnen de lezing en overweging van dit werk wel aanbevelen; ofschoon wij geenszins met alles instemmen, wat door den Schrijver geprezen of verdedigd wordt. De Vertaler heeft, in verschillende noten, den lezer tegen menige dwaling gewaarschuwd, en erkent zelf, dat het werk niet van (Fransche) oppervlakkigheid is vrij te pleiten. De Schrijver is en blijst overigens Franschman in zijn hart. Wanneer men intusschen in het oog houdt, dat, bij het Anglo-Amerikaansche grondbeginsel: ‘alles voor ons nut en voordeel,’ de billijkheid aldaar schijnt te moeten achterstaan, zal men zich minder verwonderen over de sophisterijen, waarmede b.v. de slavenstaat verdedigd wordt, of over den wensch van den Exkoningszoon, dat alle Staten der wereld aan de Vereenigde Staten gelijk mogten worden, en andere dergelijke overdrevene en dikwerf verkeerde staatkundige en godsdienstige gevoelens meer. Voor uittreksels zijn deze boekdeeltjes minder geschikt, en tot beoordeeling kan gevoegelijk dienen de Voorrede van den Vertaler, (den Eerw. g. brandt maas, te Gonda) waarmede wij vrij wel instemmen. Jammer, dat de stijl hier en daar blijken van het Fransche oorspronkelijke draagt, en de interpunctie zoo wel als de correctie veel te wenschen overlaten.




Verhandeling over het gezag der Mozaïsche Wetten in eene Maatschappij van Christenen, door J. Verburg, Hoogleeraar der Oostersche Letterkunde te Deventer. (Zijnde het 3de Stuk des Vden Deels der Nieuwe Verhandelingen van het Zeeuwsch Genootschap der Wetenschappen, en door hetzelve met den gouden eereprijs bekroond.) Te Middelburg, bij de Gebr. Abrahams. 1833. In gr. 8vo. 207 Bl. f 1-90.

Bovenstaande Verhandeling strekt tot antwoord op de vraag: Welk gezag behoort men toe te kennen aan de Goddelijke wetten, door mozes aan het Israëlitische volk gegeven, ter beslissing van hetgeen zedelijk goed of kwaad, regt of onregt is in eene Maatschappij van Christenen? Het Zeeuwsch

{==342==} {>>pagina-aanduiding<<}
Genootschap oordeelde, dat het antwoord den gouden eereprijs waardig was; zoodat men daaruit kan afleiden, dat hetzelve zijne gedane vraag naar genoegen beantwoord zag. In het algemeen zal zich dan ieder Christen ook met de gedachten van den Hoogleeraar verburg over hetgene alsnog voor geldend moet gehouden worden, en over alles, wat alsnog van eenige zijdelingsche toepassing is, gemakkelijk kunnen vereenigen. Maar desniettegenstaande hadden wij gaarne de Verhandeling eenigzins anders zien ingerigt, waartoe de vraag zelve, de Mozaïsche wetten Goddelijk noemende, eene gereede aanleiding gaf. De geachte Schrijver had b.v. eerst het karakter van door God gegevene wetten tegen zuiver menschelijke kunnen overstellen, en daaruit afleiden de geheel eenige soort van gezag, aan de Mozaïsche wetten, b.v. boven de Romeinsche, in eene Maatschappij van Christenen toekomende. Want, heeft eene wetgeving van menschelijken oorsprong bij andere volken, of nadat zij is afgeschaft, geen ander gezag, dan dat, hetwelk het gevoelen van beroemde mannen in eenig vak van geleerdheid altijd uitoefent, terwijl die gevoelens echter, ook wat de redelijkheid betreft, aan nadere toetsing onderhevig zijn, en zonder heiligschennis voor verkeerd mogen worden verklaard; daarentegen, zoodra men aanneemt, dat de wetten, door mozes aan Israël gegeven, kracht hebben van Goddelijk bevel, dan volgt daaruit, dat men wel de billijkheid derzelven mag nasporen, maar ook dàn, wanneer men die niet kon inzien, haar echter niet betwijfelen mag; en dus, al valt het tijdelijke, plaatselijke en nationale weg, het overige, indien het niet door christus of zijne Apostelen uitdrukkelijk is af geschaft, van zelve van verbindende kracht blijft, zonder dat de deugdelijkheid der wet behoeft betoogd te worden, en zonder dat er eene
bijzondere verklaring van christus of de Apostelen noodig is, dat ook dit of dat gebod nog in werking blijft. Daarna behoefde de Schrijver alleen te onderzoeken, in hoeverre of in welken zin de Mozaïsche wet door het Christendom is afgeschaft; en, na getoond te hebben, dat alleen het tijdelijke, plaatselijke en nationale is weggevallen, had hij eindelijk in eenige trekken kunnen schetsen, wat alzoo, om deszelfs algemeene toepasselijkheid, al kunnen wij de bijzondere reden van alles niet aanwijzen, alsnog moet worden nagekomen, hetzij het in het Nieuwe Verbond uitdrukkelijk als pligt wordt gepredikt, hetzij er

{==343==} {>>pagina-aanduiding<<}
van gezwegen wordt. Indien het zedelijk gedeelte der Mozaïsche wetten niet als Goddelijk gebod door de allereerste Christenen erkend ware geweest, ook met opzigt tot de Christenen als zoodanig, dan zouden zij, zoo lang de boeken des N.V. niet geschreven en alom verspreid waren, geene geopenbaarde Zedeleer van algemeen geldende kracht in geschrifte hebben bezeten. Naar ons inzien had dit wel in aanmerking mogen komen. Dank hebbe intusschen de hooggeleerde Schrijver voor het geleverde!




Nagelatene Schriften van Jacob van Dijk. IIde Deel. Te Amsterdam, bij Schalekamp en van de Grampel. 1834. In kl. 8vo. XL en 217 bl. f 1-80.

Op den titel van dit tweede en laatste deel der nagelatene schriften van jacob van dijk staat nog, geheel ten onregte: Verhandeling over den oorsprong, voortgang en tegenwoordigen staat der Nederduitsche Dichtkunst. Want die Verhandeling maakt het vroeger door ons beoordeelde eerste deel uit; en hier had, onder tweede deel, behooren te staan: Gedichten, als bevattende dit deel, na de levensschets van den Schrijver, een aantal gedichten, verschillende in omvang en waarde. Zoo wel die levensschets als het portret des Dichters vermeerdert het belangrijke van dit boeksken, hetwelk over 't geheel zich met genoegen laat doorbladeren. Men kan niet nalaten hulde te doen aan de groote belezenheid en het levendig vernuft van een' man, tot eene geheel andere dan letterkundige bestemming opgeleid; en hetgeen tot het zwakke of minder aanbeveling verdienende van zijnen dichtarbeid kan gerekend worden, is veeleer het algemeen gebrek van zijnen tijd, waarboven slechts enkelen, gelijk van alphen, bilderdijk, feith en bellamy, zich begonnen te verheffen, die dan ook een nieuw, nog voortdurend tijdperk hebben geopend, dan dat men zulks aan de Muze van onzen van dijk in 't bijzonder zou kunnen wijten. Immers hij werd 25 Januarij 1745 te Vlaardingen geboren, en overleed wel eerst te Kralingen 10 Mei 1828, maar zijn bloeitijd als Dichter viel in tusschen 1780 en 1800; terwijl hij reeds vroeger naar de modellen der dichtscholen van de achttiende eeuw en in den smaak van dat tijdperk zijnen geest had beginnen te vormen.

{==344==} {>>pagina-aanduiding<<}

Het voornaamste gedicht in den bundel is het eerste aldaar voorkomende: Het Hof van Moerkerken, bl. 1 tot 112 ingesloten, derhalve een zoogenaamd Hofdicht. Men weet, dat in de achttiende eeuw, na de zoogenaamde Heldendichten, die eigenlijk doorgaans levensbeschrijvingen in verzen waren, de hof- en stroomdichten aan de orde van den dag waren. Het Hof van Moerkerken, door onzen van dijk, behoort zeker tot de beste hofdichten. Rijkdom van beelden, levendigheid van schildering, en veelal dichterlijkheid van uitdrukking, zelfs waar het onderwerp dat moeijelijk maakte, versieren dit gedicht. De met oordeel telkens gewijzigde afwisseling van maat vermindert het anders eentoonige, en stelt den Dichter in gelegenheid, om nu eens een' meer lyrischen, dan weder een' lager gestemden, zelfs gemeenzaam klinkenden toon te slaan. Maar, in weerwil van al deze verdiensten, bezit het stuk eene zekere gerektheid, zoodat men het slechts met moeite ten einde leest; en, door alles zoo veel mogelijk te willen veredelen, vervalt de Schrijver dikwerf tot het gekunstelde. Vandaar dat gedurige spelen met den naam van den Heer van Moerkerken en Mijnsheerenland, den Heere assendelft de koning, dien hij steeds als een Koning (om 's mans naam en gezag) van zijn grondgebied voorstelt. Vandaar al dat gescherm met neptunus en de Goden van Rijn, Maas, Waal enz., benevens dien ganschen sleep van allerlei Stroomnajaden en verdere Godheden van dien stempel, welker voorstelling meer of lachverwekkend of vervelend, dan wel treffend en boeijend is. Vandaar ook dat kluchtige, doch hier blijkbaar als hoog dichterlijk voorgedragene denkbeeld, dat de Dichter met dien Koning, d.i. met Mijn Heer
assendelft de koning, uit rijden gaat, NB. in een' wagen, bespannen met de vier Zonnepaarden, zijnde dus de wagen van apollo, ten einde dat Koningrijk van Moerkerken en Mijnsheerenland overal op te nemen; hetgeen zeggen wil, dat geheel die reis alleen in verbeelding, of, zoo als men het anders uitdrukt, in het hoekje van den haard, geschiedt. Op bl. 15 worden zangvogels spelende orgels genoemd. Veel zouden wij van die gekunstelde geestigheden kunnen aanwijzen, die de ware kunst altijd ontsieren: doch waartoe eenen overledene zoo scherp te critiséren? Het bovenstaande is genoeg, om ieder te doen zien, dat van dijk niet vrij was van dien wansmaak, waarin eene vorige eeuw behagen vond. Dat jeugdige Dich-
{==345==} {>>pagina-aanduiding<<}
ters, die dezen bundel in handen nemen, derhalve het goede waarderen, maar ook hier zich wachten alles voor schoon en navolgenswaardig te houden! Wat het overige in den bundel betreft, dat is, ja, van verschillende waarde, maar in het algemeen verdiende het ook nu nog te worden uitgegeven. Hetgeen wij over de deugden en gebreken der poëzij van van dijk gezegd hebben, is ook dáár van toepassing. Doch, zoo wij niet vreesden te wijdloopig te worden, zouden wij gaarne, als proeve van bevalligen en lossen dichttrant, de trippelverzen uitschrijven, voorkomende in net Hof van Moerkerken, bl. 40 en 41. Zij beginnen aldus:

Hoe geurig en keurig riekt al dit plantsoen! 
Hoe zwierig en tierig verheft zich dit groen! 
De herrefst vermindert noch hindert dien lof. 
Heel de aarde vergaarde, voor 't Koninklijk hof, 
Een schatting van planten van allerlei soort, 
Dat Jovis, Alcides en Phebus bekoort; 
Of Orpheus de boomen deed komen alhier, 
En dansen op noten naar 't klinken der lier, 
Tot dat zij gedrongen, gesprongen in 't rond, 
Hun voeten gevoelden in de aarde gegrond. 
Toen schoten hun loten dit wonderlijk bosch. - 
Deze eiken en ceder zien neder op mos. 
De platen-eschboomen bezoomen dit veld; 
Zij schijnen uit slangen in stangen hersteld, 
En ruilen ook waarlijk nog jaarlijks hunn' bast, 
Maar blijven beh(st)endig inwendig vol kwast. 
Dees lanen zijn banen naar 't eiland der rust, 
Daar vrijheid de blijheid ontmoetende kust, 
Daar 't stille genoegen het zwoegen verzoet, 
Elk vliegende zanger den Koning begroet. 

Dit weinige zij genoeg tot bewijs van 's mans gemakkelijken dichttrant.




Beschrijving over de inwendige gesteldheid des Aardbols, en de oudste veranderingen, die op dezelve zijn voorgevallen: als mede over de basalt en steenkolen. Door J. Groen Jac. Te Amsterdam, bij H. Molenijzer. In gr. 8vo. 157 Bl. f 1-50.


{==346==} {>>pagina-aanduiding<<}

De titel belooft veel, maar draagt geene blijken van taalkundige naauwkeurigheid. De Schrijver zegt in zijne Voorrede: Het verstrekt den redelijken aardbewoner geenszins tot eer, dat hij zoo weinig met de plaats zijner inwoning bekend is, dewijl hij niet alleen zijn levensonderhoud op dezelve moet zoeken, maar voornamelijk ook omdat het de plaats zijner voorbereiding, ontwikkeling en vorming is: elk moet dus hierin het hoogste belang stellen. Alhoewel wij de hier bedoelde wetenschap niet gering achten, meenen wij echter, dat er dingen zijn, waarin de mensch, wanneer hij op zijne bestemming ziet, veel meer belang moet stellen. Maar de Heer groen dacht er anders over, en meende, zijnen landgenooten geen beter dienst te kunnen bewijzen, dan hun dit werk te leveren. Hij heeft namelijk getracht (het zijn des mans eigene woorden) in eenen bevattelijken vorm te doen kennen, niet slechts wat met de oppervlakte des aardbols gebeurd is, maar welke veranderingen deszelfs inwendige deelen ondergaan hebben. Verder betuigt hij van dit zijn werk: Het kan daarom voor een ieder tot een handboek dienen, en het behoorde in elks handen te komen, omdat de kennis aan dit onderwerp, voor allen van het hoogste belang is. Hij verklaart echter nederig: Niemand vermoede, dat het vruchten alleen van mijnen akker zijn; neen! voorname mannen zijn mijne leidslieden geweest en hebben mij in dezen den weg aangewezen, welke(n) ik bewandelen moest. Evenwel schijnt hij goeden dunk van dezen zijnen arbeid te hebben. Hij schrijft althans: Intusschen koestere ik toch den billijken wensch,
dat mijne geringe pogingen velen aangenaam zij(n), in liefde ontvangen mogen worden, en tevens dat zij (wie?) het bedoelde nut er uit mogen trekken. Maar hij verlangt, dat men het onvolkomene van dezen arbeid, of uit Christelijke liefde verschoone, of goedgunstig het gebrekkige, door meer verlichte denkbeelden, aanvulle; want, zegt hij, hier in deze plaats der voorbereiding is niets volmaakt, maar wij moeten streven om hetzelve (wat?) in de toekomst deelachtig te worden.
Volgens den titel moest men verwachten, dat de Heer groen zou handelen, I. over de inwendige gesteldheid des aardbols, II. over de oudste veranderingen op deszelfs oppervlakte, en III. over den bazalt en de steenkolen; maar, het boek doorbladerende, ziet men, dat niet deze orde gevolgd is. De opschriften, die den inhoud der dertig eerste bladzijden aanduiden, zijn: Van de gedaante der aarde, van de

{==347==} {>>pagina-aanduiding<<}
bergen, van de rivieren, van de zeeën. Wat de Schrijver van de inwendige gesteldheid der aarde mededeelt, vult slechts zes bladzijden. Voorts spreekt hij van de veranderingen der bergen, van de veranderingen, welke de rivieren op den aardbol veroorzaakt hebben, van de veranderingen der zee, over het ontstaan van land, van de overstroomingen der zee op het vaste land, van de gesteldheid van het vaste land door overstroomingen veroorzaakt, van de brandende bergen, van de verdoofde bergen, van de aardbevingen. Een Aanhangsel moet dienen, om een overzigt van het geheel te geven. Wat over den bazalt en de steenkolen beloofd is, wordt in het vrij lange stuk over de verdoofde bergen, van bl. 92 tot 139, gevonden.
Men ziet uit deze opgave van den inhoud, dat de Schrijver niet zeer geregeld te werk gaat in de behandeling van zijn onderwerp, of dat de titel niet naauwkeurig aanwijst, wat hij wilde geven. Trouwens, gebrek aan juistheid is het geheele werk door op te merken. Wij zullen slechts eenige staaltjes ten bewijze afschrijven: Onze aarde kan men ook als een planeet, en een deel van het zonnestelsel, aanmerken; in dit geval vertoond (vertoont) zij andere gesteldheden, welke veranderingen te weeg brengen. Op den bodem der zee vindt men slijk, dat is opgeloste aarde (is slijk niets anders?). De zeeën worden van de meeren en moerassen onderscheiden, door dat de eersten eene zigtbare beweging, maar de laatsten niet hebben (hoe kan een Nederlander, die zoo dikwijls uitgebreide waterplassen voor oogen heeft, dit schrijven?). Indien de gedaante der aarde zoodanig ware ingerigt, dat alle wateren in eene (ééne) diepte vergaderden, zoo zou er maar eene (één) groote Oceaan op dezelve aanwezig zijn; die moest ongemeen groot zijn en ten minste een derde gedeelte van de aarde beslaan. Waaruit bewijst groen dit? Bij meerdere diepte moet immers dezelfde hoeveelheid waters eene minder uitgebreide oppervlakte hebben. De brandbare stoffen worden door het vuur verteerd en uitgeworpen; bij gevolg moeten de brandende bergen doch (toch) eindelijk ledig worden en uitdooven. Toegestaan, indien het bewezen ware, dat er geen toevoer van nieuwe brandstof, b.v. van den bodem der zeeën, kon plaats hebben. Waarom hiervan niet met een enkel woord
gewaagd? Tot dat de tijd zulk eene onderzoeking voor het menschelijk verstand meer vatbaar (?) maakt. Door het ontstaan van land verstaat men het wegloopen of wegspoelen des

{==348==} {>>pagina-aanduiding<<}
zeewaters: zijnde eene langzame beweging van hetzelve welke door verhooging der grond (des gronds) veroorzaakt wordt. Deze verhooging veroorzaakt zelve de zee en de daarin loopende rivieren. Doch genoeg hiervan. Taal en stijl zijn ten uiterste slordig - de spelfouten te menigvuldig, om ze allen aan te wijzen. Zoo staat eene sperodische vorm, in plaats van eenen sphaeroïdischen (rondachtigen, onvolkomen ronden) vorm; zwemmen, meermalen, in plaats van drijven; het zoute water loost op, in plaats van lost op; nieuwere ontdekkingen vermoeden, in plaats van doen vermoeden; oevers, in plaats van stranden; slagen, in plaats van slaan; hydostratiek, in plaats van hydrostatiek (waterweegkunde); porieuschheid, in plaats van poreusheid; conysche, in plaats van conische (kegelvormige) gedaante; nepthunische en nephtunische, in plaats van Neptunische; jegend, in de beteekenis van oord; aardbeven, in plaats van aardbevingen, enz. enz. De Kaspische zee wordt bl. 53 een groot moeras genoemd! Van dit moeras zal groen toch wel niet willen beweren, dat deszelfs water geene zigtbare beweging heeft? Wat bl. 69 van den Dollart gezegd wordt, is mede onnaauwkeurig. Niet op eenmaal, maar in eenige achtervolgende jaren, ontstond die waterplas; en het getal der vernietigde dorpen is veel te hoog opgegeven.
Het aangekondigde werk mist dus duidelijkheid en naauwkeurigheid. Onkundigen zullen er weinig uit leeren. Deze kunnen, bij voorbeeld, het Natuurkundig Schoolboek van den Heer buys met veel meer nut lezen. Anderen, die iets van de behandelde onderwerpen weten, zullen hier niet veel nieuws vinden. Trouwens, de Schrijver heeft in de Voorrede te kennen gegeven, dat het niet de vruchten van zijnen akker alleen zijn. Wij willen echter nog eenige bijzonderheden mededeelen, welke als vruchten van eigen akker aangemerkt schijnen te moeten worden. Die zijn, bl. 31: Naar mijn denkbeeld zijn het de menigvuldige steenkolen, welke in den bodem der zee verborgen liggen, de hoofdoorzaak van den onaangenamen smaak (des zeewaters); want dewijl de bodem der zee gelijk is aan het drooge land, zoo liggen in dezelve zoowel steenkolen, als op het land. Voorts: Binnen in den berg zijn delfstoffen voor handen: dit houde ik waarschijnlijk te zijn, iemand mag er over denken gelijk hij wil - ik houde het doch (toch) voor waarschijnlijk, dat er groote zeeën bij de polen zijn. De Heer groen meent het vinden der been-
{==349==} {>>pagina-aanduiding<<}
deren van elders levende dieren in het koude noorden aldus te kunnen verklaren: Echter het onbegrijpelijke valt weg, indien men bedenkt, dat vele zulke dieren door menschen daar heen gebragt, of door een toeval in de zee verongelukt, of dat zij als verrotte ligchamen zwemmende (drijvende), van de golven der zee daarheen gevoerd zijn geworden. Hunne beenderen zijn na de verrotting overgebleven, en nadat het zeewater zijnen grond verlaten
heeft, op het drooge land opgegraven. Wat over het ontstaan van steenkolen gezegd wordt, verspreidt niet veel licht. De Schrijver merkt aan, dat ze van delfstoffelijken oorsprong, en wel overgeblevene uitgeworpene stof der verdoofde (uitgebrande) bergen zijn, omdat 1. de steenkolen in lagen bij de basaltbergen liggen, gelijk de uitgeworpene stoffen, en 2. de stoffe der steenkolen volkomen overeenstemt met de stoffe der brandende bergen. Deze stoffen nu, meent hij, hebben aardvet of uit de bergen of uit den grond ingezogen. En zoo verandert de lava dan in steenkolen! Ook spreekt hij in het voorbijgaan van den turf, en geeft de volgende verklaring: De turf is eene plantachtige stof, ligt op eene vochtige en moerassige plaats, welke aardvet ingezogen heeft. De losse stoffen zuigen aardvet in en worden daardoor in turf veranderd. Wij houden het daarvoor, dat de vette deelen aanwezig zijn in de planten, waarvan het overblijfsel de turfstof uitmaakt. De Schrijver beweert, dat er gewoonlijk steenkolen in de nabijheid van basaltbergen zijn, en hij maakt bl. 117 de volgende aanmerking: Deze, van ons zeggen de berigten, gemaakte ontdekking, namelijk; dat de steenkolen bij de basaltbergen te vinden zijn, is nieuw. Hij voegt er evenwel voorzigtig en nederig bij: Wij weten niemand die ons hierin is voorgegaan, echter indien zij reeds bekend is, zoo willen wij anderen den voorrang der ontdekking niet betwisten. Den onbeduidenden uitval tegen de algemeenheid der Mosaische zondvloed had groen wel mogen nalaten. Onder de vier
aangestipte Errata op het laatste blad staat: ‘diegene, lees gediegene.’ Van gediegene metalen wordt hier meermalen gesproken. Voor lezers, die geen Hoogduitsch verstaan, zou eene verklaring van dit vreemde, klinkbaar Hoogduitsche woord niet ondienstig geweest zijn.
Hoedanig ons oordeel over dit boek is, behoeven wij niet te zeggen.








{==350==} {>>pagina-aanduiding<<}

Redevoering, bij gelegenheid der viering van het vijftigjarig bestaan der Maatschappij Tot Nut van 't Algemeen, uitgesproken in de Afdeeling Zierikzee, op den 17 Nov. 1834, door Mr. W.J.P. Kroef, Advokaat en Secretaris der Stad Zierikzee. Te Zierikzee, bij J. van de Velde Olivier. 1834. In gr. 8vo. 36 Bl. f :-50.

Feestrede ter viering van 't vijftigjarig bestaan der Maatschappij Tot Nut van 't Algemeen, zoo wel als van het meer dan vijfentwintigste jaar van hare Afdeeling Zutphen; gehouden en uitgesproken in de Groote Kerk te Zutphen, den 18 Nov. 1834, door Petrus Camper, tijdelijk Voorzitter daar ter Stede. Te Zutphen, bij W.C. Wansleven. 1835. In gr. 8vo. 67 Bl. f :-60.

Beide deze Redevoeringen of Feestredenen, ter zelfder gelegenheid en bijna gelijktijdig, schoon op verschillende plaatsen, uitgesproken, en door gepaste Cantaten afgewisseld, kunnen wij in onze beschouwing gevoegelijk vereenigen, zonder ze nogtans opzettelijk te willen vergelijken.
De Heer kroef, na in de inleiding het nut, dat de Maatschappij sedert hare oprigting gesticht heeft, kort vermeld te hebben, heeft ten onderwerpe deze stelling: ‘Het is groot, de achting van tijdgenooten te verdienen; het is grooter en edeler, door daden in zegening bij het nageslacht te leven’: hij ontwikkelt dezelve een weinig, en heldert ze door eenige voorbeelden op, waardoor hij tot den lof van nieuwenhuyzen komt, die daarop door het koor bezongen wordt. Eindelijk leidt hij daaruit voor zijne Medeleden af, dat ieder hunner naar dat doel streven moet, en dat de Maatschappij meer en meer bloeijen zal, wanneer hare Leden het voetspoot des Stichters drukken, waartoe pligt, vaderlandsliefde en belang opwekken. - Gelijk deze naar de gelegenheid gepaste en naar algemeenen inhoud genoeg belangrijke Feestrede, op de plaats harer bestemming, waarschijnlijk met genoegen gehoord is, zoo kan zij ook elders over het geheel met genoegen gelezen worden. Bij eenige bijzonderheden stil te staan, schijnt voor zulk voorbijgaand feestwerk, dat over een reeds dikwijls behandeld onderwerp loopt, niet noodig.
De Feestrede des Heeren camper, wiens naam en voor.

{==351==} {>>pagina-aanduiding<<}
naam zulke groote herinneringen wekt, komt ons voor slechts gedeeltelijk aan de gelegenheden, op den titel vermeld, te voldoen; want, behalve dat er in de inleiding, in eene periode, lang 2½ bladzijde, verhaald is, wat de Heer van hall, in zijne Feestrede op de algemeene Vergadering, vermeld heeft, wordt er van het vijftigjarig bestaan der Maatschappij naauwelijks meer gerept, en alleen gehandeld over de ‘Zutphensche Afdeeling’, die toen 27 jaar bestaan had, en over ‘het goede, dat zij, binnen Zutphens borstweer, en van daar, zoo verre als men 't kon, in 't ronde gewrocht heeft.’ (Bl. 6.) Dit laatste zij nu al vermeldenswaardig genoeg; maar of eene dorre lijst der namen enz. van derzelver Oprigters, van de genen, die daarin het woord gevoerd, en van de stoffen, waarover zij gesproken hebben, door de Zutphenaars voor feesttoon en oratorische declamatie op een feest geschikt geoordeeld, en met feestelijke verrukking aangehoord is, dit weten wij niet; maar dit eenige weten wij, dat het ons bij de lezing tamelijk verveeld heeft, en, even als de verdere met veel ophefs voorgedragene toespraken, bij de uitdeeling van eereblijken, voor het groote Publiek van weinig belang voorgekomen is. - De Cantate van den Weleerw. Heer bax is het beste, en voor den geheelen gedenkdag (18 Nov.) doelmatigste, dat wij in deze feestviering hebben aangetroffen. - Allerzonderlingst is het begin van de beschrijving der oprigting van Zutphens Afdeeling, waarin de Spreker aanvangt met den Hertog van alva, en het standbeeld, dat hij zich te Antwerpen liet oprigten, en op welks voetstuk hij zich liet voorstellen als een' herder, die de kudden weidt, het wild gedierte verjaagt: na hieraan bijna twee bladzijden besteed te hebben, worden de Oprigters der Maatschappij bij dien herder
vergeleken; en de Weleerw. Heer b. verwey, de Oprigter harer Afdeeling te Zutphen, wordt hierop de herdersknecht genoemd: dit mag heeten van verre gehaald te zijn! - Over 't geheel schijnt de Heer camper zich in stijl, taal, spelling, zinscheiding, waarin niet al? door vreemdheid te willen onderscheiden, en de Ouden zoo wat te willen nabootsen. Ware het een werk, door zijnen inhoud van blijvende waarde, dan zouden wij daarbij nader stilstaan, en onze gedachten over eene en andere bijzonderheid mededeelen; maar nu zullen wij het slechts voor gezien houden, en hiermede het boeksken wegleggen. Wie nogtans het voorbeeld van dezen Schrijver

{==352==} {>>pagina-aanduiding<<}
mogt willen volgen, dien raden wij te denken aan spreuk. XVIII:1, naar eene oude overzetting dus luidende: ‘Wie hem afsondert, die soeckt, wat hem gelustet, ende settet hem tegen al wat goet is’, waarmede die van van der palm en anderen hoofdzakelijk overeenstemt: ‘Die zonderling zijn wil, zoekt slechts, wat hem gelust: hij is in opstand tegen alle gezond verstand’; en ter stichtelijke verklaring vergelijke hij hiermede de volgende kantteekening van de Staten-overzetting t.d.p.: ‘Andere verstaen hier eene quade afsonderinge, waerdoor iemant sich van de ware wijse ende rechtgevoelende afscheyt, gedreven zijnde door de begeerte van ydele eere, waertoe hy soekt te geraken, mits sich door arghlistige ende spitsvinnige sinnen in alle goede wijsheyt ende leeringe om te wentelen, daer tegen sich op te werpen, ende sijn fenijn daeruyt te suygen, dat hy by alle gelegenheyt daerna met grooten schijn van hooge wijsheyt overal uytgiete.’

1812. Een geschiedkundige Roman. Door L. Rellstab. Uit het Hoogduitsch. In IV Deelen. Te Groningen, bij W. van Boekeren. 1834. In gr. 8vo. Te zamen 1682 bl. f 14-40.

Dat deze geschiedkundige Roman wel wat omslagtig is, valt niet te ontkennen; maar het belangrijke en ingewikkelde, zoo der algemeene tijdsomstandigheden, als der lotgevallen van de daarbij geschilderde personen, benevens het levendige en onderhoudende van den stijl, boeit genoegzaam bij de lezing, om de aandacht steeds bezig te houden, zoodat Recensent althans maar zelden in de verzoeking kwam, gelijk hem anders bij zulke uitvoerige Romans wel gebeurt, om hier en daar wat luchtig er over heen te loopen, en den hoofdinhoud slechts te blijven nasporen. Neen! nergens begint men te wenschen, dat de Schrijver zich meer bekort had, en, eer men het weet, is men de vier dikke boekdeelen ten einde. Trouwens, de karakters zijn goed geteekend en volgehouden, de gebeurtenissen met natuurlijke kleuren geschilderd, en in alles is zoo veel verscheidenheid, zoo veel afwisseling, en echter tevens zoo veel eenheid en zamenhang, dat zeker deze geschiedkundige Roman onder de beste voortbrengselen in dat kunstvak behoort, en de eer der vertaling ten volle waardig

{==353==} {>>pagina-aanduiding<<}
was. De gelukkige afloop der zaken, voor zoo veel de hoofdpersonen aangaat, is bevredigend voor het gevoel; en dat voor de anderen niet alles te regt komt, of wel eens alles verloren gaat, bevordert de waarschijnlijkheid, die door eene algemeene herstelling van alle geledene rampen bij allen, wien wij gaarne zulks zouden toewenschen, te veel zou zijn gekrenkt. Zoo als de geschiedenis der verschillende personen nu is voorgesteld, zou alles zich in de werkelijke wereld, waar toch het avontuurlijke niet geheel vreemd is, hebben kunnen toedragen. Alleen laat het zich moeijelijk begrijpen, hoe men, na de ramp aan de Beresina, er nog met een kind heeft kunnen doorworstelen, en hoe men daarvoor en voor zichzelven steeds voedsel vond. In 't algemeen echter wordt alles met toereikende waarschijnlijkheid voorgedragen, en kan ons oordeel ook niet dan gunstig zijn.




Nederlandsch Magazijn van Romans en Verhalen. IIde Deel. Te Amsterdam, bij G.J.A. Beijerinck. 1834. In gr. 8vo. 311 Bl. f 3-30.

Ook onder den titel: Romans en Verhalen van O.G. Heldring, Mejufvrouw......., en den Schrijver van Licht en Duisternis.

Na over deze lofwaardige vaderlandsche onderneming, in dit Tijdschrift voor 1834, No. VIII, bl. 346 e.v., onze gedachten gezegd, en haar in hare betrekkelijke waarde aanbevolen te hebben, achten wij het niet noodig, er thans breedvoerig over uit te weiden. Ook heeft geen van de drie, in dit tweede Deel voorkomende, verdichte Verhalen ons zoo bij uitstek behaagd of mishaagd, dat wij er ons goed- of afkeurend oordeel met vele woorden over behoeven uit te spreken.
Het eerste Verhaal is van den reeds eenigzins bekenden Schrijver heldring, en heet: ulla en erbertha, of de verovering van Bliejenbeek, eene geschiedenis uit het leven van maarten schenk. Ulla, namelijk, is eene nicht van dien vermaarden partijganger, en beminde van den jongen Edelman coenraad van asperen: zij wordt eerst bij eenen molenaar, en daarna door schenk's zoon willem, op eene vrij avontuurlijke wijze, naar een afge-
{==354==} {>>pagina-aanduiding<<}
legen eiland voor de Spanjaarden in veiligheid gebragt. Erbertha, zuster van coenraad, wordt met haren vader verraderlijk gevangen genomen op het slot Bliejenbeek, toen nog in Spaansche handen; en zij raken daar als Protestanten in veel moeite en levensgevaar, maar worden, toen het slot door schenk veroverd wordt, verlost: coenraad krijgt zijne ulla, en erbertha huwt met een' ander' krijgsoverste. - De aandacht is dus in dit Verhaal vooral tusschen twee personen verdeeld; de zamenhang der deelen is niet groot; en dit een en ander is voor het geheel niet gunstig. Erbertha zou eigenlijk belangrijker voorkomen, dan ulla, zoo het geheele onderwerp, en vooral de invoering van eenen wellustigen en schijnheiligen Monnik, niet te afgesleten, en de gansche behandeling van hetzelve te langwijlig en eentoonig ware; waarbij dan nog de plotselijke verovering van het slot, en de komst van coenraad in de gevangenis van erbertha, als een Deus ex machina invalt, om aan de historie een einde te maken, hetwelk dan ook vrij spoedig volgt. - De stijl is eerst nog al onderhoudend, maar jaagt hier en daar te veel naar sieraden,
en komt te dikwijls op dezelfde woorden en spreekwijzen terug.
Ida van walburg wordt, in het tweede Verhaal, door Mejufvrouw....... voorgesteld, als eene deugdzame Gravin, die de lessen van hare brave moeder, op derzelver sterfbed (wat al te uitvoerig voor eene zwakke en stervende) gegeven, getrouw opvolgt; alle hoogachting en gehoorzaamheid aan haren vader, tot in het aangaan van een huwelijk met Graaf waldemar, bewijst; door dien echtgenoot aldra met ligtzinnigheid, losbandigheid en ontrouw voor hare liesde en deugd beloond wordt, maar aan hare pligten jegens hem en hare kinderen getrouw blijft; zich in de ontdekking van de liefde, die zekere Kapitein ferguson al vroeger voor haar opgevat heeft, en nu bij de ontrouw van haren man op nieuw betoont, pligtmatig en met waardigheid georaagt, en alles met zachtheid en geduld in het werk stelt, om haren gemaal te verbeteren, hetwelk haar ten laatste gelukken mag. - Het geheel is zoo wel in vinding als uitvoering niet buitengemeen, maar nogtans loffelijk in zedelijke bedoeling. Overdreven echter en onnatuurlijk is het, naar Recs. gevoel, dat de Gravin het kind, dat haar echtgenoot bij hare gewezene en toen overledene kamenier heeft, niet alleen verzorgt, maar ook bij zich neemt, en met haar eigen

{==355==} {>>pagina-aanduiding<<}
kind aan hare eigene borst zoogt: men moge dit als romanesk op het papier zetten; maar in de wezenlijke wereld kan men zich zulk eene stuitende en voor de ondeugd al te toegeeslijke opoffering niet wel voorstellen. - De voordragt is deftig, ernstig; het gesprek der personen hier en daar misschien wat al te kunstmatig.
De Auteur van het derde Verhaal verbergt zich onder den naam van den Schrijver van Licht en Duisternis, en levert, onder den titel van floris en ida, een Verhaal uit het begin der zeventiende Eeuw, eene verdichte huiselijke geschiedenis, die kortelijk hierop nederkomt: floris de vrij, koopmanszoon te Amsterdam, staat naar de hand van ida ter meulen, koopmansdochter aldaar, tot groot genoegen van beide vaders; doch vindt hevigen tegenstand bij brecht, moeder van ida, onder voorwendsel van Arminiaansgezindheid der familie de vrij, maar vooral met oogmerk, om hare dochter aan zekeren Proponent, namelijk den zoon van den in haar oog regtzinnigen Predikant plancius, uit te huwen, doch door wiens dood (een wat al te gemakkelijk romantisch huismiddel!) zij in hare hoop teleurgesteld wordt. Floris intusschen vindt eenen wakkeren voorstander zijner zaak in vondel, door wiens vernuftigen inval, bij eene onverwachte komst van Graaf (naderhand Prins) frederik hendrik op het slot te Muiden, waar de familie ter meulen te gast genoodigd was, op eene kluchtige wijze de zaak beklonken en brecht's toestemming verkregen werd, zoodat de gelieven elkander kregen en gelukkig leefden. - Het geheel is dus een eenvoudig, maar door de laatste vinding aardig verhoogd huiselijk tafereel: de manier van voorstelling is luchtig en onderhoudend, hier en daar wel eens (gelijk in de Hollandsche binnengezigtjes) wat al te zeer in het kleine en gemeenzame vallende. In het laatste gedeelte vooral meenden wij eene dichterlijke en met de Dichters welbekende hand te herkennen.
Ziet daar den kost, die hier opgedischt wordt! Is het niet alles even vast, of du haut goût, het zal ten minste de geestelijke maag niet bezwaren of bederven: het vindt dus ligt zijne liefhebbers, en geve dezen en genen eene gezonde en aangename versnapering!

Sadok en Mirjam. Een Joodsch Tafereel uit de tijden

{==356==} {>>pagina-aanduiding<<}
van Jezus' omwandeling op aarde. Naar het Engelsch. Te Rotterdam, bij de Wed. van der Meer en Verbruggen. 1834. In gr. 8vo. 141 Bl. f 1-40.

Dit werkje moet eene schets leveren van de verschillende vooroordeelen, tegen welke onze Heer gedurende zijne omwandeling op aarde te kampen had; en de ons onbekende Schrijver doet dit in den vorm van een verhaal, met gesprekken en brieven. Vrienden en vijanden van jezus zijn het alzoo, die hier optreden; de laatsten met de gewone, ook in de Evangelische verhalen voorkomende, Farizesche en Sadducesche bedenkingen; de eersten die trachtende te ontzenuwen. Het boekje kan - maar van welk geschrift moet men dit niet zeggen? - zijn nut hebben. ‘Mogt het Gode behagen, éénen Farizeër of Sadduceër onder het Christendom, door middel van dit werkje, in eenen nederigen volgeling van zijnen grooten Zoon te herscheppen!’ zegt de Schrijver, en wij wenschen met hem zoowel dit, als dat zijn geschrift het hart opende van die ‘ongelukkigen, welke, onder het heerlijk licht des Evangelies levende, evenwel de duisternis boven het licht verkiezen;’ maar wij verwachten van het eene even weinig als van het andere, en ofschoon wij het doel van harte toejuichen, kunnen wij echter over het geheel niet zeggen, met de uitvoering tevreden te zijn. Het boeksken mist geheel dat antieke, dat Oostersche, hetwelk in schriften van dezen aard een onmisbaar vereischte is, en waarin het ons altijd heeft toegeschenen, dat pfenniger's Joodsche Brieven enz. uitmunten. Beantwoordde nog overal de stijl aan uitdrukkingen, als bladz. 3: ‘het is beter die [verwijtingen] te verdragen met de vrienden van God, dan te wonen in de tenten der Goddeloozen.’ Maar verre vandaar! of is het de regte toon, wanneer het op diezelfde bladzijde heet: ‘zuiverheid van bedoelingen sluit nog geen welbestuurd oordeel in’; wanneer men bladz. 7 leest van een
‘practisch gevoel van Godsdienst’; wanneer bladz. 9 staat: ‘mijn kleine wijsgeer’; bladz. 85: ‘wel Mijnheer sadok!’ enz. enz. Van zulke Westersche uitdrukkingen is het boeksken vol, en door deszelfs uitgave achten wij in geenen deele voldaan te zijn aan hetgeen wij nog altijd als eene behoefte blijven beschouwen, een Hebreeuwsche Anacharsis uit den tijd van jezus, welke wel het burgerlijke en huiselijke leven der Joden van dien tijd,

{==357==} {>>pagina-aanduiding<<}
tot opheldering der Evangeliën, nader dede kennen, maar toch vooral eene schets gave van de godsdienstige gevoelens, sekten en vooroordeelen van de tijd- en landgenooten van onzen Heer; een werk, in aard en aanleg genoeg verschillende van helon's Bedevaart door strauss.
Ook is dit werkje vrij oppervlakkig. Het bevat bijna niets over den heiligen levenswandel van jezus; over zijne onvergelijkelijk schoone zedeleer; over - en dit zou men dan toch stellig verwachten - de gesprekken, door jezus gehouden over de wetten van mozes; over de leerlingen van den Verlosser, en over hoe veel nog meer! Bladz. 78 wordt het Sadduceïsme wat al te ver getrokken; althans dat gahar een half schaap op eenmaal verslindt, met zoovele linzen, dat hatipha er veertien dagen genoeg aan zou hebben, is geene kleinigheid!
Wij willen dus eenvoudig zeggen, dat de vertaling van dit geschrift, onzes inziens, gemakkelijk had kunnen gemist worden, en dat het zichzelven niet te veel zou vernederen, wanneer het tot den lezer, als motto, de woorden van sarah, bladz. 86, rigtte: ‘Maar wacht...... ik zal u beet nemen.’

Winterbloemen; of ernstige en luimige Verhalen voor gezellige avonden. Uit het Hoogduitsch. Te 's Gravenhage, bij A. Kloots. 1835. In gr. 8vo. 231 Bl. f 2-40.

Al wederom eene bijdrage tot de zee van romantische verhalen, waardoor ons publiek, zoo al niet overstroomd, althans mildelijk bespoeld wordt. De verzamelaar van dit viertal noemde die bijdrage Winterbloemen, omdat ze tot verpoozing bij de lamp in het hoekje van den haard gelezen kunnen worden, en wij hebben er vrede mede; hij had evenzeer een' anderen titel mogen kiezen, en die met even krachtige redenen kunnen verdedigen; maar wij willen zijnen titel aannemen, en het tuiltje, dat hij aanbiedt, eens classéren, en dan zal No. 1, Hemelsblaauwe zijde, of bekwaamheid wint vertrouwen, een levendig geschakeerde Hiacint zijn, waarin de lotgevallen van een' ongelukkig' jongeling afwisselend verhaald en tot een gelukkig einde gebragt worden.
No. 2, Ooms geboortedag. Een luimig verhaal, naar opgegevene woorden, houden wij voor eene bontgekleurde Tulp,

{==358==} {>>pagina-aanduiding<<}
zonder veel geur, zoo als een Duitsch tuinman ze bij menigte met weinig moeite kan voortkweeken. Wij zijn geen liefhebbers van eindrijmen, of van de les van wijlen kotzebue, door Bruno Daalberg weleer opgevolgd in zijne Tweeëndertig woorden, en laten die liefhebberij van hersendwingen over aan wie er op gesteld is. Oom Polder begaat op zijnen eenenvijftigsten verjaardag menige dwaasheid, om tot de grootste op zijnen leeftijd te geraken, namelijk een zestienjarig meisje te trouwen, dat reeds aan een' minnaar verbonden is. Gelukkig, dat de brave man tot inkeer komt, en, even als in de tooneelstukjes, het verliefde paar edelmoediglijk verbindt en beschenkt. Zulke ooms zijn wezenlijke Providences, zoo als de Franschen ze noemen.
No. 3, Morgen hij of gij, of wraakzucht. Eene echte nieuwerwetsche noodlotsgeschiedenis, zoo als onze Duitsche naburen die thans, in kreupele navolging van het Fatum der Ouden, met zwarte kleuren teekenen. Het bloedmes is het opschrift van het eerste hoofdstuk, en dat betooverde instrument, tot moorden geschapen, dwingt ieder, die het aanvat, tot bloedige daden. Het heeft dan ook bloed geproefd, en wordt het werktuig, waarmede de vader zijnen eigen' zoon van het leven berooft. Alles ijselijk en naar om aan te hooren en te lezen! Maar toch komt het vrij gelukkig teregt, en de historie eindigt met een gewenscht huwelijk. Kies nu zelf, lieve lezer, welk eene bloem gij wilt, waarvan de kleur uitlokkend, maar de geur verdoovend, ja doodelijk is. Wij laten er u vrijheid toe, maar raden u af, zulke bloemen onder de winterplanten op uwe bloemtafel te plaatsen.
No. 4, Kinderliefde en Huwelijkstrouw, is de Primulaveris van het bouquetje. Het opschrift beantwoordt aan het verhaal, dat ons eene vrouw schetst, die hare vroegere liefde aan den kinderpligt opoffert, met eenen man van gevorderde jaren vrij gelukkig leeft, de laatste dagen van haars vaders leven kalm doet afloopen, maar door de terugkomst van haren minnaar in moeijelijke slingering van hartstogten geraakt, die zij echter moedig het hoofd biedt, ondanks den afstand van zijne regten, dien haar man haar aanbiedt. (Hoe goedig zijn toch die roman-mannen!) Ten slotte, zoo als doorgaans in dergelijke verhalen, heeft manlief de beleefdheid van tijdig af te trekken, en zijne weduwe wordt de vrouw van den man harer keuze, die gelukkig onverzeerd en met roem beladen uit al zijne oorlogsgevaren terugkomt.

{==359==} {>>pagina-aanduiding<<}

In een uurtje van uitspanning laat het boek zich lezen; kwaad zal men er niet uit leeren, maar men verbeuzelt zijnen kostelijken tijd; wij althans zouden ieder raden, om, na geëindigde lectuur, zichzelven af te vragen, even als de wiskundige zijnen vriend, na eene bijgewoonde tooneelvertooning, afvroeg: ‘Zeg mij nu eens, wat het bewijst?’ Wel niet veel meer, dan dat het thema des romanlevens in het oneindige kan gevarieerd worden, en toch over kruisen en mollen geleidelijk afloopen.

Keur van scherts en luim. Door onderscheidene Nederlandsche Dichters. Te Amsterdam, bij F. Kaal en C. Bakker, Bz. In kl. 8vo. XII en 182 bl. f 1-80.

Uit welk oogpunt zullen wij dit bundeltje beschouwen? Gelijk een hoog- of overwijs Recensent in den Vriend des Vaderlands gedaan heeft? Eerst eene lofspraak houden op het bij den titel zeker niet bedoelde humoristische genre? daarna betoogen, dat er bij de Nederlanders geen humour, geen wit en geen esprit te vinden is? verder stuk voor stuk in deze verzameling hekelen, even alsof ieder, die daaraan geleverd had, zijne uiterste krachten had ingespannen, om iets geestigs voort te brengen; terwijl men dan ligtelijk kan aantoonen, dat er bijna niets in voorkomt, dat aan het ideaal van het comische, satyrische en humoristische beantwoordt? - Neen! niets van dat alles wachte men van ons. Wij beginnen met ons op een historisch standpunt te plaatsen. Een boekhandelaar wenscht een dichtbundeltje van vrolijken inhoud, en waar tevens verscheidenheid van manier en bewerking de eentoonigheid aan ontneemt, in het licht te geven. Hij begrijpt wel, dat het geen werk zal zijn, hetwelk de eeuwigheid zal verduren, maar neemt zich voor, te zorgen voor een bevallig uiterlijk, en bestemt het blijkbaar tot een Sint-Nikolaas-, Kermis- of Nieuwjaarsgeschenkje. Onderscheidene dichters, zonder eenig oogmerk of eenige verwachting, om daardoor roem in te oogsten, zijn den uitgever behulpzaam, door hem te vergunnen, het eene en andere, dat hij geschikt rekent, uit hunne portefeuilles te ligten en tot zijn doel te bezigen. Alleen zoekt men wederzijds te zorgen, dat er niets in wordt opgenomen, dan dat zich met genoegen lezen laat, en een' vrolijken indruk geeft, zonder de zeden te kwetsen. Aan dergelijk oogmerk nu beantwoordt het boeksken, en wij betuigen aan de daartoe medegewerkt hebbende dichters onzen

{==360==} {>>pagina-aanduiding<<}
dank voor hunne welwillendheid, zonder hun talent naar het hier geleverde, ook zelfs vergelijkenderwijze, te willen afmeten, of hunne daar neêrgeworpene stukjes te beoordeelen, even alsof zij daarmede zich eene eerplaats op den Nederlandschen Zangberg hadden willen verzekeren. In het algemeen genomen, is het eene fraaije verzameling van dichtstukjes, veelal van schertsenden inhoud, en aile van schuldelooze, opgeruimdheid bevorderende strekking.




De Masquerade (9 Februarij 1835.) Een Gedicht. Te Leyden, bij C.C. van der Hoek. 1835. In gr. 8vo. 45 Bl. f :-65.

In dit Gedicht beschrijft een Dichter, die zijnen naam verbergt, den kostbaren gemaskerden optogt der Heeren Leydsche Studenten, voorstellende den plegtigen intogt van ferdinand en isabella in Grenada, ten jare 1492: dezen beschrijft hij in 98 achtregelige coupletten, waarvan er nogtans vijf hier en daar, om ons onbekende reden, opengebleven, en de ledige plaatsen door vier regels streepjes aangeduid zijn. - Voor het geven van een overzigt of eenige proeve is dit Gedicht niet geschikt: men koope, leze en vermake zich in een ledig oogenblik! - De beschrijving is nu eens in gemeenzamen, luimigen en bijna prozaïschen, dan eens meer in statigen, deftigen, meer dichterlijken trant; nu eens den optogt op den voet volgende, dan eens in meer of min daarbij passende episoden uitweidende. Bij zulk een bont onderwerp, als die Masquerade, mag er zulk eene bonte mengeling mede doorgaan, en is zelfs dikwijls gansch niet ongepast. - Hetzelfde zegt Rec. ook hoofdzakelijk van het assonerende Spaansche rijm, door den Dichter hier en daar gebruikt: hij zegt dit niet, omdat hij zulk een groot voorstander van het rijm, en een geslagen vijand van rijmelooze verzen is; in geenen deele! maar hij vreest, dat, wanneer deze en dergelijke kunstgrepen, om alles door elkander te werpen, algemeen ter hand genomen en fraai gevonden, vooral wanneer zij door groote namen aangeprezen wierden, men dan met der tijd zulke vreemde amphibie-wezens en zulken wonderlijken en woesten wildzang in de Poëzij krijgen zou, dat er de zuivere zilvertoonen der Goddelijke Muze bij zouden lijden. - Indien den Dichter zijne verheffing van ‘het duister’ der Middeleeuwen, (coupl. 29-32) ‘waarin een hercules omging,’ boven ‘ons licht,’ dat ‘slechts een
dwergenvolk beschijnen mag,’ ernst ware, dan zou Rec. hem dat duister en dien reus gaarne schenken, want hij kan de eeuwen der attilas met hunne Hunnen en Vandalen, der gengiskans met hunne Tartaren en Mongolen, niet terugwenschen: maar hij wil liefst gelooven, dat het, gelijk meer andere dingen in dit Gedicht, niet dan scherts is, en althans hopen, dat Nederlands studerende Jeugd bewaard worde voor in zinneloozen wildzang en middeleeuwsche woestheid hun vermaak en hunne grootheid te zoeken.





{==361==} {>>pagina-aanduiding<<}

Boekbeschouwing.

Hugonis Grotii Annotationes in Novum Testamentum. Denuo emendatius editae. Volumen IX, continens Indices. Groningae, ex officina W. Zuidema. 1834. 8vo. maj. pag. 351. f 3-40.

Met dit deel wordt de nieuwe, reeds algemeen bekende en gebruikte, door Prof. hofstede de groot bezorgde uitgave van grotii Annotationes in N.T. besloten. Het bevat, 1. eenen index rerum et verborum, bl. 1-256. 2. troporum, figurarum et loquendi generum minus usitatarum, (eigenlijk explicationum troporum cet.) bl. 257-272. en 3. vocum Graecarum, a grotio illustratarum, bl. 273-351. Het naslaan van eenige artikelen heeft ons overtuigd van de naauwkeurigheid der Bladwijzers; over de volledigheid van dezelve is onmogelijk te oordeelen, zonder het gansche werk aandachtig door te lezen en telkens de Indices te vergelijken; iets, waartoe Rec. noch lust gevoelt, noch roeping meent te hebben. Eene hooge verdienste is het in deze Bladwijzers, dat zij niet verwijzen naar deel en bladzijde van deze uitgave, maar naar de Bijbelplaats, bij welker opheldering men het bedoelde vinden kan; b.v. A longum ut O efferre, Syrorum est, Luc. 3:2; waardoor dit deel voor de bezitters van alle andere uitgaven van dit uitmuntende werk van waarde is. De Hooggel. Uitgever berigt in eene korte Praefatio, voornemens te zijn, een Supplementum tot deze uitgave in het licht te zenden, houdende eene historische en kritische Verhandeling over de waarde en het gebruik dezer Annotationes, benevens sommige afzonderlijke geschriften of uittreksels (Opuscula nonnulla aut integra, aut excerpta) van den grooten hugo, in welke hij sommige plaatsen van het N. V. nader heeft verklaard. Wij zien naar het een en ander met verlan-
{==362==} {>>pagina-aanduiding<<}
gen uit, en nemen alleen de vrijheid, aan te merken, dat
voor het eerste de vorm eener Praefatio voor het gansche werk misschien geschikter ware. Ook meer dan één der Opuscula Theologica van grotius is eener nieuwe uitgave overwaardig, gelijk wij bij de aankondiging der nieuwe editie van de Verhandeling de veritate religionis Christianae, door bergman bezorgd, reeds gezegd hebben. Aangenaam zal het ons dus zijn, dit lettergeschenk te ontvangen uit de hand van Prof. hofstede de groot, die dit, als Student aangevangen, als Predikant voortgezet en als Hoogleeraar geëindigd werk uitnemend heeft volbragt, waarmede wij hem van harte gelukwenschen.

Middelen ter plaatsing van een aanzienlijk getal Proponenten, voorgeslagen door Philocandidatus. Te Amsterdam, bij J. van Heteren. 1834. In gr. 8vo. 25 Bl. f :-25.

Wenken en Meeningen. I. Aan Theofried. Iets voor en over jeugdige Geestelijken, die nog in geene ambtsbetrekking geplaatst zijn. Te Haarlem, bij de Wed. A. Loosjes, Pz. 1834. In gr. 8vo. 23 Bl. f :-30.

De Schrijvers van deze stukjes, beide, zoo het schijnt, Predikanten, komen in het nuttige oogmerk lofwaardig overeen, dat zij op middelen bedacht zijn, om aan het overgroote aantal van Candidaten, bij het Kerkgenootschap der Hervormden in Nederland, eene zoo veel mogelijk spoedige, nuttige en voordeelige plaatsing te bezorgen; maar zij verschillen onderling hierin, dat de laatste de meeste middelen des eersten verwerpt, en zelfs in hetgene, dat hij met hem aanneemt, nog al onderscheiden is. Ook is de laatste door vorm en stijl veel aangenamer voor de lectuur; doch hierop willen wij nu zoo zeer niet hechten, daar het hier vooral op de deugdelijkheid en uitvoerlijkheid der middelen aan-
{==363==} {>>pagina-aanduiding<<}
komt. Eindelijk schijnt de laatste, die zijn stukje met I geteekend heeft, van voornemen, om hetzelve te vervolgen.
Philocandidatus slaat drie hoofdmiddelen voor: 1. Het Emeritus-verklaren van alle Predikanten van 75 jaren ouderdom, alsmede die van 40 jaren dienst, beide met behoud van pensioen en pastorie. 2. De Adjunctie-dienst. 3. Het scheiden van onvoegzame combinatiën. - Het eerste en derde laat de Schrijver aan Theofried onaangeroerd. Rec. acht het eerste onaannemelijk, onder anderen omdat hij het hard en gedeeltelijk ondoelmatig vindt, de Predikanten niet alleen van 75, maar ook, volgens de laatste bepaling, reeds van 62 jaren oud, (want met hun 22ste jaar kunnen zij in dienst getreden zijn) als onbruikbaar af te danken: en hoe op vele dorpen eene tweede pastorie te vinden? Ook van het derde kan hij zich niet veel voorstellen, daar het vormen van combinatiën een door het Gouvernement niet ten onregte genomen, en nogtans met veel gematigdheid toegepaste maatregel is. - Het tweede middel wordt door beide Schrijvers aangenomen, maar op verschillende wijzen. Philocandidatus wil eene Adjunctie-dienst voor ten minste 50 Candidaten, op een traktement van f 500, zamen dus jaarlijks ter somma van f 25000. Onder de aangewezene negen bronnen, waaruit deze gelden te vinden zouden zijn, bepaalt de Briefschrijver zijne aandacht alleen op de 7de, namelijk het gedeelte van het traktement eener eerste standplaats, dat f 650 te boven gaat, en toont te regt aan, dat zulk eene algemeene vermindering allezins vernederend en ontmoedigend voor de Geestelijken, en schadelijk voor het ware belang van hunne voortgaande studie en ambtsbediening zou zijn. Andere moeijelijkheden hiervan gaat Rec. kortheidshalve voorbij. Wat de overige geldbronnen aangaat, die Philocandidatus voor zulk een fonds aanwijst, hiervan wil Rec. slechts in het algemeen zeggen, dat hij ze niet kan aannemen, niet omdat hij, met Theofried's Vriend, afkeerig van
finantiéle berekeningen

{==364==} {>>pagina-aanduiding<<}
is, die toch dikwijls noodig kunnen zijn, maar omdat hem, naar de kennis en ondervinding, die hij, sedert de organisatie van 1816, in het Provinciaal en het Classicaal Bestuur verkregen heeft, de hier opgegevene geldmiddelen meestal ongeschikt en onbruikbaar voorkomen. Men neme b.v. de drie eerste, de gelden voor de Provinciale en de Classicale Besturen, die voor de Classicale, en die voor de Ringsvergaderingen! De eerste zijn reeds verminderd; en de Vergaderingen kunnen dit in het geheel niet, of niet meer, dan zij het nu reeds zijn: de geheele afschafsing der twee laatstgenoemde gelden zou een geschikt middel zijn, om de Vergaderingen nog veel minder te doen bijwonen. Zien wij ook nog eens op het vijfde, een gedeelte der vacatuur-gelden! Komt niet reeds, alwat boven de f 1200 traktement is, voor de Gemeente? Slepen de verre afstanden die gelden somtijds niet grootendeels weg? Moet er ten minste niet eenige vergoeding zijn voor de liefdebeurten, gedurende 1¼ jaar, voor eene Weduwe, of voor eenen zieken of zwakken Broeder, die geheel tot schade der Ringbroeders komen? Moet de Consulent thans ook niet betaald worden uit de Ringbeurs, die Philocandidatus zelfs hare Rijkstoelage wil doen opofferen? - Op welk eene wijze de Briefschrijver eene Adjunctie-dienst tot stand gebragt wil hebben, is niet volkomen duidelijk. Eerst spreekt hij van daaraan ‘een geschikt inkomen te verbinden’; maar van waar dit komen moet, zegt hij niet. ‘Wie hieraan juist geen behoefte hebben,’ wil hij ‘op eene andere wijze tot de Kerk in betrekking gebragt zien’; maar hoe, dit wijst hij niet aan, want het volgende ziet immers blijkbaar weder op alle Candidaten. Hij wil namelijk, dat ieder Provinciaal Kerkbestuur zijne Candidaten aanbevele aan de Classis, en deze wederom aan de Gemeente, waaronder zij wonen, en dat zij zich dan, let wel! ‘vrijwillig en zonder geldelijk
bezwaar, ter beschikking dier Gemeente stellen,’ om, op verlangen van den Leeraar of de Leeraars, te prediken, te catechiseren, en in het herder-
{==365==} {>>pagina-aanduiding<<}
werk behulpzaam te zijn. Hoe dit strookt met er een geschikt inkomen aan te verbinden, betuigt Rec. niet te begrijpen: of ziet het alleen op de meer bemiddelden, die dit juist niet noodig hebben? hoe partijdig dan! en al behoefden zij het juist niet, kunnen zij dan nog verpligt worden, om er afstand van te doen? of zullen zij dit vrijwillig verkiezen? Over het nut hiervan voor de Candidaten heeft de Vriend wel veel goeds aan zijnen Theofried gezegd, maar het toch van de schoonste zijde geschilderd, en de bezwaren vergeten. Ten opzigte van het nut voor de Kerk, spreekt hij alleen over den heilzamen invloed, dien de Kerkbesturen dus op de beroepingen zouden kunnen hebben: deze, ja, grootelijks wenschelijke, maar ook moeijelijke zaak schijnt echter niet in onafscheidelijk verband te staan met de Adjunctie-dienst, die wel een aanbevelenswaardig middel, maar voor geene algemeene maatregelen vatbaar en alleen naar de tijdelijke en plaatselijke omstandigheden van Leeraars en Gemeenten bruikbaar schijnt te zijn.
Onder de bijkomende middelen noemt Philocandidatus het bevorderen van de Candidaten naar hunne (om het eens kort met een militair woord te noemen) ancienneteit. De Briefschrijver vindt er even veel voor als tegen, en vreest hiervan stremming der kerkelijke vrijheid. Rec. wil dit niet geheel ontkennen; maar zou de beperking tot een zeker getal, jaarlijks door de Synode te bepalen, iets ruimer, dan er in een jaar tot vervulling der vacaturen vermoedelijk noodig is, minder verkieslijk zijn, dan de al te onbepaalde en benaauwende keus tusschen een overbodig groot aantal? Eerder zou eene meerdere ontmoediging der Candidaten daardoor te vreezen zijn; maar zou het meer zekere vooruitzigt, van binnen een' bepaalden tijd geplaatst te worden, voor velen niet aangenamer en nuttiger zijn, dan de onophoudelijke onzekerheid en gedurige teleurstelling? De zaak is althans misschien niet geheel verwerpelijk, en verdient nadere overweging. - Met Theofried's Vriend verklaart Rec. zich tegen het voortrekken, ten minste het onbepaald

{==366==} {>>pagina-aanduiding<<}
voortrekken der genen, die voor het Vaderland uitgetrokken zijn, omdat het ten nadeele kan strekken van de genen, wien het hiertoe niet aan den wil, maar aan de gelegenheid ontbroken heeft; - zoo ook tegen het gedwongen uitstellen van het Candidaats-examen, want ook dit kan niet aanmoedigen.
Eindelijk slaat Philocandidatus nog eenige middelen voor, om den overtolligen aanwas van Candidaten voor het vervolg tegen te werken, en vindt hierin bij den Schrijver van Wenken enz. toestemming. Die middelen zijn: 1. De uitsluiting van alle buitenlandsche Candidaten en Predikanten. Hoe dit hiertoe kan dienen, begrijpt Rec. volstrekt niet: eerder zou het nu der plaatsing van inlandsche Candidaten kunnen voordeelig zijn, hoewel ook dit niet veel zijn kan: ja zelfs is het dan te vreezen, dat de Naburen réprésailles zullen nemen; en dan is b.v. Oostfriesland, waarheen er nu nog eens een of ander geraken kan, gesloten. - 2. Het afschaffen van de Landsbeurs voor de Theologanten; waarbij de Briefschrijver nog voegt het wijzigen der vrijstelling van de Militie, en het naauwkeurig toezien bij het verleenen van bijzondere ondersteuningen. Het eerstgenoemde kan Rec. niet wenschen, daar zulks de Theologische Faculteit zeer ten onregte van een voorregt zou berooven, dat de andere genieten, en tevens ten nadeele strekken van zeer bekwame, maar niet bemiddelde jonge lieden. Veeleer zou hij bij het laatstgemelde ernstig wenschen het afschaffen van alle particuliere beurzen, die, vóór eenige jaren, bij het zijns inziens overdreven geroep over gebrek aan Predikanten, welmeenend maar onbedachtzaam opgerigt zijn; van welk een en ander hij toen reeds de tegenwoordige schadelijke gevolgen gevreesd en voorspeld heeft. Eene geheele opheffing der vrijstelling van de Landmilitie zou hij, in de gegevene omstandigheden, mede zeer wenschelijk achten. - 3. De betaling van eene vrij aanmerkelijke som jaarlijks door Studenten in de Godgeleerdheid, woonachtig in eene Akademiestad, door beide Schrijvers billijk en doelmatig gevonden, kan Rec. niet goed-
{==367==} {>>pagina-aanduiding<<}
keuren, omdat hij niet ziet, op welken grond van billijkheid, en ten wiens voordeele dezelve zou kunnen gevorderd worden, en omdat
hierdoor den Predikanten van eene Akademiestad een voordeel voor hunne zonen ontvalt.
De slotsom van alles komt Rec. voor te zijn, dat eene spoedige plaatsing van de Candidaten nog wel onder de pia vota blijft behooren. Kon men evenwel, om hen niet zonder werk en bestaan te laten, hun en der Gemeenten de Adjunctie-dienst smakelijk maken, en niet door algemeene, maar door plaatselijke maatregelen bevorderen, hij zou dit wel willen aanraden: in groote steden schijnt het hem over het algemeen voor de Candidaten minder verkieslijk, want het voorbeeld van de Waalsche, dat hij zelf ook wel eens in vergelijking gebragt heeft, komt hem nu voor minder af te doen, daar deze doorgaans kleinere Gemeente en kleiner Auditorium hebben. - Verder meent hij opmerkzaam te mogen maken op de Leeraarsdienst in Nederlands Oost- en Westindië, waaraan geen van beide de bovengenoemde Schrijvers gedacht schijnt te hebben, maar die evenwel aldaar zoo noodig is en begeerd wordt, en waarvoor onder het groote aantal Candidaten toch wel eenigen geschikt zouden zijn. - Eindelijk meent hij, dat er ook wel zijn, zoo Studenten als Candidaten, die geene zwarigheid moesten maken, om nog in tijds eenen anderen stand te kiezen, waarin zij niet minder, ja dikwijls nog veel meer voor zichzelven en anderen nuttig zouden zijn.




Over Doop en Doopsgezinden. Handboekje voor Leden en Catechisanten bij de Doopsgezinden, door S. Blaupot ten Cate. Tweede, vermeerderde en veranderde Druk. Te Leeuwarden, bij H.C. Schetsberg. 1835. In kl. 8vo. IV, 43 bl. f :-12½.

Het hier aangekondigde boekje is een vreemd verschijnsel in de Katechetische Letterkunde niet alleen van onze

{==368==} {>>pagina-aanduiding<<}
vaderlandsche Protestantsche Kerk, maar, indien Rec. zich niet bedriege, zelfs van de Kerkgemeente, waartoe de Schrijver behoort; het heeft de bepaalde strekking, om Leden en Catechisanten bij de Doopsgezinden een kort, maar grondig onderwijs mede te deelen aangaande de bijzondere geloofspunten, waarin zij van de overige Protestantsche gezindten verschillen (*). De Heer ten cate, oordeelende, dat er zulk een Handboekje onder zijne Geloofsgenooten ontbreekt, heeft door het gemeenmaken van dezen zijnen arbeid aan die behoefte willen voldoen. Voor zoo veel Rec. den staat van dat Kerkgenootschap kent, zou hij in dezen van den wakkeren man eenigzins verschillen; ja, indien hij vóór de uitgave van het boekje zijn gevoelen daarover had mogen zeggen, zou hij tot dezelve niet geraden hebben. Het komt hem namelijk voor, dat er bij de Doopsgezinden hier te lande wel behoefte is aan een geschikt
onderwijsboek voor Catechisanten en Leden, waarin de leer des Evangelies van het Doopsgezinde standpunt, hetwelk de Doop der Bejaarden aanwijst, in hare waarheid en hare heiligende en zaligmakende kracht wordt voorgesteld; een arbeid,

{==369==} {>>pagina-aanduiding<<}
die tevens de onderwerpen omvat, door den Heer ten cate in zijn boekje afzonderlijk ontwikkeld; maar hij ziet in de bepaalde behandeling der twee punten, op den titel vermeld, vooral in den tegenwoordigen tijd, om meer dan ééne reden, niet zoo veel nut.
Het boekje ziet intusschen het licht, en zelfs in korten tijd voor de tweede maal. Het is in vijf Afdeelingen gesplitst, die de navolgende opschriften hebben. Eerste Afdeeling: Bewijzen voor en tegen den Kinderdoop, bl. 1-17. Tweede: Bewijzen voor den Doop der Bejaarden, bl. 17-22. Derde: Behandeling van eenige vraagstukken, der Doop der Bejaarden betreffende, bl. 22-28. Vierde: Iets over den oorsprong en de geschiedenis der Doopsgezinden, bl. 28-36. Vijfde: Waardoor onderscheidt zich het Christelijk geloof der Doopsgezinden van dat der andere Christelijke Kerkgenootschappen, bl. 36-43.
Rec. erkent gaarne, dat het oogmerk van den Heer ten cate de behandeling der zaken vorderde, die in de vier laatste Afdeelingen voorkomen, en hij acht ze desgelijks ordelijk gerangschikt, helder voorgesteld en vruchtbaar ontwikkeld; maar hij kan zich minder vereenigen met de eerste Afdeeling. Het doel van den Schrijver is niet polemisch, maar zuiver apologetisch geweest; doch dit moest hem niet zoo zeer tot eene opzettelijke bestrijding van den Kinderdoop leiden, als wel tot het staven van den Doop der Bejaarden als den alleen schriftmatigen, hetwelk hem ongetwijfeld tot resultaten zou hebben gebragt, die alle bewijzen voor den Kinderdoop ontzenuwen. In de tweede Afdeeling had hij het bewijs, uit het wezen en de beteekenis van den Doop, in verband met den geestelijken aard van het Christendom, afgeleid, uitvoeriger moeten ontwikkelen en nadrukkelijker aandringen. Dit zou hem gelegenheid gegeven hebben, om het Bijbelsch denkbeeld van wedergeboorte, waarop het in dezen zoo zeer aankomt, vast te stellen, dat nu naauwelijks ter loops ontwikkeld wordt. De eerste vraag van de derde Afdeeling is wel zeer ge-
{==370==} {>>pagina-aanduiding<<}
past; maar het is vreemd, dat zeker ephemeer stukje uit den Recensent o.d. Rec. daarbij aangetogen wordt (*). De vierde Afdeeling bevat een kort en zaakrijk overzigt van den oorsprong en de lotgevallen der Doopsgezinden. Juister ware dit opschrift, wanneer het meer bepaald van de Nederlandsche Doopsgezinden gewaagde. Wat bl. 29 over de afkomst en de vroegste lotgevallen der Waldenzen gezegd wordt, is, naar het oordeel van Rec., kwalijk geschiedkundig goed te maken; maar de Heer ten cate getuigt van zijne gematigde denkwijze en zijn juist oordeel, wanneer hij erkent, dat men ‘te veel zou willen bewijzen, als men beweerde, dat de Doopsgezinden algemeen van de Waldenzen afstammen, of ook zelfs door hun toedoen tot de Doopsgezinde gevoelens gekomen zijn.’ Rec. twijfelt, of men naar waarheid kan zeggen, wat op bl. 32 gesteld wordt, dat de Nederlandsche Doopsgezinden reeds in het midden der 16de eeuw door menno simons tot één ligchaam vereenigd zijn. De noot op bl. 33, over de splitsing der Doopsgezinden in Lamisten en Zonisten, is niet volledig; zoo als dezelve nu luidt, heeft zij voor den gewonen lezer weinig waarde. Al wil men de reden laten gelden, waaruit de mindere vorming der vroegere

{==371==} {>>pagina-aanduiding<<}
Doopsgezinde Leeraren op dezelfde bladzijde verklaard wordt, de eigenlijke grond daarvan lag, naar het oordeel van Rec., dieper, en moet in den geest der toenmalige Doopsgezinde Gemeenten gezocht worden. In de vijfde Afdeeling had onder de kenmerkende punten de bijzonderheid eene opzettelijke melding verdiend, dat alle Doopsgezinde Gemeenten op zichzelve staan en oppermagtige ligchamen uitmaken, die niet van elkander afhangen, en door geen hooger kerkelijk gezag in de leiding van hare belangen bestuurd worden. Rec. verheugt zich, tot een Kerkgenootschap te behooren, dat geene aanneming van Geloofsbelijdenissen en Formulieren van zijne Leden vordert; maar hij kan daarom, vooral in onze dagen, die zoo veel gelegenheid geven, om het gezag van zulke menschelijke opstellen te beoordeelen, zich nog niet vereenigen met de wijze, waarop dit kenmerk bl. 40 wordt uitgedrukt. Ook schijnt hem het gezegde op bl. 43 min juist, dat de Doopsgezinden in hunne gevoelens ‘toegeven zoo veel zij toegeven kunnen.’ De Doopsgezinden hebben nooit toegegeven; zij zijn op sommige punten niet ‘rekkelijker geworden,’ gelijk men wel eens hoort zeggen; zij hebben steeds uit eigene, naar hun inzigt op de H. Schrift gegronde overtuiging, of ook uit onverschilligheid, maar altoos vrijwillig, gevoelens laten varen, waaraan zij vroeger vasthielden. Door deze wijze van handelen meenen zij, met behoud van hunne zelfstandigheid, aan het Protestantsch beginsel meer getrouw gebleven te zijn, dan wanneer zij alle de leerstukken, door hunne voorvaderen vóór meer dan twee eeuwen omhelsd, in bijzonderheden vasthielden, en in zulk eene stabiliteit de eenheid en het wezen van hunne Kerkgemeente stelden. Terwijl Rec. deze aanmerkingen den Heere ten cate ter overweging aanbiedt, maakt hij er zich een genoegen van, te erkennen, dat ook deze zijn arbeid tot een nieuw bewijs verstrekt voor
den ijver, de kennis en het helder oordeel, waarvan hij reeds vroeger loffelijke proeven gegeven heeft.





{==372==} {>>pagina-aanduiding<<}

Uren van aandacht. Godsdienstige Overdenkingen voor Christelijke Huisgezinnen, in den tegenwoordigea tijd. Het Hoogduitsch vrij gevolgd. Door H. van der Sprong. Te Schiedam, bij de Munnik en Wijnands. 1834. In gr. 8vo. 84 Bl. f :-80.

Indien alle goede, Christelijke, bemoedigende denkbeelden, met welke men zich in dagen van beproeving vertroost, maar aanstonds ter perse moeten, ook indien zij niets inhouden, dan hetgeen reeds meermalen en beter is gezegd, geschreven en gedrukt; - indien eene vertaling, denkelijk van fragmenten uit het eene of andere Erbauungsbuch, het legio stichtelijke boeken en boekjes moet vermeerderen, ook indien zij niets bijzonders bevat; - indien het daarbij volstrekt niet aankomt op zuiverheid van taal, stijl en interpunctie, - dan heeft de ons onbekende Heer van der sprong zich met de uitgave van dit boekje regt verdienstelijk gemaakt. Maar indien het iets anders is, zichzelven en de zijnen in droefheid te troosten, en iets anders, de gronden van die vertroosting in het licht te zenden; iets anders, bij gelegenheid een stichtelijk woord te spreken, en iets anders, dat door middel der drukpers voor het publiek te doen; iets anders, zich in de taal des dagelijkschen levens niet angstvallig en op schoolmeesterlijke wijze aan alle taalregels te binden, en wederom iets anders, die in een gedrukt werk slordiglijk te verzuimen, - dan zouden wij dien Heer de uitgave van deze Uren (of, volgens de kortheid der vertoogjes, liever oogenblikken) van aandacht welmeenend hebben afgeraden, ofschoon de geest goed, en de aanhaling van verzen uit de Gezangen, feith, young enz. gepast is. Dit is alles, wat wij van dit boekje te zeggen hebben. De Christelijke lezer doe intusschen zijn voordeel met de overdenking van waarheden, die, in welken vorm en hoe dikwijls ook toegediend, niet ophouden, belangrijke en nuttige waarheden te wezen.





{==373==} {>>pagina-aanduiding<<}

De waarheid en voortreffelijkheid der Homöopathische Geneesleer, door Dr. C. Caspari; uit het Hoogduitsch vertaald en voorzien met eenige Aanteekeningen, door Dr. J.F.P. Schönfeld. Te Winschoten, bij H.V. Huisingh. 1835. In gr. 8vo. 175 Bl.

Dr. schönfeld, van wiens vertaling van een stukje van s. hahnemann in No. XIV van dit Tijdschrift voor 1834, bl. 593, is melding gemaakt, levert hier op nieuw eene vertaling van eene brochure, door den overleden' Duitschen Geneesheer caspari in 1828 geschreven, met het kennelijke doel, om de Homöopathische geneeswijze bij het algemeen meer ingang te doen vinden. Ziet hier van dezelve een kort verslag.
De Schrijver begint zijn stukje door met grooten ophef de vorderingen uit te meten, welke de Homöopathie in de laatste jaren in bijna alle landen van Europa, en wel in Duitschland, Italië, Frankrijk, Rusland, ja zelfs in Amerika heeft gemaakt, en de Vertaler heeft gemeend dit nog verder in de aanteekeningen te moeten uitbreiden met berigten en aanhalingen, welke hij grootendeels heeft ontleend uit de beide tijdschriften, welke tot verdediging van het Hahnemannsche stelsel in Duitschland worden uitgegeven; namelijk de Allgemeine Homöopathische Zeitung en het Archif für Homöopathische Heilkunde. Het is reeds zoo dikwijls opgemerkt en bewezen, hoeveel grootsprakigs en overdrevens in die tijdschriften wordt gevonden, dat het niet noodig is daarop weder terug te komen. De Vertaler spreekt met warmte van de inrigtingen, welke van regeringswege tot bevordering der Homöopathie in onderscheidene rijken zijn tot stand gebragt; maar wij nemen de vrijheid, hem te doen opmerken, dat dit algemeen niet geschied is omdat men er groote waarde aan hechtte, maar om zoo veel mogelijk

{==374==} {>>pagina-aanduiding<<}
het schromelijke misbruik tegen te gaan, hetwelk bedriegers van eene geneeswijze maakten, welker uitoefening alle theoretische kennis overbodig maakt, zoo als caspari ook zelf op bl. 7 van het vertaalde werkje zegt, van de vorderingen der Homöopathie sprekende: Zelfs leeken, predikanten te lande en eigenaren van landgoederen, hebben zich hier en daar, ten beste van hunne, van geneeskundige hulp verwijderde, gemeenten, met de Homöopathie bezig gehouden, en de voortreffelijkste uitkomsten aan het licht gebragt. Verder noemt de Vertaler eene menigte mannen op, welke echte voorstanders der Homöopathie zouden zijn, doch waaronder wij verscheidenen zouden kunnen aanwijzen, die wij niet gelooven, dat bijzonder op die eer gesteld zijn. Voorts loopt hij hoog met eene aanhaling van hufeland, uit welke hij het besluit trekt, dat deze, ofschoon nog geen Homöopaath, echter der nieuwe leer niet geheel ongenegen is. Wij weten wel, dat hufeland zich nimmer regtstreeks tegen de leer van hahnemann heeft verzet; maar wij weten tevens, dat hij, in zijn praktisch Journal en elders, onderscheidene malen verklaard heeft, dat hij er niet de minste waarde aan hechtte, en dat het van zelf te niet zoude loopen. Eindelijk beginnen ook, volgens den Vertaler, onze vaderlandsche Geneesheeren er de aandacht op te vestigen. En waaruit besluit de man dat? Omdat, let wel, Lezer! de Haarlemsche Maatschappij eene prijsvraag heeft voorgesteld, waarbij zij een kritisch onderzoek van het Homöopathische stelsel verlangt; hetwelk toch evenzeer ten na- als ten voordeele kan worden uitgelegd. Caspari komt er echter rond
voor uit, dat het der Homöopathie vrij onverschillig is, hoe de Geneeskundigen over haar denken, als de groote hoop maar op hare zijde is; want, zegt hij zeer naïf, als het publiek zich voor ons verklaart, dan moeten de Allopathen van zelf hunne toevlugt tot dezelve nemen. Dr. schönfeld denkt hier eenigzins anders over.
Ter zake komende, begint de Schrijver, om de klein-
{==375==} {>>pagina-aanduiding<<}
heid der Homöopathische giften van geneesmiddelen aannemelijk te maken, met aan te toonen, welke geringe invloed er noodig is, om ziekten te veroorzaken en in 't algemeen veranderingen in levende en levenlooze ligchamen voort te brengen, en haspelt bij deze gelegenheid op eene zonderlinge wijze de wetten der natuur en der scheikunde, ja zelfs van electriciteit, galvanismus en magnetismus, door elkander. Tot een staaltje leveren wij hier en daar eene zinsnede:
- - Er komt een onweder op, en een onverklaarbare angst overvalt sommige menschen; zij krijgen hoofdpijn, aamborstigheid, een algemeen zweet, snijdingen in den buik en doorloop. Eene zekere dame werd eens door het ruiken aan een' bloemruiker door de toevallen eener hevige borstontsteking overvallen; de nabijheid eener kat, het gezigt van een' kalfskop veroorzaakt bij menigeen duizeling, angst, beving, neusbloeden, onmagt en dergelijke. Even zoo is het met vele andere voorwerpen. - Het gistende bier en de melk worden zuur, wanneer zich een onweder aan den hemel vertoont; wanneer koffij en thee in opene vaten naast elkander staan, berooft de eerste de laatste van alle reuk; een weinig tabaksrook, of de damp van ammonia, verandert de kleur der bloemen; wanneer een zwijn onder een' wagen met kreeften doorloopt, dan sterven zij alle; wanneer men viooltjes of koornbloemen op een mierennest werpt, worden zij terstond rood, enz. enz. Het is derhalve gemakkelijk te denken, (zoo besluit onze Schrijver) dat even zoo geringe oorzaken, als er noodig zijn om het menschelijk ligchaam ziek te maken, ook voldoende zullen zijn om hetzelve te genezen. Tegen tandpijn immers ruikt men aan den geest van ammoniakzout, of men hangt een magneetstaafje of hoefijzer om den hals. Wanneer de borsten eener zogende vrouw hard worden, zoo bindt zij er een zwavelband om; personen, zeer vatbaar voor roos, dragen, als voorbehoedmiddel, een stuk zwavel bij zich; waarom kunnen dan ook de kleine Homöopathische giften niet helpen? en waarom

{==376==} {>>pagina-aanduiding<<}
verwondert men zich dan, dat ook de Homöopathen tegen verschillende pijnen de patiënten alleen maar aan sommige geneesmiddelen laten ruiken? De oorzaak hiervan is, volgens hem, ligt te ontdekken; men is algemeen onbekend met de fijne deelbaarheid der ligchamen, en nu besteedt de Schrijver verscheidene bladzijden, om eene natuurkundige wet te bewijzen, die algemeen bekend is, en die men reeds oneindig beter bij musschenbroek vindt uiteengezet.
De ruimte van dit tijdschrift laat niet toe, al het Homöopathische nonsens aan te halen, dat men hier vindt uitgekraamd; wij zullen ons zoo veel mogelijk bekorten.
Op bl. 18 geeft de Schrijver de aanleidende oorzaken op, welke hahnemann het eerst op het denkbeeld van zijn stelfel zouden gebragt hebben, en legt vervolgens de gronden bloot, op welke de Homöopathische geneeswijze berust. Wij zullen dezelve hier voorbijgaan; zij zijn van elders genoegzaam bekend; boven dat verliest het publiek er niets bij, en voor een' Geneeskundige is het veel te oppervlakkig; deze doet beter, de eigene schriften van hahnemann te lezen, indien hij er lust toe heeft, zoo als het Organon, de Chronische Krankheiten, Reine Arzeneymittellehre, enz. en wil hij eene grondige beoordeeling, hij vergete de drie deelen van: samuel hahnemann's unsterblichen Narrheit, door den Hamburger Arts f.g. simons, niet, welke wij ook Dr. schönfeld ter lezing aanbevelen, daar het uit zijn geheele geschrijf genoegzaam blijkt, dat hij dat werk niet anders dan bij den titel kent.
Op bl. 22, sprekende over de Homöopathische geneesmiddelen, zegt hij, dat de nieuwe geneeswijze reeds een' schat van geneeskrachten heeft verzameld, welke dien der Allopathen ver overtreft; want alhoewel deze in hunne leerboeken veel meer geneesmiddelen hebben opgeteekend, dan de Homöopathen, zoo kennen deze laatsten toch in de 142, welke zij reeds onderzocht hebben, veel meer geneeskrachten, dan de overige Geneeskundigen in al de hunne zamengenomen, en dat willen

{==377==} {>>pagina-aanduiding<<}
wij, in zekeren zin, den man gaarne gewonnen geven; want, volgens zijne eigene verzekering, bezit eenvoudig de houtskool 720 geneeswerkingen, en, zoo ons geheugen ons niet bedriegt, de pulsatille bij de 1100 en de gewone chamomille-bloemen tusschen de 5 en 600. Si fabula vera!
Op bl. 28 gaat de Schrijver verder voort met de voortreffelijkheid der Homöopathie, in tegenstelling der Allopathie, te betoogen. Zij is, volgens hem, in staat, eene menigte ziekten grondig, spoedig en duurzaam te genezen, tegen welke de Allopathie niets vermag. Om dit te bewijzen, kiest hij, als voorbeeld, de tandpijn. Deze wordt, volgens caspari, door de Allopathen altijd beschouwd als een en hetzelfde kwaad, en wanneer zij Spaansche vliegen, bloedzuigers, voetbaden, kamfer, nagelolie, opium en eenige andere algemeene middelen van dien aard hebben aangewend, zoo is hunne wetenschap ten einde, en zij nemen tot het laatste middel, tot het uittrekken van den tand, hunne toevlugt. Doch al ware het dat dit hielp, zoo kan men het geen genezen noemen; het is verminken, want een schadelijk deel te vernietigen is geen kunst, maar hetzelve te behouden en tot vorige gezondheid terug te brengen. Nu is er onder de 142 middelen, welke de Homöopathie heeft onderzocht, bijna geen één, hetwelk niet geschikt is, zekere bepaalde tandpijn te genezen, en er is geen twijfel aan, of zij bezit tegen elke soort van tandpijn een zeker middel, enz. enz. Dus altoos zekere hulp; schoon het Dr. schönfeld, volgens de noot, toch niet altijd wil gelukken.
Verder gaat de Homöopathie veel spoediger; want b.v. onder Allopathische behandeling wordt tot genezing der roos, vooral bij een ongunstig jaargetijde, een tijd van vier tot vijf weken vereischt; de Homöopathie geneest dezelve in 5 tot 8 dagen; borstontstekingen worden Allopathisch niet gemakkelijk onder drie weken, Homöopathisch integendeel in vier tot zes dagen; ja, in sommige gevallen waren eenige uren te dien einde toereikende. (Zie bl. 32.) Nu vragen wij aan ieder, die ge-
{==378==} {>>pagina-aanduiding<<}
zond menschenverstand bezit, wat beteekenen zulke onbepaalde uitdrukkingen? Hebben de graad der ziekte, de ouderdom, de complicatie en een aantal andere omstandigheden niet, bij elke mogelijke behandeling, op den langeren of korteren duur eener ziekte grooten invloed? En zulke grove Empiristen pogchen nog onophoudelijk op hun individualiseren! Recensent vindt zich evenwel verpligt hier aan te merken, dat alle gebreken niet zoo spoedig door de Homöopathie schijnen genezen te worden, als caspari en schönfeld ons willen diets maken. Immers Vader hahnemann verlangt in zijne Chronische Krankheiten, tot genezing van onderscheidene ziekten, weken, maanden, zelfs op ééne plaats 1½ jaar; ja, tot genezing der pas ontstane scabies (frischen Krätze) zijn, volgens hem, tien tot twaalf weken noodzakelijk; zie zijn Vorwort zu von bonninghausen's Repertorium, XXX. Belangrijk is voor den opmerkzamen Geneesheer, om de gulle opregtheid, waarmede het is geschreven, de lezing van het volgende werkje: Skizzen aus der Mappe eines reisenden Homöopathen, zu Druck
befordert von Dr. l. griesselich, 1832. De Schrijver, zelf Homöopaath, heeft verscheidene hunner inrigtingen bezocht, en stond met velen in naauwe betrekking; men kan er uit zien, hoe het met die snelle Homöopathische genezingen gelegen is.

(Het vervolg en slot hierna.)




Proeve over de zedelijke schoonheid der Poëzij van Euripides, door P. van Limburg Brouwer. Te Groningen, bij W. van Boekeren. 1833. In gr. 8vo. 242 Bl. f 2-:

De oude Letterkunde werd oudtijds, gelijk overal, dus ook bij ons, al te schoolsch behandeld. Uitgaande van het denkbeeld der onvoorwaardelijke voortreffelijkheid

{==379==} {>>pagina-aanduiding<<}
der Ouden, beschouwde men derzelver overblijfsels als heiligdommen, die niet door ongewijde of zelfs gewijde handen mogten aangeraakt worden, anders dan door de schrale en doorgaans meer op tittel en jota dan op zaken lettende woordenkritiek. Men zie slechts den ovidius van den door en door geleerden ouden burman, die zich beroemde geen Hollandsch te kennen. Wat al belezenheid verkwist om ééne lezing vast te stellen, waaraan men, wanneer dit resultaat met zweet en moeite verkregen is, bij slot van rekening niet met al heeft, noch voor het hart, noch voor het verstand, noch voor het schoonheidsgevoel! Men is sedert daarvan gelukkig teruggekomen. Het ontbreekt nog wel niet aan uitgaven met eenen geweldig grooten oordeelkundigen toestel, (kritischen Apparat, zoo als de Duitschers zeggen) maar men durft toch nu ook de Schrijvers zelve in het oog vatten en zakelijk ophelderen, derzelver waarde of onwaarde vrijmoedig beoordeelen, en derzelver gebreken aantoonen. Het zou zelfs geene letterkundige ketterij meer geacht worden, de schoonheden van sophocles met die van shakespeare te vergelijken, hoezeer twee Dichters van den meest verschillenden stempel. Onder de Schrijvers, die in ons Vaderland deze minder pedante manier bezigen, en de oude Letterkunde van het schoolstof reinigen, komt den Heere van limburg brouwer eene eervolle plaats toe. Verscheidene opstellen, in onderscheidene letterkundige verzamelingen geplaatst, getuigden reeds vroeger hiervan, en later hebben zijne meer uitgebreide Verhandelingen over de zedelijke schoonheid van homerus, pindarus, aeschylus en sophocles, alle in de moedertaal, zulks nog duidelijker bewezen. Wij hebben thans voor ons die over eenen
Dichter, die reeds in zijnen tijd het kenmerk droeg, dat hij meer was dan middelmatig. Hij had vele bewonderaars, en onder dezen het Orakel van apollo en socrates; gelijk vele scherpe berispers, waaronder aristophanes wel de hevigste was. Aristoteles noemde hem, zonder omwe-
{==380==} {>>pagina-aanduiding<<}
gen, den meest tragischen Dichter. Bij de herleving der letteren bleef dit gunstige oordeel bestaan; en wanneer mannen van zoo geheel verschillenden aanleg, en toch elk in zijne soort van zoo hooge verdiensten, als huig de groot en schiller, zijne stukken hetzij in 't Latijn hetzij in de moedertaal overbragten; wanneer een racine die bij voorkeur navolgde; wanneer een van der palm en hamaker in opzettelijke Verhandelingen de schoonheid van een zijner stukken betoogden, - dan moet men toch zeggen, dat deze Dichter geenen (zoo als de Franschen zeggen) aangematigden roem kan bezitten, maar dat de nakomelingschap daarop wel degelijk haar zegel gezet heeft.
Ondertusschen heeft in lateren tijd de wijze van beschouwing van aristophanes meer, dan die van apollo en socrates, ingang gevonden. De beroemde a.w. schlegel heeft, in zijne (gedeeltelijk in onze taal overgebragte) Voorlezingen over Tooneelkunst en Tooneelpoëzij, euripides niet alleen verre, zeer verre beneden aeschylus en sophocles geplaatst, maar hem tevens de meeste verdiensten, die hem tot dusverre toegekend waren, ontzegd. En toch heeft diezelfde schlegel, in eene opzettelijke vergelijking van den Hippolytus van euripides met de Phoedra van racine, de verdiensten van eerstgenoemden verre, zeer verre boven die van den tweeden gesteld. Hieruit zou volgen, dat de eerste Fransche Tooneeldichter nog verscheidene trappen beneden den bederver der Tooneelpoëzij (als zoodanig beschouwt schlegel euripides) staan zou, en dus - niet veel beter dan een Pruldichter zijn. Nu, daar willen de Duitschers sedert lessing wel heen: maar geen onzijdig Hollander zal dit toestemmen. De Heer van limburg brouwer gaat niet zoo ver als schlegel, hoewel ook hij, op oordeelkundige gronden, euripides beneden zijne twee voorgangers stelt. In zijne inleiding drukt hij dit nogtans sterker uit, dan in de beoordeeling der onderscheidene stukken. Zeer oor-
{==381==} {>>pagina-aanduiding<<}
deelkundig wordt uit het meer of min droefgeestige karakter en de wijsgeerig-redekunstige opleiding van euripides het bijzonder kenschetsende zijner stukken ontwikkeld, namelijk zijne meerdere aandoenlijkheid, zijne pleitredenen, zedespreuken en lessen van levenswijsheid, in zijne Treurspelen
verspreid, en die hem door sommige kunstregters, onder anderen den grooten wyttenbach, als eene groote verdienste zijn toegerekend. Hiervan verschilt onze Schrijver. Hij vindt die redenen en spreuken doorgaans ongepast aangebragt, en geeft daarvoor zulke goede redenen, dat wij met hem moeten instemmen. Eene andere eigenschap van euripides is zijn wijsgeerig nederzien op de Volksgodsdienst, (waaraan sophocles zich getrouw had gehouden); iets, hetwelk men van eenen leerling van anaxagoras, die de Godheid als een' zuiveren geest beschouwde, wel mogt verwachten. Dit moest vele Kerkvaders, gelijk de eerste eigenschap redenaars en wijsgeeren voor hem innemen; doch onze Schrijver doet zien, dat die verachting van het volksgeloof zich soms met de economie der stukken in volkomene tegenstelling bevindt. Doch wanneer wij dit alles ook aan den Schrijver toegeven, zoo is het toch een zeer hard oordeel, wanneer hij (bl. 19, Noot) zegt, dat niemand euripides beter gekend en juister beoordeeld heeft, dan zijn land- en tijdgenoot aristophanes, wien hij den voortreffelijksten Dichter en man van den fijnsten smaak en het gezondste oordeel noemt. Doch, indien dit zoo ware, zou euripides, dien de spotter op het onbarmhartigste hekelt, niet meer dan een ellendig Dichter zijn. Aristophanes heeft zelfs de laagheid, hem in het vrije en gelijke Athene gedurig zijne geboorte uit eene groenvrouw te verwijten, even alsof het niet eene verdienste te meer was, door eigene kracht zich boven zijnen stand te verheffen. - Het is ook aristophanes, die door zijne Parodie de woorden van euripides: Gezworen heeft mijn
tong, maar 't hart bleef onbeëedigd, in een ongunstig licht heeft voorgesteld; woorden, die

{==382==} {>>pagina-aanduiding<<}
onze Schrijver met regt (bl. 138, 139) in zijne bescherming neemt, en wier (hedendaagsche) berispers hij belagchelijk noemt. Maar wanneer wij kiezen moesten tusschen de ongepaste en overtollige zedespreuken en lange redeneringen van euripides, of de walgelijke morsigheden (op een hedendaagsch tooneel zou zelfs de staanplaats die uitfluiten) en de zedelooze taal van den Dichter der Lysistrata, der Vrouwen in de volksvergaderingen, dan duizendmaal liever de eerste! Hoe kan toch onze keurige Schrijver den Dichter van zoo veel vuiligheids een' man van den fijnsten smaak noemen?
Doch, wij zeiden het reeds, wij zouden, den behandelden Dichter geheel niet kennende, uit de inleiding van den Heer van limburg brouwer hem veel ongunstiger beoordeelen, dan uit de daarop volgende ontleding van zes zijner beste stukken. Het zijn de Alcestis, de Medéa, de razende Hercules, de Phenicische Vrouwen, de Hippolytus en de Iphigenia in Aulis. (Het bestek des Schrijvers liet hem niet toe, meer stukken te nemen; hij zou daardoor ook te veel hebben moeten laken!) In de Alcestis zijn, volgens hem, de hoofdkarakters voortreffelijk uitgedrukt, zoo wel Alcestis als Admetus, haar echtgenoot, de eerste een voorbeeld dier huwelijksliefde, welke zelfs voor den echtvriend in den dood gaat, de ander der edelste gastvrijheid, die het verlies van zulk eene vrouw, voor hem gestorven, ontveinst, om eenen gastvriend niet, terwijl het lijk boven aarde staat, weg te zenden. De redding van Alcestis, hare terugroeping uit den dood, wordt door de Godheid voorzien en voorzegd, en eene belooning der gastvrijheid van Admetus. ‘Wij moeten erkennen, dat de zedelijke strekking van dit gedicht duidelijker is dan die van eenig ander Treurspel, en dat het de deugd, welke daarin aanbevolen wordt, op de levendigste en aanminnigste wijze voorstelt; terwijl tevens de denkbeelden aangaande het Godsbestuur, in weerwil van de zoo geheel menschelijke voorstelling der Goden,

{==383==} {>>pagina-aanduiding<<}
uitnemend berekend zijn, om den indruk van deze zedelijke strekking te verhoogen en te versterken.’ Wie zou nu niet denken, dat dit alles dit stuk tot een voortreffelijk Treurspel zou maken? Doch neen! volgens onzen Schrijver ‘geldt dit alles alleen voor zoo ver wij de Alcestis niet als een Treurspel beschouwen, waarvan de zedelijke schoonheid blijkbaar zijn moet in deszelfs doelmatige werking op de vrees en het medelijden.’ Dus moet de schoone, heerlijke indruk van dit stuk ons door eene theorie van het Treurspel verbitterd worden, die nu niet toelaat anders geroerd te worden dan volgens de regelen! Te minder hadden wij deze uitspraak verwacht, daar in allen gevalle de Schrijver zich alleen de zedelijke schoonheid der stukken ter beschouwing had voorgesteld, en ons de werking op vrees en medelijden voorkomt meer tot de dichterlijke schoonheid te behooren. Al het boven met lof vermelde behoort daarentegen stellig tot het zedelijk schoon.
Vlak het tegenbeeld der Alcestis is de Medéa: dáár eene geliefde en voor den echtgenoot stervende gade, beloond door opwekking uit den dooden; alles liefde, alles welwillendheid en eindelijk geluk; - hier eene hartstogtelijk beminnende, maar versmade vrouw, die nu tegen den ondankbaren, dien zij van den dood gered had, in eene tijgerin verkeert, die, om hem te grieven, hare (maar ook zijne) kinderen vermoordt, en tevens zijne jonge gade met haren vader doet omkomen; dus alles ontrouw, gestraft door de verschrikkelijkste wraak. Doch onze Schrijver toont met veel oordeel aan, hoe euripides de huiveringwekkende daad van Medéa meer of min verontschuldigd heeft door de schandelijke trouwbreuk van Jason, die haar hart geheel verscheurd, en haar in een vreemd land geheel alleen had gelaten. Ook is de strijd tusschen moederlijke teederheid en wraakzucht in haar hart zeer hevig. Hoe uitnemend de karakters volgens de beraming des Dichters zijn volgehouden, wordt hier aangetoond, en daaruit het gevolg afgeleid, dat, hoezeer hier minder dan elders de Goddelijke tusschen-
{==384==} {>>pagina-aanduiding<<}
komst wordt gevonden, Medéa nogtans, door de eigene kracht des hoofdkarakters en der voorstelling, een der beste Treurspelen van euripides is; terwijl de Rei toch altijd op de leiding der Voorzienigheid wijst.
De razende Hercules is, tegen het gevoelen van sommige kunstregters, een der stukken, die onze Schrijver tot de beste van euripides rekent. Het bevat echter een onderwerp, waarin de Grieksche Goden zich in alle hunne afzigtigheid en snoodheid ten toon stellen. Juno begaat hier een schelmstuk, 't welk, in onze tijden door menschen gepleegd, de zoo weinig toegepaste doodstraf toch niet ontgaan zou. Terwijl Hercules afwezig is, om eene der twaalf werkzaamheden tot stand te brengen, die hem door bedrijf van Juno zijn opgelegd, worden zijne te Thebe achtergelatene vrouw, kinderen en oude vader door eenen tiran, Lycus, overvallen en met den dood bedreigd. Hercules komt nog even in tijds terug, om zijne dierbaarste betrekkingen te redden; doch, terwijl zich nu deze regt hartelijk met den held verheugen, zendt Juno de Razernij af, die hem onwillekeurig (daemonisch) bezielt, zoodat hij als een bezetene tegen zijne vrouw en kinderen woedt, die hij voor die van zijnen doodvijand aanziet, en hen allen ter dood brengt. Minerva houdt hem terug van den doodslag zijns ouden vaders; hij valt in slaap, ontwaakt, en ontdekt het begane gruwelstuk, in wezenloosheid bedreven. Men stelle zich 's mans toestand voor! Is het onnatuurlijk, deelen zulks niet alle gevoelige hoorders of lezers met hem, dat hij diepe verontwaardiging tegen zulke Goden gevoelt, en dat den Dichter, in den persoon van zijnen held, het gezegde ontsnapt, dat hij aan dergelijke wezens als Goden niet kan gelooven? Deze uitspraak doet zoo wel het hart als het verstand van euripides eer aan, maar - wij geven den Heere van limburg brouwer gelijk - zij kwam daar niet te pas. Niemand dwong den
Dichter, dit onderwerp te kiezen; en zoo hij het koos, vernietigde hij het zelf, door zijnen held dus te doen spreken. Was deze held

{==385==} {>>pagina-aanduiding<<}
niet zelf een der wezens, die de Grieken daarna vergoodden? Voor 't overige roemt de beoordeelaar de karakters van Megara (de ongelukkige vrouw), Theseus, Amphitryo, zelfs van den ongelukkigen Hercules, zeer.
In de Phenicische Vrouwen (het kort begrip van alle rampen, het huis van OEdipus overgekomen) zijn mede schoone karakters; maar de eenheid ontbreekt. Er zijn eigenlijk twee handelingen; de zelfopoffering van Menoeceus voor Thebe en de dood van Eteocles en Polynices, met derzelver gevolgen, den dood van Jocaste en de ballingschap van OEdipus. Gelijk de handeling, zijn de karakters geenszins eenparig. Kreon wordt als teeder en onbarmhartig, Antigone als beschroomd en naderhand moedig geschilderd. Dit is eene beschuldiging van den Schrijver; doch wij zullen hem naderhand Iphigenia, gelijksoortig karakter, door den Dichter geschetst, zien verdedigen. Jocaste daarentegen en de vijandige broeders zijn edele voorstellingen. Jammer slechts, dat de eerste weder zoo veel geleerdheids ten toon spreidt!
Maar voor den Hippolytus schijnt onzen Schrijver geen lof groot genoeg. Dit Treurspel ontwikkelt hij dan ook met de meeste uitvoerigheid, en bewondert vooral het karakter en de eerste verschijning van Phoedra op het tooneel, alsmede het karakter van Hippolytus, zelfs dat van Theseus en de Voedster. In alle opzigten wordt dit stuk boven de zoo beroemde Phoedra van racine gesteld, als meer overeenkomende met de Grieksche zeden en met de welvoegelijkheid, daar de ongelukkige, die alweder het slagtoffer is der gramschap van de onregtvaardige Venus, welke haar slechts tot werktuig gebruikt om den kuischen Hippolytus te verderven, de onwelvoegelijkheid niet zoo verre drijft, van zelve haren bloedschendigen hartstogt aan het voorwerp daarvan te openbaren. Hippolytus wordt bij euripides ook veel meer volgens het algemeen aangenomen karakter van dien jongeling voorgesteld, dan bij racine, die hem als minnaar doet voorkomen; iets, 't welk de geheele

{==386==} {>>pagina-aanduiding<<}
zamenhang van het stuk, zoo als de Grieksche Dichter het ontworpen had, verbreekt: want nu heeft Venus geene reden tot haat meer. Hiertegen staat wel over, dat bij racine niet Phoedra zelve, (gelijk hier, met den brief van beschuldiging in de hand zich verworgende) maar de Voedster den jongeling van geweld op de eer harer meesteresse beschuldigt; doch dit keurt onze Schrijver weder om andere redenen berispelijk. Over 't geheel is hij te gestreng tegen racine, met deszelfs meesterstuk, hetwelk schiller (waarlijk geen bewonderaar van het Fransche tooneel) in Hoogduitsche verzen vertaalde, eene volstrekt mislukte navolging, eene hoogst bedorvene kopij te noemen. Veel erger nog dan de Dichter komt er de Kunstregter la harpe af, wiens onbegrijpelijke natuurlijke botheid, drieste onkunde van een' neuswijzen Franschman, dwaasheid, laatdunkendheid enz. hij (op bl. 162. 163. 170. 171.) onzacht genoeg berispt. Doch vooral heeft het ons gestooten, dat hij de Franschen van alle volken misschien wel het minst geschikt noemt om het Grieksche Treurspel na te volgen. Wij willen over het woord navolgen niet twisten; maar zekerlijk zijn weinig hedendaagsche volken zoo gelukkig geweest in het scheppen van Treurspelen in eenen klassischen, al is het dan ook niet echt Griekschen vorm, als de Franschen. Wij moeten hier van van limburg brouwer verschillen, die ons, in zijne bij de Hollandsche Maatschappij bekroonde Verhandeling over het Nationaal Tooneel, de navolging der Grieken aan-, en dezelve den Franschen afraadt, tegen
welke hij ons voorkomt te zeer vooringenomen te zijn.
Immers, die vooringenomenheid blijkt ook in zijne beoordeeling der Iphigenia in Aulis van euripides, waarin hij niet verzuimt, aan die van racine weder een' scherpen zet te geven. Na zulk een tooneel, zegt hij, kan men de hoftaal van dezelfde personen, in de Iphigenia van racine, niet dan met weêrzin lezen. Wij kunnen dit geenszins toestemmen, en zien niet in, waar-
{==387==} {>>pagina-aanduiding<<}
om de Franschen niet Grieksche stukken eenigzins naar hunnen volkssmaak zouden mogen wijzigen. De Romeinen hebben de Grieken slaafsch in hun Blijspel nagevolgd: is dit eene reden, waarom moliere zijn' Avare en Amphitrion, die zeer van de Grieksche of Latijnsche originelen verschillen, niet schrijven mogt? Wanneer men de stukken van vondel nagaat, zal men in de Bijbelsche en Grieksche stukken tallooze afwijkingen van de volkszeden en van het zoogenaamde costuum aantreffen: zijn die stukken daarom geheel verwerpelijk? Wij spreken niet van shakespeare, die de grootste misslagen tegen de gepastheid begaat, en toch de grootste, naauwkeurigste, onnavolgbaarste schilder der menschheid, van menschelijke (niet van volks-)karakters is. Doch dit in 't voorbijgaan.
Het is zeker, dat de Iphigenia in Aulis van euripides vol is van de uitnemendste schilderingen, aan de zuivere en eenvoudige natuur ontleend, zoo als waar Clytemnestra in de legerplaats aankomt, en met moederlijk welgevallen ziet, dat haar zoontje Orestes (naderhand haar moordenaar!) door de beweging van het rijtuig in slaap is gevallen, en hem wekt, om mede de bruiloft zijner zuster te vieren. Immers, bruiloft dacht de moeder te vinden met den held Achilles, en vond er toestel tot den dood der geliefde dochter, als slagtoffer voor Diana! Men kent dit aandoenlijke stuk; en wij erkennen gaarne, dat de beschroomdheid en vrees voor den dood bij het meisje in geen' den minsten tweestrijd staan met haar later heldhaftig besluit, om dien dood voor haren vader en vaderland te ondergaan, maar integendeel dat besluit nog verhoogen; terwijl de verzwijging van die vroegere schroomvalligheid bij racine, zoo wel als de ontknooping van het stuk, hem beneden den Griekschen Dichter doen blijven. Dit neemt echter niet weg, dat er niet zeer vele schoonheden van den eersten rang in het stuk overblijven. Ook heeft het ons zeer bevreemd, dat de Heer van limburg brouwer de onpartijdigheid niet gehad heeft van een dergelijk on-
{==388==} {>>pagina-aanduiding<<}
derzoek, als omtrent den Hippolytus en de Iphigenia, ook omtrent de Andromaché der beide Dichters te doen; alsdan zou ongetwijfeld de schaal ten voordeele van den Franschen zijn overgeslagen. Men weet, dat de Andromaque van racine het lievelingsstuk van bilderdijk was. Maar de Andromaché van euripides is het eenige Treurspel van dien Dichter, 't welk door onzen Schrijver in de
korte vermelding zijner overige stukken niet is opgenomen. Die vermelding valt natuurlijk minder gunstig uit, dan die der zes bestgekeurde stukken: nogtans beijvert hij zich, om meer de schoonheden dan de gebreken op den voorgrond te plaatsen.
In dit geheele werk, even als in de vorige over de Grieksche Dichters, staat de zedelijke schoonheid op den voorgrond, waarbij de Schrijver echter ook de godsdienstige, dat is de waardige denkbeelden des Dichters van de Godheid, gevoegd heeft. Het was evenwel niet mogelijk, de dichterlijke schoonheden geheel voorbij te gaan..... Doch hoe! kan er ware dichterlijke zonder zedelijke schoonheid bestaan? Onmogelijk! Dit te gelooven, is juist het gebrek van de poëzij onzer dagen. Wij zeggen dus den Heere van limburg brouwer voor zijne grondige en echt aesthetische beschouwingen dank. Zij zullen dienstig zijn, om den echten fijnen smaak, die naauw verwant is met het zuivere zedelijke gevoel, onder ons aan te kweeken. Mogten zij ook iets bijdragen, om de bij ons genoegzaam verstorvene Tooneelpoëzij en Tooneelkunst te doen herleven!





Geschiedenis des Vaderlands, door Mr. W. Bilderdijk; uitgegeven door Prof. H.W. Tydeman. Vde Deel. Te Amsterdam, bij P. Meijer Warnars. 1834. In gr. 8vo. 254 Bl. Bij Inteek. f 2-60.

Dit deel behelst de regering van karel den V, en loopt alzoo van den jare 1506 tot 1555; een tijdperk, vooral merkwaardig door de beginselen en den voortgang der Hervorming hier te lande, in weerwil van bloedplakkaten en brandstapels. Dit

{==389==} {>>pagina-aanduiding<<}
gewigtig onderwerp is door bilderdijk in eenen geest behandeld, zoo zeer afwijkende van dien onzer vroegere Nederlandsche Geschiedschrijvers, dat velen zich welligt verwonderen zullen, dat een Hervormde, en dan nog een Hervormde als bilderdijk, hierover zóó heeft kunnen schrijven. Het zal voor ons oogmerk genoegzaam zijn, bilderdijk hier zelven te laten spreken; op die wijze zullen onze Lezers het best met den geest van dit gedeelte zijner Geschiedenis bekend worden.
Bl. 30. ‘In den aanvang van 1521 te Worms den Rijksdag houdende - was hij (karel) tevens verplicht zich de woelingen aan te trekken door de prediking van m. luther verwekt.’
Bl. 76. ‘Luther had de baldadigheid gepleegd van te Wittemberg 's Pausen Bul, en NB. tevens het Corpus Juris Canonici in 't openbaar te verbranden.’
Bl. 94. ‘Karel dacht redelijk, billijk, en was zachtmoedig; maar hij was godsdienstig. Zoo zeer hij bijgeloovigheden en verval en misbruik in de kerk betreurde, en verbeterd wenschte, zoo zeer stiet het hem tegen de borst, dat onbevoegde lieden, lieden zonder ordening of wijding, het heiligste aantastten, zich tot rechters over Goddelijke zaken opwierpen, 't Hoofd der kerk (als zoodanig) smaadden, lasterden en vloekten, en geen kerkgezag meer wilden; en in den éénen hoek dus, in den anderen zóó, hervormden op eene wijze, (namelijk door ieders verstand tot rechter te maken, wat hij te geloven of te betrachten had) die niet dan scheuring, onrust en binnenlandschen krijg konde voortbrengen, en het Rijk met de gruwlijkste opschuddingen (als den Boerenkrijg en dien der Wederdooperen) ontrustte,’ enz.
Bl. 95. ‘Het was (om het dus uit te drukken) geen zuivering van den Augiâs-stal der Katholijke kerk, zoo als Hercules op vorstelijk gezag uitvoerde, door een regelmatige doorloop aan een stroomend water te geven: maar de Herculessen van dien tijd gingen, zonder last of beroep, ieder waar hij goed vond, met alle hun helpers, wijs en zot, verstandig en onverstandig, uit al hun macht aan het pompen met allerlei stroomen, putten, poelen, bronnen, regenbakken en modderkuilen, en zetteden stal en huis en erf tot over de ooren in 't water, dat hier eenig slik afspoelde, maar elders verdubbeld en met nieuwe vuiligheid

{==390==} {>>pagina-aanduiding<<}
achterliet; en het was tijd om het verdere pompen te verbieden, en aan een regelmatig schrobben te denken. Vooral daar françois de I meê aan het water dragen in Duitschland was, of er iets aan ontbrak om alles te doen verzuipen.’
Bl. 144. ‘Het was hun (de Protestantsche Vorsten in Duitschland) om geen gezuiverden leer en kerkdienst alleen te doen: 't was hun te doen om onafhanklijkheid in het kerklijke en wareldlijke; en daar kwam dan de nieuwe dweepzucht bij, die in de Openbaring den plicht meende te vinden, om zich van de Roomsche kerk af te scheiden.’
Bl. 172. ‘Hij (karel) was volmaakt vrij van alle bijgeloovige zucht voor het Pausdom; maar hij erkende eene Apostolische kerk, wier gezag hij verplicht was te handhaven, en waartegen hij de attentaten rekende te moeten straffen.’
Bl. 173. ‘Maar ongelukkig vond hij aan de eene noch de andere zij' lust tot hervorming. Bij het Hoofd en de leden der kerk niet, die de misbruiken voorstonden en vasthielden, en daar hun grootheid, hun overdaad en gierigheid meê ondersteunden, meer Turksche Sultans dan Christen-Herders gelijkende: bij de Protestanten niet, die geen kerk erkennen wilden, maar elk zich een kerk op nieuw, chez lui en naar zijn lust maken, en zich met den roof der oude verrijken.’
Uit het aangevoerde kan men eenigermate zien, hoe bilderdijk over de Hervorming, immers over de Hervormers, (zonder wier moedigen voortgang en volharding de gezegende Hervorming dan toch wel schipbreuk zoude geleden hebben) dacht en schreef. Beter nog ontwaart men dit uit hetgeen door hem of verzwegen, of verbloemd, of, als een punt van minder belang, slechts met een enkel woord aangestipt wordt. Zoo lezen wij wel hier en daar van het straffen der Naaktloopers en der Wederdoopers, (wier aanslagen dan ook straf verdienden) maar naauwelijks vinden wij met een enkel woord melding gemaakt van de tallooze en barbaarsche strafoefeningen, aan de Hervormden of Lutheranen ten uitvoer gelegd. En toch men leze elders de Kerkelijke Geschiedenis der XVIde Eeuw, om levendig te gevoelen, welk wee en jammer karel's bloedplakkaten over deze landen hebben uitgestort, en welken onbezweken moed er bij den Nederlander toe vereischt werd, om de inspraak van zijn geweten te volgen, en den weg te banen tot die vrijheid

{==391==} {>>pagina-aanduiding<<}
van Godsdienst, van welke wij thans de gezegende vruchten plukken.
En echter deze karel de V, de bloedige vervolger der Hervormden hier te lande, is de Held, ja de Afgod van bilderdijk! Waren zijne lofspraken op Graaf willem den V en op philips den goeden overdreven, hier omhelst hij zijn Ideaal met dweepende liefde. Ten bewijze, dat wij ons niet te sterk uitdrukken, geven wij hier het slot der uitgebreide karakterschets van karel, op bl. 172 tot 175: ‘Bij het nederleggen van zijn gezag, betuigde hij, dat hij zelfs in den grootsten voorspoed nooit eenige ware vergenoeging gesmaakt had. En wien kon dit zeggen verwonderen? Had hij het tegendeel gezegd, ons hart zou hem dien tol van zegening niet toe kunnen brengen, dien het hem thands met zoo gevoelig een wellust offert’!! Vrij zonderling echter wordt deze vurige lofspraak op de vorige bladzijde voorafgegaan door deze passage: ‘Zoo men in hem ondeugden zoeken moet, het schijnt dat hij in 't heimlijk aan verboden minnenhandel overgegeven was op een wijs die het licht schuwde. Hieraan schrijft men de onzekerheid toe van de geboorte van zijn zoon Don juan, die onder filip Landvoogd der Nederlanden geweest is. En het is niet vreemd, dat te groote schaamte over een neiging die den mensch zoo natuurlijk is, en te streng bedwongen werd, onnatuurlijke of bloedschandige uitwerksels gehad heeft.’ Vreemd moge het dan niet zijn, het blijft walgelijk: maar vreemder vinden wij het, dat bilderdijk, die op de ongelukkige jacoba van beijeren om hare vier huwelijken zoo veel te zeggen had, dat onze rijke moedertaal hem geenen genoegzamen voorraad van beschaafde uitdrukkingen bijzetten kon om haar te
verguizen, deze onnatuurlijke of bloedschandige neiging van karel zoo weinig telde, dat zijn hart hem nog met zoo gevoelig een wellust den tol van zegening brengen kon!
En hiermede zal de geest van dit boekdeel genoegzaam gekenschetst zijn. Immers het is blijkbaar eene doorloopende Apologie van karel, ten koste der Hervormden. Voor den eersten regent het tranen van verrukking, van liefde en wellust; voor de laatsten is zelfs geen enkele traan van medelijden overgebleven. Zoo deze verregaande eenzijdigheid eene onpartijdige voorstelling der waarheid heeten moet; zoo dit de wijze is, waarop der Nederlandsche jeugd de Geschie-
{==392==} {>>pagina-aanduiding<<}
denis der Voorvaderen moet worden ingeprent, dan moeten wij erkennen, dat alwat bilderdijk zelf, in de eerste zestien bladzijden zijner Geschiedenis, (1ste Deel) zoo juist als schoon, over de pligten des Geschiedschrijvers heeft aangemerkt, louter raaskallen is geweest.
Overigens heeft bilderdijk, naar het ons voorkwam, ook dit deel, even als het vorige, uit pontus heuterus, schoon met eenige overhaasting, zamengesteld. Zoo klinkt het b.v. op bl. 130 vrij zonderling, dat de benden van maarten van rossum (10,000 man te voet en 2000 te paard, zie bl. 128) ‘de rivieren in waschkuipen en tobbens der bleekers en boeren overtrokken, waarbij evenwel menigeen verzoop.’ Nu, dit is nog al niet vreemd, wanneer zoodanig leger eene snelvlietende, diepe en breede rivier (gelijk de Nethe toen daar ter plaatse was) in waschtobben, biertonnen en wijnvaten overtrekt! Doch heuterus, wien bilderdijk hier blijkbaar volgt, zegt dit ook niet, en wij kunnen uit zijn verhaal niet anders zien, of hij bedoelt enkel eene in haast uit vaten en kuipen opgeslagen tonnebrug. Wij zullen de plaats hieronder mededeelen; de Lezer oordeele. (*)
Ook van dit deel is de stijl op vele plaatsen verre beneden het gemeenzame. Zoo lezen wij bl. 13: ‘Karel was verloofd aan een jonger dochter van Koning lodewijk van Frankrijk; maar nu werd deze met wederzijds goedvinden gekat.’ - Bl. 49: ‘Dit was in 1525 gebeurd: maar het recept was klein, en daar moest een Iteretur op volgen; en (ondanks een vies gezicht) werd het drankjen vrij gewillig ingenomen [enz.]’ (Dit [enz.] beteekent, dat in den tekst van bilderdijk iets weggelaten is. Het beste en fraaiste moest dus nog volgen!) - Bl. 79: ‘Een eindeloos gehaspel over de opbrengsten, waarin karel zich altijd edelmoedig, en de Pensionaris van der goes zich als eene oude keutelaar gedroeg.’ - Ald.: ‘Zoo hadden de

{==393==} {>>pagina-aanduiding<<}
Fransche Munters gesineesd.’ - Wij zullen nu ook maar zeggen: enz. enz.
Het ontbreekt ook in dit deel niet aan zonderlinge denkbeelden en koortsige uitvallen. Tot de eerste brengen wij bl. 91 over het Duizendjarig Rijk: ‘Wat dit leerstuk betreft, het vereenigt Joden en Christenen en verbindt de oude aan de latere wareld, en 't Oude aan het Nieuwe Verbond. Meer kan ik hier niet van zeggen; maar de Jood leze Daniël en de Christen Joannes, en hun hart zal te samen smelten in één en dezelfde verwachting.’ Tot de laatste, uit meerdere, de twee volgende. Bl. 122: ‘De afhanklijkheid van het gemeen in de koopsteden van de kooplieden, van wie hun bestaan met sjouwen, kruien, sleepen, pakken enz. afhangt, is niet minder dan die van de Negerslaven in de Westindien, (!) en ik heb er gezien, die op de knieën God om vergeving baden, van het geen zij, om hun kleine kinderen niet van honger te zien vergaan, tegen hun geweten, voor een vloekgespan van gewetenlooze kooplieden doen moesten.’ - Bl. 155: ‘En waar komt dan dat eeuwig verduisteren, ontkennen en schandelijk bestrijden van zulke blijkbare waarheden van daan? 't Is, dat aan de Rijksleenroerigheid de Erfvolging hangt, en derhalve de volstrekte en onmiskenbre misdadigheid in het tegenstaan van de alleen wettige opvolgingen, en het voorstaan van een zwakke, nietige, en (waar 't om te doen is) factieregeering onder den naam van een wijf. Het is met één woord, de vervloekte Hoeksche partij, die onze Republiek zoo lang zij bestaan heeft, nu onder praetext van Godsdienstgeschillen, dan onder 't voorwendsel van vrijheid, telken reize verscheurd heeft om ze aan een factie van zich onafhanklijk makende personen of familien te onderwerpen; en die nu wederom zoo onbeschaamd als ooit het hoofd opsteekt, (?) en met wie alle heil, alle rust, alle genot van burgerlijke rechten, en alle waarachtige eer en Godsdienst onbestaanbaar is.’ enz.
Moeten wij nu in ernst dit als gezond verstand aannemen en het nog fraai vinden toe?
De eigenlijke tekst van dit deel is niet zeer uitgebreid, loopende slechts tot bl. 176. Het overige bestaat uit Ophelderingen en Bijvoegselen, onder welke zich onderscheidt een merkwaardig opstel van bilderdijk over de Inquisitie, bl. 204-215.


{==394==} {>>pagina-aanduiding<<}

Algemeene Geschiedenis, door K.F. Becker. Naar den laatsten verbeterden Druk, uit het Hoogduitsch vertaald. XIIIde tot XVIde Deel. Te Haarlem, bij de Erven F. Bohn. 1832-1834. In gr. 8vo. Te zamen 1462 bl. f 10-70.

Bij de regtmatige klagten over toenemende oppervlakkigheid in de lectuur onder onze Landgenooten, door Belgische en Haagsche Nadrukkers en Fransche rondtrekkende en uitpakkende Boekverkoopers, tot schade en schande van onze Natie, niet weinig bevorderd, is het een aangenaam verschijnsel, dat Schrijver en Uitgever genoegzame aanmoediging vinden, om een werk van zoo degelijken inhoud en zoo grooten omvang, waarvan wij hier wederom eenige deelen aankondigen, voort te zetten en ten einde te brengen, zonder dat zij in de noodzakelijkheid gebragt zijn, om den thans helaas algemeen geworden weg van inteekening te betreden. Het is wel geen oorspronkelijk boek, waarop wij het oog hebben; maar de arbeid, aan deszelfs overbrenging besteed, is niet de arbeid van een' gewonen goeden Vertaler: de uitdrukking: ‘naar - het Hoogduitsch,’ is hier geen bloote klank, maar geeft te kennen, dat de kundige man, aan wien wij die overbrenging hebben te danken, het oorspronkelijke zorgvuldig getoetst, het gestelde hier en daar toegelicht, bevestigd, verkort of vermeerderd, en alles meer naar den godsdienstigen geest van onze Natie bewerkt heeft. Het is daarom, dat Rec. met de geregelde voortzetting van dit nuttig werk hoogelijk ingenomen is, en er zich een genoegen van maakt, dezelve bij dezen tot meerdere kennis van ons Publiek te brengen, met den wensch, dat velen, die het boek nog niet kennen, daardoor zullen bewogen worden, om het of zelve te lezen, of de lezing daarvan aan anderen, inzonderheid aan jonge lieden, aan te prijzen, ter bevordering van eene kennis der geschiedenis, die den geest verrijkt, versiert, verheft en uitbreidt, terwijl zij de godsdienstige beginselen bevestigt en een' heilzamen invloed heeft op hart en wandel. De hooge lof, dien wij bij vorige aankondigingen aan de vertaling of liever omwerking gegeven hebben, wordt ook door de voor ons liggende deelen volkomen bevestigd en gehandhaafd.
Ook deze deelen behandelen hoogstbelangrijke tijden. Het dertiende deel begint met het vervolg van het tweede tijdperk

{==395==} {>>pagina-aanduiding<<}
der nieuwere Geschiedenis, van het uitbreken van den dertigjarigen oorlog tot het einde der zeventiende eeuw, hetwelk in het veertiende deel besloten wordt. Voorts vindt men in dit en in beide volgende deelen het aan gewigtige gebeurtenissen zoo rijke derde tijdperk der nieuwere Geschiedenis, loopende van 1700 tot 1789. Ook in deze deelen hebben wij de verbeterende hand van den Vertaler op veelvuldige plaatsen met genoegen opgemerkt, en meer bepaald in de afdeelingen, die op de Geschiedenis van ons Vaderland betrekking hebben. Ongetwijfeld is onder anderen het beknopt maar fraai overzigt van den staat onzer Letterkunde tegen het einde der 18de eeuw geheel van hem afkomstig. - Een voortreffelijk Register bevordert het gebruik van dit werk niet weinig.
Met het zeventiende deel begint de Geschiedenis van onzen tijd; een werk, dat, als vervolg van den oorspronkelijken arbeid van becker, door den Heer menzel in denzelfden geest behandeld is, maar dat ook op zichzelf staat, en zoo wel in Duitschland als ook hier afzonderlijk kan verkregen worden. Er zijn reeds twee deelen uitgekomen, die nog door twee andere staan gevolgd te worden. Naar het reeds verschenen gedeelte te oordeelen, mag dit werk met regt de kroon van het geheel heeten. Als het voltooid is, hopen wij door onze aankondiging hetzelve als zoodanig te doen kennen.




Jofef in Egypte, onder de leiding der Goddelijke Voorzienigheid. Een aartsvaderlijk Tafereel uit de Geschiedenis der geopenbaarde Godsdienst, als Leesboek voor de Jeugd, naar de gewijde Schrift, op eene eenvoudige, leerzame en onderhoudende wijze, aanschouwelijk en levendig voorgesteld. Te Groningen, bij J. Römelingh. In kl. 8vo. 115 Bl. f :-25.

Een klein boekje, met een' grooten en veelbelovenden titel, waardoor het zichzelf breedsprakig genoeg aanprijst! - Het is, blijkens het Voorberigt, eene eenigzins vrije vertaling uit een Hoogduitsch Schoolboek van m. thur: de ons onbekende Vertaler zegt er van: ‘Ik heb mij niet overal slaafs aan den tekst gebonden, maar hier en daar eenige, zoo ik meen, gepaste en nuttige aanmerkingen uit voortreffe-
{==396==} {>>pagina-aanduiding<<}
lijke schriften daarbijgevoegd, of hetgeen mij overtollig scheen te zijn, weggelaten.’ - Ter Inleiding gaan vooraf algemeene aanmerkingen betrekkelijk de tijden der Aartsvaders, en een kort overzigt van hunne geschiedenis: de Vertaler, van wien deze Inleiding schijnt te zijn, achtte dit noodig tot duidelijke voorstelling van het hier geleverde tafereel. Rec. komt dit niet onbepaald alzoo voor: de voornaamste aanmerkingen hadden, even als andere, in het verhaal zelf kunnen ingevlochten worden; en tot regt verstand van de hoofdgeschiedenis, die hier behandeld wordt, is het niet noodig, de lotgevallen van abraham, isaäk en jakob door te loopen, en voor deze Inleiding een vierde van het boekje te besteden. ‘Om hetzelve (tafereel) nog aanschouwelijker voor oogen te stellen,’ zegt de Vertaler, ‘heb ik den inhoud van elk bijzonder gedeelte boven aan geplaatst.’ Zou zulke breedvoerige inhoudsopgave niet wel eens al te aanschouwelijk kunnen zijn, door de verrassing der nieuwheid vooraf te veel weg te nemen?
Dit verhaal van jozef's geschiedenis mag, ja, in zekere mate onderhoudend en leerzaam genoemd worden: zoo zijn vooral de laatste tooneelen van jozef met zijne broeders over 't geheel goed en levendig verhaald. Maar de ongedwongen aantrekkende naïefheid van onzen van oosterwijk hulshoff heeft de Duitscher op verre na niet bereikt: de eerste moge, door den gekozen vorm van gemeenzame gesprekken, hier en daar wel eens in den keuveltoon vervallen zijn, dien wij, althans in een goed leesboek over Bijbelsche geschiedenis, niet onbepaald zouden verlangen; maar in natuurlijke, levendige en belangwekkende voorstelling voor het kinderlijk verstand en gevoel zal hij niet ligt overtroffen worden. - Wat op den titel, als hoofddoel van het boekje, staat: Josef, onder de leiding der Goddelijke Voorzienigheid, had Rec. in het gansche verhaal meer heerschend gewenscht: er wordt wel hier en daar aanmerking op genomen, maar het komt niet genoeg als hoofdpunt uit, waarheen alles gerigt is, en waardoor het ook voor het praktisch gebruik zeer vruchtbaar had kunnen zijn. Zoo zou ook aan het slot, in plaats van het dorre en zeer oppervlakkige overzigt der volgende lotgevallen van jakob's nakomelingen tot aan hunnen intogt in Kanaän, eene korte herziening van jozef's geschiedenis, uit zoo even gemeld oogpuut, veel beter gepast hebben.

{==397==} {>>pagina-aanduiding<<}

Naauwkeurigheid en duidelijkheid zijn, vooral in een leesboek voor de jeugd, onmisbare vereischten. Verscheidene ophelderende aanmerkingen in dit boekje dragen hiervan ook blijken; doch op sommige plaatsen had Rec. deze eigenschappen meer gewenscht. - Slechts enkele voorbeelden! Bl. 4. Nomaden heeten zoo in het Grieksch, ‘als menschen, die slechts van de dieren des velds leefden’; liever: als die met hun vee van de eene weideplaats [νομὸς] naar de andere trokken. - Bl. 6. Werden de Aartsvaders om hunne Godsdienst en zeden zoo dikwijls vervolgd? - Bl. 8. ‘Dat in hem alle volken der aarde zouden gezegend worden.’ Is deze Hebraïsmus voor de jeugd duidelijk? - Bl. 11. ‘De Israëliten, van Kanaän verwijderd, eerden het erfgraf hunner vaderen te Hebron meer dan hun vaderland.’ Is deze zinsnede duidelijk? en waaruit blijkt de zaak? - Bl. 31. ‘Josef muntte in naarstigheid en vlijt boven zijne andere broeders uit. - Hij had reeds in zijne jeugd het opzigt over zijne oudere broeders.’ Waar staat dit? Zie voor het tegendeel van het laatste 1 B. van moz. XXXVII:2. - Bl. 108 e.v. Past een overzigt van jakob's laatste woorden omtrent zijne zonen wel zoo uitvoerig in dit boekje? kunnen zij den kinderen wel duidelijk gemaakt worden? en dan nog die plaats van moeijelijke en onzekere uitlegging, 1 B. van moz. XLIX:10?! - Dan genoeg! Rec. wilde het slechts even aanvoeren, ten blijke, hoe veel bedachtzaamheid er noodig is in het schrijven voor kinderen. Voor het overige prijst hij gaarne het loffelijk doel van Schrijver en Vertaler, en het goede, waardoor het aangewende middel zich in zekere mate aanbeveelt.




Vertellingen, Romancen en andere stukjes. Naar het Hoogduitsch, door W.H. Warnsinck, Bz. Te Amsterdam, bij H. Frijlink. 1835. In kl. 8vo. XVI en 144 bl. f 1-50.

Dit lieve bundeltje is een waardige tegenhanger van de Romancen, Balladen en Legenden van onzen tollens. De hier vertaalde stukken en stukjes van schulze, schiller, kind en hölty zijn met even veel smaak gekozen, als zij met keurigheid bewerkt, en met die getrouwheid, welke den Dichter past, overgebragt zijn. Schoon de laatste wending in het levenslot van den Heer warnsinck hem

{==398==} {>>pagina-aanduiding<<}
doorgaans op ernstige, zelfs veelal sombere onderwerpen het oog deed slaan, ontbreekt, tot afwisseling, het luimige niet geheel: Beek, Echo en Kus, benevens het Lied van den Jager, beide naar kind, mogen ten bewijze strekken. Met genoegen troffen wij hier de beroemde Alleenspraak van Johanna d'Arc, naar schiller, aan. In het anders heerlijk vertaalde Tyrfingzwaard, naar schulze, stuitten wij bl. 5 op eene verwaarloozing der smelting; eene onoplettendheid, die, juist om het gekuischte der versificatie over het geheel beschouwd, des te eerder in het oog valt. Wij lezen er:

Daar heerschte | Arngrim nu, op 't hooge slot gezeten. 

Alvorens wij onze aankondiging besluiten, zij het ons vergund, het Lied van den Jager, om deszelfs kortheid en losheid van bewerking, tot proeve hier mede te deelen:

Mijn lief is het heiveld; het woud is mijn lief; 
Dat wil ik bezweren, bij zegel en brief. 
De schemer der bosschen, 't geruisch van den stroom 
Verzelt mij bij dag en zweeft 's nachts in mijn droom. 
De waldhoorn, dat speeltuig van 't woud, is mijn lief; 
Dat wil ik bezweren, bij zegel en brief. 
Mijn lief is de waldhoorn, wiens vrolijk geschal 
Herhaald wordt door de echoos van bergkloof en dal. 
Het jagtroer, dat pronkstuk van 't woud, is mijn lief; 
Dat wil ik bezweren, bij zegel en brief. 
Mijn lief is het jagtroer, waar alles voor vliedt, 
Daar 't krachten, noch vlugheid, noch leven ontziet. 
De klavrende reebok der rots is mijn lief; 
Dat wil ik bezweren, bij zegel en brief. 
Mijn lief is de ree aan de bruisende wel. 
Ontvlied mij - voor heden - gij, vlugge gazel! 
Mijn lief is het heiveld; het woud is mijn lief; 
Dat wil ik bezweren, bij zegel en brief. 
Daar toeft mij een stroohut, door dennen geschraagd; 
Daar lonkt aan de stulpdeur een vrolijke maagd. 
Mijn lief is het heiveld; het woud is mijn lief; 
Dat wil ik bezweren, bij zegel en brief. 

{==399==} {>>pagina-aanduiding<<}

Wel zing ik, dat heiveld en woud mij behaagt, (*) 
Maar 't hart zegt: ‘Mijn lief is de vrolijke maagd!’ 





Raymond van Toulouze, of de Albigenzen; Treurspel, in vijf Bedrijven. Door Johannes Ruyl. Te Amsterdam, bij M. Westerman en Zoon en C. van Hulst. 1834. In kl. 8vo. 110 Bl. f :-60.

Voordeelig onderscheidt zich dit Treurspel van het Groningen ontzet door denzelfden Schrijver. Dat vorige stuk was meer eene zeer verdienstelijke tooneelmatige voorstelling eener belangrijke gebeurtenis, hoedanige stukken hunne wezenlijke dramatische, schoon geenszins eene echt tragische waarde bezitten, dan een eigenlijk Treurspel; maar het onderhavige stuk, schoon in zoo ver gelukkig afloopende, dat de deugd gered en de ondeugd gestraft wordt, hetgeen zelfs verkieslijk is, blijft echter een Treurspel, in de aesthetische beteekenis van het woord. Treffend en op eene roerende wijze verblijdend is de bevrijding van Katharina, in het vijfde tooneel van het vijfde bedrijf. Ontzettend is het uiteinde van Montsoort, in het achtste en laatste tooneel. De karakters zijn goed geschilderd en volgehouden, inzonderheid de niet overdrevene tegenstelling tusschen het zachte, meêwarige karakter van Maria, de gemalin van Raymond, en het meer forsche en vorstelijke van Katharina, zijne moeder. De stijl is doorgaans deftig, nergens plat, maar toch zelden echt dichterlijk. De drie eerste tooneelen van het derde bedrijf verheffen zich verre boven de meeste andere tooneelen, sommige van welke men berijmd deftig proza zou kunnen noemen. Wij zijn te zeer met dit stuk ingenomen, om zulks door proeven te staven. Wij hopen, dat de begaafde Tooneeldichter ruyl zich meer en meer op veredeling van zijnen stijl zal toeleggen, en, zonder tot een ijdel schermen met beeldspraak en kwalijk te pas gebragte figuurlijke taal in zoo iets niet vorderende zamenspraken te vervallen, een weinig meer gloed aan zijne verzen zal leeren bijzetten, en wat meer de Godentaal der ware poëzij in zijne verzen zal laten doorklinken, hetgeen, met oordeel bijgebragt, der Tragische Muze zoo wèl staat: of waarom spreekt zij anders liever in ge-
{==400==} {>>pagina-aanduiding<<}
bonden dan in ongebonden stijl? Ook hindert ons het, in de meeste Treurspelen zoo
gebruikelijke, Mijnheer en Mevrouw. Het Fransche Monseigneur in het Treurspel is van het Monsieur in het Blijspel onderscheiden. Dat onderscheidend kenmerk missen wij, maar hebben het niet noodig. Men kan de vorstelijke en adellijke personen bij hunne titels, de overigen bij hunnen naam aanspreken, en, in plaats van Mijnheer en Mevrouw, hetgeen tegenwoordig zeer alledaagsch klinkt, laten zeggen: Hertog! Graaf! Mijn Vorst! Heer Frederik! of hoe het zijn moge, en aldus Hertogin! Gravin! Vorstin, of, des noods, Mevrouw, dat niet zoo plat is, als het afgesletene Mijnheer. Eindelijk stuit ons het gedurig afwisselen der uitspraak in R
{== afbeelding 	==} {>>afbeelding<<}
    
m
{== afbeelding 	==} {>>afbeelding<<}
    
nd of R
{== afbeelding 	==} {>>afbeelding<<}
    
ymōnd, zijnde het laatste alleen, in dien Franschen naam, goed te keuren; gelijk wij ook liever steeds 
{== afbeelding 	==} {>>afbeelding<<}
    
nt
{== afbeelding 	==} {>>afbeelding<<}
    
rt dan Mōntfo
{== afbeelding 	==} {>>afbeelding<<}
    
t lazen, waarbij men aan de Hollandsche Heeren van Mōnt
{== afbeelding 	==} {>>afbeelding<<}
    
rt denkt.
Onze bedenkingen den Schrijver in overweging gevende, eindigen wij met hem aan te moedigen tot verdere vlijtige en steeds meer en meer gekuischte beoefening van de treurspelpoëzij in 't bijzonder, en van den dramatischen arbeid in 't algemeen.

Graaf Robert van Parijs. Door Sir Walter Scott. II Deelen. Uit het Engelsch. Te Groningen, bij W. van Boekeren. 1832. In gr. 8vo. Te zamen 689 bl. f 6-50.

Indien de naam alleen van walter scott, gelijk wij vertrouwen, aanprijzing genoeg zij, zal dit boek ook door velen onzer landgenooten reeds lang gelezen zijn. In een Voorberigt voor de vertaling wordt te kennen gegeven, dat waarschijnlijk deze Roman de laatste zal zijn, welken men van den beroemden Schrijver mag verwachten. Het tooneel, hier voorgesteld, is niet op Engelschen bodem, maar grootendeels te Konstantinopel, ten tijde der Kruistogten. De Schrijver schetst, op zijne wijze, de gesteldheid van het nog wel schitterende, maar inwendig reeds zeer verzwakte Oostersche Keizerrijk; terwijl de fiere heldenmoed van sommige Franken, die op hunnen togt naar het Heilige Land de hoofdstad der Christenheid in het Oosten bezoeken, allezins treffend af-
{==401==} {>>pagina-aanduiding<<}
steekt bij de nietige praalzucht, verfijnde weelde en kwalijk gewijzigde beschaving van de verbasterde Grieken dier dagen. In het Voorberigt wordt gezegd: ‘Het nieuwe tooneel van dezen Roman, de Grieksche hoofdstad Constantinopel ten tijde van den eersten Kruistogt, zal, vertrouwen wij, uitlokkende zijn voor zulke lezers, die minder belang stelden in vele van de vroegere romans van onzen Schrijver, waarin de godsdienstige en burgerlijke verdeeldheden van Grootbrittannië het geschiedkundig beweegrad waren.’ Rec. meent reden te hebben, om aan andere stukken van denzelfden Schrijver de voorkeur te geven. Naar zijn oordeel slaagde walter scott minder gelukkig in het beschrijven van de zeden en gewoonten ten tijde der Kruistogten. Er komen wel schoone gedeelten in voor; maar soms is het verhaal te veel gerekt. Ook worden aan de handelende personen wel eens woorden in den mond gelegd, welke meer met den geest van latere eeuwen schijnen overeen te komen. Maar leest men gaarne wonderbare avonturen en zonderlinge
lotgevallen, die op de verbeelding werken en zekere belangstelling levendig houden, zoo twijfelt Rec. geenszins, of het boek zal voldoen. Een gedeelte van dezen geschiedkundigen Roman berust op bekende daadzaken. Of echter al de karakters naar waarheid geteekend zijn, en niet misschien een meer gepaste titel gekozen had kunnen worden, is eene andere vraag.
De vertaling laat zeer veel te wenschen over, zoo wat keuze van woorden als periodenbouw aangaat. (De spelling had ook naauwkeuriger kunnen zijn.) Men vindt b.v.: de zeewind neigde iederen voorbijganger, hals over hoofdsche, dame tot vrouw nemen, baggage, gebootste (nagebootste), aanzienlijk ontsteld, puinhoopen van zijn bed, oneindige snelheid, invretende strijdlust, enz.
Voor elk Deel ziet men hetzelfde fraaije titelplaatje.

Jacqueline de Bavière. II Tomes. La Haye et Amsterdam, chez les Frères van Cleef. 1833. 8vo. 729 pag. f 5-50.

De bekwame, ja hoogbegaafde en smaakvolle Schrijfster heeft de berigten, in onderscheidene oorkonden en te boek gestelde geschiedenissen van ons vaderland vervat, zoodanig bijeenverzameld, gerangschikt, aangevuld en ingekleed, dat zij

{==402==} {>>pagina-aanduiding<<}
ons eene voorstelling der lotgevallen van jakoba van beijeren geeft, waarbij deze altijd medelijden verdienende Vorstin niet alleen als onschuldig aan de haar te laste gelegde wreedheid en dartelheid voorkomt, maar zelfs ons verschijnt als een Engel in menschengedaante, die aan de vervolging der boozen op dezen aardbol ten doel heeft gestaan. Verre zij het van ons, de ons onbekende Dame het regt te betwisten, om alzoo een bewijs der mogelijkheid te leveren, dat alwat, volgens heerschende overeenstemming bij verschillende Schrijvers, waarheid is, zulks zijn kan, zonder dat van jakoba in eenig opzigt bewezen is, dat zij haar lot ten deele verdiend heeft; en verder, om, waar de berigten verschillen, aan dezulke de voorkeur te geven, die het best overeenstemmen met het doel van haren Roman. Doch, terwijl wij al deze vrijheid aan de Romanschrijfster onbedongen toekennen, en even min als deze met bilderdijk's al te gestreng of liever hatelijk partijdig oordeel over jakoba instemmen, zij het ons tevens vergund, de geschiedenis steeds van de romantische inkleeding af te zonderen, en te betuigen, dat wij, ja, met levendige deelneming dit werkje gelezen hebben, en hetzelve bijzonder het romanlezend publiek aanbevelen, maar desniettegenstaande zóó gunstig over de heldin dezer opgesierde geschiedenis tot heden niet kunnen denken, als de geachte Schrijfster zulks schijnt te doen. Eindelijk zouden wij wel gewenscht hebben, de volgende zinsnede in het avant-propos niet te hebben gevonden: Deux romans ont été publiés sous le titre de Jacqueline de Bavière, l'un en Hollandais par loosjes, l'autre en Français par cohen; ils ne m'ont paru offrir ni l'intérêt du roman, ni
l'intérêt de l'histoire. Daargelaten, of deze uitspraak gegrond is, zij is altijd zoodanig uit de hoogte, en kenschetst zoo veel minachting voor den arbeid van anderen, dat het ons leed deed haar te vernemen. Waarom niet liever kortelijk vermeld, dat die romans van loosjes en cohen bestonden, onder bijvoeging, dat het tegenwoordige werk uit een ander oogpunt geschreven, op eene andere wijze zamengesteld, en, zoo de Schrijfster zich vleit, na den arbeid harer voorgangers niet overtollig is? Waarom, vragen wij, niet liever op dergelijke wijze gesproken? Het stond dan aan anderen, haar werk boven die van loosjes en cohen te verheffen. Nu heeft de Schrijfster dit zelve

{==403==} {>>pagina-aanduiding<<}
gedaan, en wie zou nu nog iets tot haren lof er bij kunnen voegen?

Pelham; Lotgevallen van een' Man naar de Wereld. Door E.L. Bulwer. II Deelen. Te Haarlem, bij de Erven F. Bohn. 1834. In gr. 8vo. Te zamen 672 bl. f 6-:

Zietdaar een werk, hetwelk de pen van den vermaarden bulwer weder allezins waardig is! De held der verdichte geschiedenis is een jeugdig Engelschman van aanzienlijken huize. Hij is van natuur met vele begaafdheden naar geest en ligchaam bedeeld, laat zich echter nog al vaak in woeste en losbandige gezelschappen medeslepen, doet ook een' tour naar Parijs, en leeft aldaar, gelijk de jonge edellieden zijner natie meestal gewoon zijn. Aan welke uitspattingen hij zich echter nu en dan schuldig maakt, hij bewaart toch doorgaans de uiterlijke welvoegelijkheid, heeft in gezelschappen den fijnen toon der hoogste beschaving, en zijn hart is niet geheel bedorven. Integendeel hij is verstandiger en onderzoeklievender, dan hij uit modezucht schijnen wil, en innerlijk veel beter gestemd, dan hij zich uiterlijk voordoet. Alles komt dan ook goed met hem te regt. Talrijk zijn 's mans avontuurlijke ontmoetingen. Niet alleen met voornamere en geringere lieden, maar ook met gaauwdieven en zakkerollers komt hij in veelvuldige aanraking. Al de voorkomende karakters zijn gelukkig geschetst en volgehouden, en wij twijfelen niet, of ook deze roman van bulwer zal zeer veel bijval vinden bij het lezend publiek.




De Brandstichters, of de Vadervloek. Een geschiedkundig Verhaal door A. Cramer. Te Amsterdam, bij A. Cramer en Co. In gr. 8vo. 251 Bl. f 2-40.

Wat den Schrijver bewogen hebbe, om aan dit romannetje den naam te geven van geschiedkundig verhaal, betuigen wij niet te weten, daar de hier voorkomende gebeurtenis, al ware dezelve geschiedkundig waar, toch in geene betrekking staat tot de geschiedenis van den tijd, waarin zij voorondersteld

{==404==} {>>pagina-aanduiding<<}
wordt voorgevallen te zijn. Het werk bezit geene der vereischten van eenen geschiedkundigen roman. De lezer oordeele zelf uit de opgave van den inhoud. Hippolite, de held des verhaals, berokkent zich door zijne ondeugden den vloek van zijnen vader. Door dezen onterfd, geeft hij zich in vreemde landen toe aan het plegen der zwaarste gruwelen, verrijkt zich door roof en moord, en komt, door het lange tijdsverloop onbekend geworden bij zijne landgenooten en bloedverwanten, in zijn vaderland terug. Onder den aangenomen naam van Durmer verwerft hij het vertrouwen en de vriendschap van den echtgenoot zijner overledene zuster, en wordt na diens dood de voogd der dochter van zijnen zwager. Ten einde ten minste zijnen zoon weder in het bezit te doen geraken van het vermogen, hetwelk hem ten gevolge der onterving door zijnen vader was ontgaan, tracht hij zijne nicht met zijnen zoon te doen huwen. Na de mislukking van dit plan, daar Constance den braven Ernest bemint, staat hij beiden naar het leven. Deze aanslag mislukt, maar bij vergissing vermoordt Durmer zijne eigene dochter. Nu worden alle zijne misdrijven ontdekt, en hij ontvlugt den kerker, om door zelfmoord de hem dreigende straf te ontgaan. - Hoe weinig zoodanig verhaal aanspraak heeft op den naam van geschiedkundig, valt van zelf in het oog. Noch van den kant van het belangwekkende en behagelijke, noch van dien der zedelijke strekking, mogen wij het boek aanbevelen. Het meeste, dat wij kunnen zeggen, is, dat het zich van andere werken van denzelfden Schrijver, wiens Ark vol onreinheid, verfranschten onzin, en laster, die tot in geslotene kringen drong, gelukkig met diens dood gesloopt werd, daardoor onderscheidt, dat wij in hetzelve geene tooneelen geschetst vinden, die de zedelijkheid kwetsen. Van welke zijde ook beschouwd, is het boek volstrekt onbeduidend.

No. VII. Boekbesch. bl. 288, noot, staat jac. IV:10, lees III:10.





{==405==} {>>pagina-aanduiding<<}

Boekbeschouwing.

De Leer des Christendoms, systematisch ontwikkeld door K.A. Rütenick, Evangelisch Leeraar. Uit het Hoogduitsch vertaald en met enkele Aanmerkingen vermeerderd door U.P. Goudschaal, Predikant te Rottum. Geloofsleer. Te Groningen, bij W. van Boekeren. 1834. In gr. 8vo. XIX en 270 bl. f 2-20.

Het bovenstaande boek is het eerste Deel van eene in den geest van wijlen den Hoogleeraar schleijermacher opgestelde Christelijke Geloofs- en Zedeleer, waarbij de Catechismus van luther ten grondslag ligt, en waarop nog twee Deelen, de Zedeleer behelzende, moeten volgen. Den catechetischen vorm van het oorspronkelijke heeft de Vertaler met reden weggenomen, daar hij te regt oordeelde, dat de inhoud meer voor geoefende denkers en Christenen, dan wel voor Catechisanten berekend is; en dit kon hij gemakkelijk, daar slechts het telkens wederkeerende lieve kinderen weg te laten, en het bij toespraak gezegde bij betoog voor te dragen was. Dat het moeijelijk, zoo niet onmogelijk zou geweest zijn, aan den vorm hetgene, dat tot den gevolgden Catechismus betrekking heeft, te ontnemen, stemmen wij hem gaarne toe; maar dit maakt het toch voor de meeste lezers in Nederland eenigzins minder belangrijk: en waartoe ook dat oude geschrift, of welk ander het ook zijn, en hoe veel waarde het voor zijnen tijd hebben mogt, nu nog als leiddraad gevolgd? Dit is immers de bedoeling van luther zelf niet geweest.
De Voorrede des Schrijvers is Rec. zeer duister voorgekomen, zoodat, na herhaalde lezing, het doel derzelve hem nog niet duidelijk is. De stijl maakt ook, vooral door de gedurig ingevoegde tusschenzinnen en parenthesen, de moeijelijkheid nog grooter, waarvan ook het

{==406==} {>>pagina-aanduiding<<}
werk zelf gansch niet vrij is. Wat de Schrijver daar onder anderen zegt van zijne dynamische wijze van zien, in dit geschrift, gesteld tegenover de atomistische, en van het doel van het catechetisch onderwijs, dat, volgens hem, ‘geen ander zijn kan, dan eene duidelijke aanschouwing der Kerk te weeg te brengen,’ dit zal, zoo er al een goede zin aan te hechten is, voor het algemeen ten minste niet zeer bevattelijk zijn.
In vier Hoofdstukken, verdeeld in 41 doorloopende paragraphen, wordt de Geloofsleer behandeld, namelijk I. Het geloof in God, gegrond in de menschelijke natuur. II. De bewustheid van de zonde. III. De verlossing. IV, 1. Over den Heiligen Geest en het Godsrijk. 2. De wezenlijke grondtrekken der Christelijke Kerk. - Dat Schrijver en Vertaler het zeer wel meenen met het Christendom; dat zij met de uitgave van dit werk eene loffelijke bedoeling hadden; dat er in hetzelve veel goeds, al is het dan in den grond weinig nieuws, gevonden wordt; dit een en ander zij hun geenszins betwist: maar zoo hoog, als de Heer goudschaal en zijn Geleerde of Hooggeleerde Leermeester, die hem tot de vertaling aangezocht heeft, loopt Rec. daarmede niet; want hij vindt er op vele plaatsen zoo veel onvolledigheid, onjuistheid en duisterheid in, dat hij althans in dit eerste Deel voor zich geen genoegzame reden zou gevonden hebben, om dit werk in onze taal over te brengen. Wilde hij tot staving hiervan alles aanvoeren, wat hij onder het lezen aangeteekend heeft, en zijne redenen naar eisch ontwikkelen, dan zou hij de ruimte, die hij voor eene beoordeelende aankondiging in dit Tijdschrift nemen kan, verre moeten overschrijden: slechts enkele voorbeelden uit elk Hoofdstuk, waardoor tevens de inhoud eenigzins nader gekend zal worden, mogen als proeven genoeg zijn.
‘Alle menschen,’ zoo vangt het eerste Hoofdstuk aan, ‘zijn met eenen aanleg tot geloof aan God voorzien, en worden met denzelven reeds geboren.’ Dit gaat nog aan, en zal met andere woorden zijn, dat de

{==407==} {>>pagina-aanduiding<<}
mensch eene natuurlijke vatbaarheid heeft, om tot het geloof, dat er een God is, op te klimmen: doch waarom nu de voornaamste middelen, die hem tot dit werkelijk gelooven, of, gelijk de Schrijver het met een hem eigen en geliefd woord noemt, tot Godsbewustheid brengen, niet duidelijk aangewezen? waarom alleen bij het afhankelijkheidsgevoel gebleven? waarom geen melding gemaakt althans van het bewijs uit het bestaan, de orde en de schoonheid van het heelal? hoe spreekt het zoo van zelf, gelijk rütenick bl. 11 zegt, ‘dat het geloof reeds in den mensch, hoewel hij van hetzelve ook geene bewustheid heeft, aanwezig moet zijn’? en hoe kan Hebr. XI:3 dit bewijzen? - Onder de eigenschappen van God, die hij vervolgens beschrijft, mist men ongaarne de wijsheid en goedheid: en zonderling is het daarenboven, dat deze geheele Geloofsleer met eene zeer korte en oppervlakkige beschouwing van die twee volmaaktheden (bl. 268-270) besloten wordt. - Over de Voorzienigheid spreekt hij hier en daar duister. Schepping en onderhouding, zegt hij, zijn één; de laatste is reeds in de eerste bevat: ja! in zekeren zin zij dit waar, daar de Schepper ook de middelen ter onderhouding te weeg bragt; maar men zie toch toe, dat men de Scheppings- en Voorzienigheidsleer, door overkunstig en boven de menschelijke bevatting gaand philosopheren over het Goddelijke, niet tot een Fatalismus make, waarbij de vrijheid der redelijke wezens, de ijver tot eigene werkzaamheid, het gebed enz. te gronde gaat! - § 6, bl. 27 e. vv., spreekt de Schrijver zeer wèl over de oorspronkelijke volkomenheid der menschelijke natuur, en brengt die tot vier grondslagen, welke hij noemt het bijeenbehooren van geest en ligchaam; van rede en natuur; van het persoonlijk gevoel en het algemeen-gevoel; van de zinnelijke bewustheid en de hoogere of Godsbewustheid: inderdaad meer vreemde, gedeeltelijk
duistere benamingen, dan nieuwe denkbeelden! Zou het althans niet wel zoo populair en nuttig geweest zijn, van het Bijbelsche denkbeeld van beeld

{==408==} {>>pagina-aanduiding<<}
van God, of gelijkvormigheid aan God, uit te gaan, en dienvolgens de voortreffelijkheid van den mensch te ontwikkelen?
In de 8ste §, de eerste van het tweede Hoofdstuk, draagt rütenick zeer goede, nuttige beschouwingen voor over den strijd tusschen den geest en de zinnelijkheid; maar hier en daar loopen zij voor een populair Christelijk leerboek al te hoog. - Over de eerste zonde volgens het O.V. sprekende, noemt hij, bl. 43, dien strijd reeds de zonde; maar dit komt Rec. niet juist voor: de trek der zinnelijkheid is immers op zichzelf geen zonde; maar het involgen van dien trek wordt zonde, zoodra het tegen het geestelijk beginsel of tegen den pligt strijdig is. - God te tasten en te vinden, gelijk paulus, Hand. XVII:27, zegt, meende Rec., dat aldaar, volgens taal en zamenhang, duidelijk beteekende handtastelijke bewijzen voor Gods bestaan hebben; maar rütenick geeft er, bl. 47, deze duistere omschrijving van: ‘De geest streeft naar vereeniging met God daardoor, dat hij overal bewustheid van God hebbe, dus in God zij, en dat hij dan datgene verrigte, waartoe hem dit leven in God dringt, dat dus God ook in hem zij, en door hem zich openbare.’ Even duister is ook het onmiddellijk daarop volgende: ‘Het leven van onzen geest bestaat dus daarin, dat wij door kennis, medegevoel en Godsbewustheid, de natuur, de menschheid en God in ons opnemen, en dat dit dan als het ware uit ons binnenste poogt te voorschijn te treden, gedeeltelijk om ons naar buiten te vertoonen, gedeeltelijk om te werken.’ Waartoe toch belangrijke waarheden in zulk een geheimzinnig kleed gestoken? - Bl. 63 gebruikt rütenick, om 's menschen zedelijk onvermogen uit te drukken, de vergelijking van eene weegschaal, die, buiten evenwigt zijnde, zichzelve niet opheffen kan; maar hij erkent weldra zelf, dat ‘zulke gelijkenissen in zeker opzigt ongepast zijn, want de zaak is niet volmaakt
zoo’: maar dan zou het beter zijn,

{==409==} {>>pagina-aanduiding<<}
zich daarvan te onthouden; te meer, omdat er zoo ligt het verkeerde en schadelijke denkbeeld uit ontstaat, dat de mensch niet kan, en dus zoo veel als machine is. - (Den Vertaler, die, tot bevordering der duidelijkheid, wèl gedaan heeft met opschriften boven de § § te plaatsen, meent Rec. bij § 14 in bedenking te moeten geven, of, in plaats van Gods heiligheid en regtvaardigheid, volgens den inhoud, niet liever had moeten gesteld worden: God geen oorzaak van de zonde.)
Bij het derde Hoofdstuk althans, zoo niet reeds vroeger, zou men ten minste iets verwacht hebben over Goddelijke Openbaring en H. Schrift; maar derzelver bestaan en gezag wordt in dit werk slechts voorondersteld of als bewezen aangenomen. - De leer der verlossing vindt de Schrijver beter naar de zoogenaamde Apostolische Geloofsbelijdenis voor te dragen, dan uit het N. Verbond zelf op te maken: zonderling, aan zulk een later, bij verschillende aanleiding allengs opgesteld en veelzins onvolledig stuk ook thans nog de voorkeur te geven! Doch wij vinden hier meer oude, doch, naar Recs. inzien althans, minder juiste denkbeelden herhaald; b.v. (bl. 73) dat gelooven in meer en beter is, dan gelooven aan; (zal men dan nooit dien Hebraismus goed verstaan; nooit begrijpen, dat gelooven in iemand, naar den aard van onze en andere Europesche talen, volstrekt geen zin heeft? en hoe kan het dan zin hebben, als men het van God of jezus christus gebruikt?) of (bl. 76) dat de menschen pleeg- of aangenomene, dus vreemde kinderen van God zijn, terwijl zij immers reeds door de schepping zijne eigene kinderen zijn. - Over de verstandelijke en zedelijke volkomenheid van jezus zegt de Schrijver, bl. 82, 83 en elders, veel goeds; maar het komt Rec. voor, dat hij dezelve, als in den hoogsten trap hebbende plaats gehad, te veel afleiden wil uit luc. II:40, 52; want gaan die gevolgtrekkingen door, dan kan men ook hetzelfde zeggen van joannes den Dooper en van samuël, wanneer men met de zoo even aangehaalde

{==410==} {>>pagina-aanduiding<<}
plaats vergelijkt luc. I:80a., 1 sam. II:26 en III:19. - Zoo is het Rec. ook niet helder, wat rütenick er mede wil, wanneer hij, bl. 85, den waarborg voor de waarheid der Evangelische verhalen en redenen van jezus zoekt in ‘de Christelijke bewustheid, waarin ligt eene inwendige ervaring van de kracht, die van christus uitgegaan is:’ inderdaad een zeer onzekere grond van overtuiging voor de geloofwaardigheid eener geschiedenis; een grond, alleen rustende op het subjectief gevoel! en wat is dan nog de inwendige ervaring van die kracht? welke kracht? - Van 's Mans Exegese. zou Rec. uit dit Hoofdstuk al zonderlinge staaltjes kunnen bijbrengen. Vergelijkt men b.v. bl. 93 met bl. 144, dan heeft Ps. XXII:2a., in den mond van jezus, een' dubbelen zin: het is de taal ‘van het medegevoel, waardoor hij de zonde der wereld, die aan hem zoude gestraft worden, gevoelde;’ (?!) en ‘in het medegevoel nam hij deze grootste straf van den mensch op, van in de volste bewustheid van zijne schuld en onwaardigheid van God verlaten te zijn.’ Phil. II:12 wordt, bl. 169, dus omschreven: ‘Wij moeten met vrees en beven (ons voor ongelukkig en verdoemd houden) onze zelfszaligheid werken, (bij christus zoeken van God af te smeeken.)’ Indien dit goed exegetiseren heet, laat ons dan maar alle critische en exegetische apparatus op het vuur werpen, en den Bijbel uit de eene of andere vertaling maar laten zeggen, wat wij willen! (*) - Het naast hiertoe behoort ook, dat, vol-
{==411==} {>>pagina-aanduiding<<}
gens den Schrijver, bl. 134-137, in het woord geleden uit het symbolum (ook naar deszelfs geschiedenis?) de geheele volkomenheid van jezus' leven zal opgesloten liggen; en dat onder Pontius Pilatus zal aanduiden, dat, daar Joden en Heidenen het toenmalige menschelijk geslacht uitmaakten, de kruisiging de zonde der geheele menschheid voorstelt. - Al even zonderling is de Schrijver over de artikels nedergedaald enz. en van waar hij komen zal enz., zoodat zijne meening niet regt duidelijk wordt: levenden en dooden b.v. neemt hij in figuurlijken zin; het komen als iets inwendigs, dat nu reeds plaats heeft: zie bl. 151-154. - Over het gewigtige artikel van jezus' opstanding is hij zeer kort en oppervlakkig. Zoo vindt men ook van de drie laatste artikels van het symbolum in dit boek geen opzettelijke behandeling. - § 24 en 25, waar over de betrekking van jezus op God gesproken wordt, en waarin rütenick den Catechismus van luther tracht te volgen en op zijne wijze te verklaren, zijn duister, en, naar Recs. oordeel, ongelukkige pogingen, om duistere,
onbijbelsche uitdrukkingen van vroeger' tijd goed te maken, maar die geen ander gevolg hebben, dan dat zij de zaak, door al dat wenden en draaijen om de menschelijke meeningen heen, nog duisterder doen worden.
Wilden wij bij het vierde Hoofdstuk lang stilstaan, wij zouden ook ruime stof tot aanmerkingen vinden, en veel reden om het te beklagen, dat het goede onder zoo veel duisterheid en omslag bedolven ligt, dat het moeijelijk is, hierdoor tot heldere begrippen te geraken: doch wij kunnen ons alleen nog kortelijk bepalen tot het een of ander, dat in de tweede Asdeeling voorkomt. - Van den Doop geeft rütenick, bl. 216, deze desinitie: ‘Geen gewone uitwendige reiniging, maar eene heilige plegtigheid (Sacrament) door christus zelven ingesteld, en noodzakelijk tot de Christelijke Kerk behoorende.’ Behalve de vier eerste woorden, die slechts aanduiden, wat de Doop niet is, kan men dit immers ook van het Avondmaal zeggen, en wat is

{==412==} {>>pagina-aanduiding<<}
dan het kenmerkende van den Doop? Duister en zonderling is ook verder zijne verklaring van de woorden der instelling: In den naam enz., hierop nederkomende: ‘Hetgene alle leden willen en erkennen, behoort tot den algemeenen geest (in de Christelijke Kerk de Heilige Geest), derhalve is het hetzelfde, of wij zeggen: In den naam des Heiligen Geestes, of der Kerk. - - De Doop is ook eene daad van christus, waardoor hij den doopeling in de zelf-werkende gemeenschap met zich opneemt: in den naam des Zoons. - - God verklaart daardoor, dat Hij den mensch tot zijn kind aanneemt, en Hij wil de vereeniging met christus en de Kerk als iets, dat blijft en toeneemt: in den naam des Vaders. In 't kort, God wil het, de Verlosser wil het, de Kerk wil het!’ Marc. XVI:16b, waar de tegenstelling zoo duidelijk op de geheele verwerping van het Christendom wijst, zal, volgens rütenick, (bl. 219) beteekenen: ‘De zoodanige, hoe zeer dan ook met water gedoopt zijnde, en zijne belijdenis met den monde afgelegd hebbende, blijft evenwel tot zoo lang van de zalige gemeenschap buitengesloten, als de Doop met den Heiligen Geest (matth. III:11. Joan. III:5. Hand. I:5.) aan hem vervuld wordt, iets, dat slechts door het toeëigenende geloof gebeuren kan.’ Bl. 220-223 schrijft hij groote kracht aan den Doop toe, als ‘uitwerkende vergeving van zonden, verlossing van den dood en van den duivel, en eeuwige zaligheid’; maar na het gelezen te hebben, herhaalt Rec. de vraag, die de Schrijver meent beantwoord te hebben: ‘Hoe kan het water zulke groote dingen doen?’ Hierachter volgt nog iets over heiliging, waarin, behalve meer onjuistheid, ook de dikwijls begane verwarring plaats heeft van den overgang uit
Jodendom of Heidendom tot de Christelijke Godsdienst met de gewone Christelijke verbetering en volmaking der menschen; waar men gedurig stoot op de onbijbelsche onderscheiding van voorkomende en regtvaardigende

{==413==} {>>pagina-aanduiding<<}
genade; waar men van onschadelijke zwakheidszonden der bekeerden, gevaarlijk genoeg voor de zedelijkheid, gewaagd vindt. - Breed genoeg wordt hier over het Avondmaal gesproken, maar definitie wordt er niet van gegeven: overdreven, duister en mystiek is meest alles, wat er van gezegd wordt; b.v. bl. 230, 231: ‘Het komt hier niet, gelijk bij de gemeenschappelijke Godsvereering, op de gaven des Leeraars, noch op de eigene werkzaamheid der hoorders aan; - - maar slechts op den honger en dorst, (matth. V:6) op den wil, om te ontvangen, op de meestmogelijke vatbaarheid, om christus in zich op te nemen’; - joan. VI:32-69 ziet op het Avondmaal, bl. 231, 232; - Testament, Verbond, in de woorden der instelling, is uiterste wil, bl. 233; - ‘christus gaat regtstreeks in ons over; hij oefent alleen zijnen bezielenden invloed op ons uit, en wij zijn slechts de ontvangenden,’ bl. 234, 235; - ‘tot het geloof aan christus en zijne Kerk behoort, dat deze inrigting, instelling, volkomen de belofte, matth. XVIII:20, vervullen kan; en al wie hier bedillen of twijfelen wilde, zou of jezus nog niet voor zijnen Heer erkennen, of in het denkbeeld verkeeren, dat de Kerk eene verkeerde beteekenis aan de instelling gegeven had; (*) iets, dat met het geloof aan den H.G. weinig strooken zou, joan. XXVI: (XVI?) 13 env.’ -
‘even gelijk de Verlosser godvruchtige gesprekken (het Avondmaal) vooraf deed gaan, (?) zoo moeten wij ons door godvruchtige overdenkingen voorbereiden, vermits het vertrouwen op een' plotselingen overgang niet slechts een

{==414==} {>>pagina-aanduiding<<}
waagstuk (gij zult God niet verzoeken), maar tevens een kenteeken zijn zou, dat men geen verlangen had,’ bl. 237.
Rec. zou nog meer dergelijke staaltjes kunnen aanvoeren; doch reeds genoeg, om den geest en trant van dit geschrift te leeren kennen! Ronduit gesproken, hij wil niet twijfelen aan de goede meening en Christelijke bedoeling van den Vertaler en deszelfs raadsman, noch aan die van den oorspronkelijken Schrijver, hem allen even onbekend; maar hij ziet geen de minste behoefte, om deze schleijermachersche Theologie op onzen vaderlandschen bodem over te brengen. - De vertaling intusschen, zoo veel hij zonder vergelijking oordeelen kan, is over 't geheel wèl gesteld, en doet van haren Hoogduitschen oorsprong niet grootelijks blijken; zoodat de Heer goudschaal in zijne ‘eerste vertalingsproeve’, waarvan hij met alle bescheidenheid spreekt, vrij wel geslaagd schijnt te zijn.




Geschiedenis der Menschheid naar den Bijbel, door Herman Muntinghe. Nieuwe Uitgave. V-Xde Deel. Te Amsterdam, bij G.J.A. Beijerinck. 1833, 1834. In gr. 8vo. Te zamen LIV en 1305 bl. en 487 bl. Aanteekeningen. f 19-50.

Met loffelijken spoed heeft de tegenwoordige Uitgever van bovenstaand werk de overige Deelen in het licht gezonden, op denzelfden goeden voet, als wij onlangs, in No. VI van dit Tijdschrift, bl. 236, 237, vermeld hebben. Wij haasten ons dus ook, om dezelve aan te kondigen, met vernieuwing van de goedkeuring en aanprijzing, die wij aldaar, ten opzigte der vorige Deelen, te kennen gegeven hebben. - Niets anders hebben wij hierbij te voegen, dan te berigten, dat men met het zesde Deel begonnen heeft, achteraan een vergelijkingstafeltje te plaatsen, waarop, naar de orde der drukvellen, aangewezen wordt, welke bladzijden van deze nieuwe Uit-
{==415==} {>>pagina-aanduiding<<}
gave met die van den eersten Druk overeenkomen: b.v. bl. 1 tot 16 van de nieuwe Uitgave vindt men op bl. 1 tot 21 van den eersten Druk, enz. Daar dit voor het naslaan, bij aanhalingen, een nuttig hulpmiddel is, zouden wij wel wenschen, dat de Uitgever, bij het nog verwacht wordende Register over het geheele werk, zulke vergelijkingstafeltjes, om bij de vijf eerste Deelen te voegen, mogt willen leveren, en alzoo deze geheele onderneming zoo veel mogelijk voltooid tot stand brengen.




De waarheid en voortreffelijkheid der Homöopathische Geneesleer, door Dr. C. Caspari.

(Vervolg en slot van bl. 378.)

Eene der glansrijkste zijden der Homöopathie is, volgens Schrijver en Vertaler beiden, de Homöopathische behandeling van uitwendige gebreken; daardoor maakt zij vele pijnlijke kunstbewerkingen onnoodig, en dat alleen door inwendige middelen, zonder eenige plaatselijke behandeling. Welnu, dat mag in hunne oogen eene der glansrijkste zijden zijn der nieuwe leer, wij houden het voor een der noodlottigste punten van het Hahnemannsche stelsel, dat aan de menschheid reeds ontelbare slagtoffers heeft gekost. Recensent wil gaarne aan hahnemann toegeven, (§ 185 etc. van het Organon) dat een plaatselijk gebrek niet op zichzelf staat, maar dat hetzelve meestal met eene ongesteldheid van het geheele organismus in verband staat; doch dit geeft u, Homöopathen, geen regt, om, op eene onverantwoordelijke wijze, eene plaatselijke behandeling te verwaarloozen. Welk eene menigte voorbeelden zouden wij uit de geschiedenis der nieuwere Geneeskunde kunnen bijbrengen, die het verderfelijke dezer stelling middagklaar aantoonen! Dezelfde Hertog von Anhalt Köthen, die hahnemann, zoo als Dr. schönfeld te regt aanmerkt, met weldaden heeft overladen, is, onder zijne behandeling, het slagtoffer geworden van deze dwaling; de verwaarloosde

{==416==} {>>pagina-aanduiding<<}
behandeling van een goedaardig gezwel, dat in koudvuur overging, was de oorzaak van zijnen dood. (Casper's Wochenschrift für die gesammte Heilkunde, No. 22, 23, waar de geheele ziektegeschiedenis met de lijkopening naauwkeurig zijn uit elkander gezet.)
Ter loops moeten wij aanmerken, dat, wanneer de Schrijver op bl. 59 zegt, dat zwavel tegen scabies helpen moet, omdat het bij gezonden een soortgelijk uitslag te weeg brengt, hij zich schuldig maakt aan eene Homöopathische onwaarheid. Door inwendig gebruik van zwavel in nog zulke groote hoeveelheden zal er nimmer uitslag ontstaan. Anders is het met het gebruik der zwavelbaden; maar dan is er eene andere reden voor.
Na zich nog eenige bittere uitvallen tegen de wetenschappelijke Geneeskunde te hebben veroorloofd, en alle genezingen, welke door dezelve worden te weeg gebragt, aan het toeval te hebben toegeschreven, door dat in de toegediende geneesmiddelen nota bene toevallig een Homöopathisch werkend geneesmiddel was vervat, eindigt Dr. caspari zijn geschrijf.
Dr. schönfeld heeft, zoo als wij reeds meermalen hebben aangemerkt, het boeksken met wijdloopige aanteekeningen voorzien, welke, voor zoo verre zij het theoretische gedeelte betreffen, voor hen, die eenigzins met het stelsel van hahnemann bekend zijn, volstrekt geen nieuws bevatten. Hij levert ons op bl. 74 en 75 een staaltje van echte Hahnemannsche praktijk, op dezelfde machinale wijze, als reeds door richter in den supplementband van zijne Specielle Therapie is aan de hand gegeven. Hij verdiept zich vervolgens in wijdloopige redeneringen over zijne wijze van toedienen der medicamenten, maar die men even zoo vinden kan bij alle Homöopathische Schrijvers, vooral in het Archif. Aan alles is te zien, dat de Homöopathie den man geheel beet heeft. Hij betuigt een' onbepaalden eerbied en achting jegens hahnemann te koesteren, die bij herhaling door hem de edele, de brave wordt genoemd. Wij betuigen niet te weten, met welk

{==417==} {>>pagina-aanduiding<<}
regt dan toch die naam gegeven wordt aan iemand, die misbruik van zijne groote bekwaamheden heeft gemaakt, en het ten allen tijde daarop heeft toegelegd, om zich, ten koste van het geld en de gezondheid zijner medemenschen, een' naam te maken. Zijn geheele leven was, van der jeugd af aan, eene aaneenschakeling van misleiding en bedrog. Uit de duizend en één zal het genoegzaam zijn, slechts het bekende geval met het zoogenaamde alcali pneum bij te brengen, dat nieuwe loogzout, dat hij voorgaf ontdekt te hebben, welks voortreffelijkheid hij niet genoeg wist te roemen, en dat hij daarom het once voor een Friedrich-d'or verkrijgbaar stelde. Het Natuurkundig Gezelschap te Berlijn liet een once halen, om deze voorgewende nieuwe zelfstandigheid nader te leeren kennen, en droeg het scheikundig onderzoek van dezelve op aan hare medeleden klaproth, karsten en hermbstädt. Uit dat onderzoek bleek, dat dat zoogenaamde alcali pneum niets meer of anders was, dan gewone borax. Hahnemann werd derhalve openlijk opgeroepen, om te verklaren, hoe hij er toe gekomen was, om een zoo algemeen bekend middel, als de borax is, voor eene nieuw ontdekte zelfstandigheid uit te geven, en eene hoeveelheid, die in elke Apotheek voor een paar groschen te koop is, op den prijs van een Friedrich-d'or te stellen. - Men vindt deze verklaring van het Natuurkundig Gezelschap te Berlijn, behoorlijk door de drie bovengenoemde Scheikundigen geteekend, in het Intelligenzblatt der allgemeine Literaturzeitung, 1801, No. 1, en elders. Wil men meer bewijs, dan leze men het Organon der Heilkunde, en vergelijke hetzelve met de kritische beoordeeling van Dr. simons; en men zal verbaasd staan, hoe de
onbeschaamdheid zoo ver heeft kunnen gaan, om zulk een mengsel van bedrog en kwade trouw in de wereld te zenden!
Indien de Heer schönfeld dit alles in aanmerking neemt, dan behoeft hij zich niet te verwonderen over de verachting en bespotting, welke het Hahne-
{==418==} {>>pagina-aanduiding<<}
mannsche stelsel bij alle weldenkende en verstandige Artsen ontmoet; en indien hij met de literatuur der Geneeskunde, zelfs der Homöopathie, eenigzins was bekend geweest, hij zoude zich over den bitteren toon der Allopathen niet zoo zeer hebben beklaagd. Wie toch der beide partijen is hier het eerst begonnen? De Heer schönfeld leze eens met aandacht na, hetgeen dezelfde caspari daarover zegt in een ander werkje: Meine Erfahrungen in der Homöopathie. Over den weinigen opgang der Homöopathie sprekende, geeft hij als redenen daarvan op: Zuerst seine üble begegnung, die er allen anderen Aertzen zu theil werden liess. Hahnemann schrieb wenige Bogen, auf denen er nicht die ungerechtesten, anzüglichsten, immer wiederholten Schmähungen gegen das ganze Corpus Medicorum ausgestossen hätte, deren er sich zu beweisen seiner Grundsätze bediente; er benutzte jede gelegenheit, wo er das verfahren anderer Aertze verdachtig machen, ihnen erdichtete Fehler aufbürden und dadurch seine eigne Methode in ein helleres Licht setzen konnte. Pag. 8 enz.
Dr. schönfeld geeft ons in zijne aanteekeningen verschillende ziektegevallen, die natuurlijk zeer gelukkig afloopen, maar die alle den stempel dragen van des Doctors oppervlakkigheid en volslagen gebrek aan wetenschappelijke vorming. Ten bewijze zullen wij slechts datgene uitkiezen, wat hij over de Homöopathische behandeling der breuken zegt. Van dertien lijders met breuken behebt, welke hij onder behandeling heeft gehad, zijn er acht genezen. Het eerste geval van dien aard, dat hem voorkwam, was bij een kind van den Heer M., hetwelk laboreerde aan eene vrij aanmerkelijke bloedzweer, ten gevolge waarvan het kind hevige pijnen leed. Bij elke poging echter tot afgang stegen deze in zoo hooge mate, dat het bijna niet tot bedaren was te brengen, hetwelk bij de ouders en ook bij hem de vrees deed oprijzen, dat misschien heden of morgen door het verschrikkelijk schreijen eene breuk zoude ontstaan. Die

{==419==} {>>pagina-aanduiding<<}
vrees bleek welgegrond te zijn; want drie dagen daarna werd de Doctor verzocht spoedig ten huize van den Heer M. te komen, omdat de ouders, als ook de baker, niet anders konden zien, of het kind had eene breuk gekregen. Na gedaan onderzoek bleek het hem, dat er wezenlijk eene breuk was ontstaan, en wel in de regter lies. Maar welk eene breuk? was het eene beklemde of niet? was dezelve nog al van eenigen omvang? heeft hij ook beproefd dezelve binnen te brengen? Dit alles blijft Dr. schönfeld ons schuldig. Terstond beproefde hij, onder toestemming der ouders, de genezing Homöopathisch en met weglating van alle uitwendig middel, band, windsel of dergelijke, en gaf dien zelfden dag eene gift Mag. Carbon. 30, den volgenden eene tweede. Reeds den morgen na de eerste gift was de breuk in omvang kleiner geworden; kwam evenwel, hoewel niet dikwijls, nu en dan nog buiten. Hij diende daarom op den vierden dag de Nux Vomica 30 in eene zeer kleine (Homöopathische) gift toe, en op den vijfden dag was de breuk geheel verdwenen. - Dat was dus wel een mirakel! Maar hoe was het met die zoogenaamde bloedzweer en met het daaruit voortvloeijende schreijen? Dat zijn hier punten van belang, waarover Dr. schönfeld zich vrij onnaauwkeurig uitlaat. Dit is nu een ziektegeval, door een' gepromoveerd' Medicinae Doctor opgesteld, en zullende dienen tot bevestiging der Homöopathie. De Schrijver zelf vergelijke eens een morbi casus van kopp, of van een' ander' dier weinige Homöopathen, die van alle wetenschappelijke kennis niet geheel zijn ontbloot, en hij zal zelf, bij eenig nadenken, dunkt ons, de ongenoegzaamheid van zulk een onvolledig ziektegeval inzien. Recensent is stellig overtuigd, dat, zoo een van hen zulk broddelwerk onder de oogen
kreeg, hij zich over hetzelve zoude schamen. Non talibus auxiliis non istis defensoribus. - Nog onvollediger is het tweede geval, en praktisch als bewijs geheel onbruikbaar. Het derde geval, bevattende de behandeling van een' 15 jarigen jon-
{==420==} {>>pagina-aanduiding<<}
geling, die van zijn vierde levensjaar af aan twee liesbreuken had geleden, is van meer belang, omdat ten minste eenige der hoofdsymptomen niet zijn vergeten; maar waarom den naam niet voluit genoemd? Dat de Heer M., een man, die misschien rang in de maatschappij bekleedt, niet gaarne bekend wil staan, dat hij zich met zulk hocus-pocus heeft opgehouden, is ligt te begrijpen; maar eenen daglooner, dunkt ons, kon dat minder schelen; ook was het hem minder kwalijk te nemen, dat hij zich aan de regels van het gezond menschenverstand heeft vergrepen, omdat hij waarschijnlijk op een' lageren trap van beschaving staat. (*)
In denzelfden geest zijn de overige hier aangehaalde ziektegevallen. Wij kunnen dezelve hier allen niet aanhalen, maar bevelen, zoo bij geval eenig Geneeskundige het boeksken in handen mogt krijgen, de lezing aan van het ziektegeval der vrouw met tumor albus. In 't kort, hij zal uit de diagnosis alleen der hier voorkomende gevallen kunnen opmaken, tot welke soort van Geneeskundigen de Vertaler van caspari's werkje behoort.




Bedenkingen tegen de Homöopathie, benevens eene beknopte Schets dier Leer, door A. Smith, Dr. in de Genees- en Vroedkunde, te Beerta. Te Winschoten, bij H.V. Huisingh. 1834. In gr. 8vo. 31 Bl. f :-30.

Terwijl in de Provincie Groningen een Arts, de Heer schönfeld, als verdediger der Homöopathie is opgestaan, treedt een ander ten minste als gedeeltelijke bestrijder op. De Heer smith wil door de uitgave van dit werkje (Voorrede) geenszins iets van de verdiensten van den geleerden Dr. hahnemann ver-
{==421==} {>>pagina-aanduiding<<}
minderen, noch deszelfs leerstelsel omverstooten; hij wil echter het tegenstrijdige, ja bijna belagchenswaardige, daarin doorstralende, doen opmerken. Na in § 1 iets ter inleiding in het algemeen over de Geneeskunde gezegd te hebben, doorloopt smith in 22 § § de voornaamste stellingen der leer van hahnemann, en wederlegt of bestrijdt ze tevens kortelijk. Het spreekt schier van zelf, dat men in dit boeksken niets nieuws zal ontmoeten, en dat de beknoptheid van hetzelve geene uitvoerige behandeling der geschilpunten veroorlooft. Voor den wetenschappelijken Arts, die met den geheelen omvang zijner kunst bekend is, heeft het van deze zijde geene waarde; maar het kan van veel nut worden voor Genees- en Heelmeesters ten platten lande. Kort en bevattelijk geschreven, kan het dezulken, die doorgaans niet ruim van boeken voorzien zijn, en wien, willen zij hun beroep getrouw waarnemen, weinig tijds om te lezen overschiet, op eene gemakkelijke wijze met dit stelsel bekend maken, en hen zoo bewaren voor afdwalingen, waartoe men zoo ligt komt, wanneer men eene zaak, welke zeer wordt opgevijzeld, niet behoorlijk kent. Dan, bijna zoude alle geschrijf tegen de leer van hahnemann overtollig worden; immers, mag men aan medegedeelde berigten geloof geven, zoo zal voor het vervolg het rieken (*) aan de geneesmiddelen toereikend zijn! Wat er ook van worden moge, men kan zich met de slotrede van den Heer smith vereenigen, dat de Homöopathie geene leer is, welke algemeen kan worden ingevoerd, omdat dezelve noch op rede, noch op ondervinding steunt. (Bl. 30.)
Het is jammer, dat dit werkje door vele taal- en druk-
{==422==} {>>pagina-aanduiding<<}
fouten ontsierd wordt; b.v. overeenkomst, voor overeenstemming; systheem, beter door stelsel vertaald; een' sterkeren ziekelijken toestand in staat zijn te veroorzaken; gaaf voor gift; antephlogistica voor antiphlogistica; vegatabilia voor vegetabilia; zwellen, voor gezwellen; organismus eener ziekte? vloeibaarheid (flüssigkeit), vloeistof; onschuldig? keukenzout; terra selicea voor silicia; syphillis voor syphilis; metastasis scabiciei? en deze lijst zoude nog veel verder uitgebreid kunnen worden.

Natuurkundige Verhandelingen van de Hollandsche Maatschappij der Wetenschappen te Haarlem. XXIste Deel. Te Haarlem, bij de Wed. A. Loosjes, Pz. 1834. In gr. 8vo. 280 Bl. f 2-40.

Dit deel behelst drie Verhandelingen, waarvan de twee eerste van geneeskundigen inhoud zijn. De Heer g.j. pool, Schrijver der eerste Verhandeling, heeft in dezelve de vraag beantwoord over de bloedovergieting, welke, na in de zeventiende eeuw vooral in Frankrijk beproefd te zijn, wederom in vergetelheid geraakt was, tot dat zij, in de laatste jaren, door de Engelschen inzonderheid, op nieuw werd aangewend. Hij geeft in deze Verhandeling een geschiedkundig overzigt over dit onderwerp, beschrijft vervolgens de proeven, vóór eenigen tijd in Engeland door blundel, doubledy, brigham, green en anderen in het werk gesteld, en die, welke in Duitschland en Frankrijk genomen zijn, doch welke zich slechts tot enkele bepalen. De proeven, in Duitschland genomen, zijn hoofdzakelijk die, welke dieffenbach bij Cholera-lijders heeft in het werk gesteld, doch die alle een' ongunstigen afloop hadden. Een gelukkig gevolg had daarentegen deze kunstbewerking in proeven, welke in Engeland bij uitputting door schielijk bloedverlies, vooral bij kraamvrouwen, genomen werden; en het schijnt, dat men tot deze

{==423==} {>>pagina-aanduiding<<}
gevallen dan ook de nuttige aanwending van dit middel beperken moet. De onmiddellijke bloedovergieting uit eene slagader is niet aan te wenden, ten zij men het bloed van een dier bezige, hetwelk altijd in het menschelijk ligchaam een vreemdsoortig vocht zijn zal, waarvan men de schadelijke werking niet vooraf berekenen kan. Daarom kan alleen het uit eene ader van den mensch opgevangen bloed in de ader des lijders worden overgegoten, welke bloedovergieting de middellijke genoemd wordt, en waarvan de Schrijver de wijze, waarop zij behoort verrigt te worden, uitvoerig beschrijft. Het blijkt niet, dat men in ons Vaderland tot nog toe van dit middel gebruik heeft gemaakt.
De tweede Verhandeling strekt ter beantwoording eener zeer wijdloopige vraag over gewijzigde kinderpokken en over de koepokinenting, hare voorbehoedende kracht, en de regelen, welke men bij hare bewerkstelliging behoort in acht te nemen. Zij heeft tot Schrijver den Heer c h. smeets, Med. Dr. te 's Gravenhage, die daarin blijken gegeven heeft van eene groote bekendheid met de over dit onderwerp handelende geschriften. In het eerste Hoofdstuk onderzoekt hij, waarom de kinderziekte zich in den regel slechts eenmaal bij hetzelfde voorwerp vertoont. Hij merkt teregt op, dat men niets stelligs leert door te zeggen, dat de variolae slechts eenmaal het levend ligchaam behoeven aan te tasten, om de vatbaarheid voor een' tweeden aanval geheel weg te nemen. Inderdaad zijn vele wetenschappelijke verklaringen van dien aard, dat zij niets anders behelzen dan eene opgave van het verschijnsel, in het kleed der geleerde of schoolsche taal gestoken; en hij, die aan klanken blijft hangen, meent de reden te verstaan van hetgeen enkel op eene andere wijze voorgedragen is geworden. Of evenwel ook onze Schrijver eene voldoende verklaring van het verschijnsel geeft, zouden wij moeten betwijfelen. Hij zegt (bl. 101): ‘Er bevindt zich in het levend bewerktuigd ligchaam een materieel iets, hetwelk de vatbaarheid voor de kinderziekte daarstelt,

{==424==} {>>pagina-aanduiding<<}
en, deze stof eenmaal uit het organisme weggenomen zijnde, houdt de vatbaarheid voor de kinderziekte op te bestaan, aangezien eene tweede besmetting geen voedsel meer in de bestanddeelen van het organisme vinden kan.’ De Schrijver erkent zelf, dat het vooralsnog onmogelijk is, den juisten aard van de stof of van de vermenging der stoffen te bepalen, die de vatbaarheid voor de kinderziekte uitmaken. Dat materiéle iets is dus eene onbekende grootheid; men heeft een y voor een x in plaats gesteld, in stede van de waarde van x in eene functie van bekende grootheden uit te drukken. - In het tweede Hoofdstuk onderzoekt de Schrijver, of men het menigvuldig voorkomen der gewijzigde pokken na vaccinatie aan eene ontaarding of verzwakking der koepokstof, aan eene slechts tijdelijk werkende voorbehoedende kracht der koepokken, of aan eenige andere, door de Schrijvers opgegevene oorzaak, kan toeschrijven. Hij beantwoordt zulks ontkennend, en wederspreekt al de tot nog toe gegevene verklaringen, zoo wel de reeds opgenoemde, als ook die van eichhorn, die beweert, dat zulks aan de inenting van een te gering getal koepokken zij toe te schrijven. Inderdaad is dit gevoelen geheel onaannemelijk, daar elk, die de vaccinatie eenige malen heeft uitgeoefend, wel zal hebben opgemerkt, dat van meerdere ingeënte koepokken dikwerf slechts twee of soms maar eene enkele opkomt, en dat evenwel naderhand eene nieuwe inenting eveneens zonder gevolg blijft, als wanneer er vier of zes koepokken waren opgekomen. Andere verklaringen gaan wij stilzwijgend voorbij. - In het derde Hoofdstuk geeft ons de Schrijver de reden op, waaraan, volgens zijn gevoelen, de menigvuldig bij voormaals gevaccineerden waargenomene gewijzigde pokken moeten worden toegeschreven. Hij meent die namelijk gelegen te zijn in de kwaadsappige ongesteldheid, de huiduitslagen enz., waaraan vele kinderen tijdens de inenting lijden, en waardoor de vaccinatie,
hoezeer schijnbaar welgelukt, evenwel hare voorbehoedende kracht tegen de variolae verliest. Het is bekend,

{==425==} {>>pagina-aanduiding<<}
dat in klierziekten herhaalde vaccinatiën als geneesmiddel zijn aanbevolen. De Schrijver verhaalt daarvan uit zijne eigene ondervinding een merkwaardig voorbeeld, waarbij hij een kind in den tijd van vijf maanden zevenmaal met de koepokstof inentte, terwijl op iedere inenting koepokken volgden en het kind merkbaar beterde. Toen het daarna, bij eene gepaste geneeswijze, verder hersteld was, werden aan dit kind de koepokken voor de achtste maal ingeënt; toen weder ontwikkelden zich vijf schoone koepokken, terwijl eene negende en tiende vaccinatie zonder gevolg bleef, waardoor het bleek, dat dit kind eerst toen zijne vatbaarheid voor de kinderziekte verloren had. - Het vierde Hoofdstuk onderzoekt, waarop men vooral te letten hebbe bij de keuze der voorwerpen, waarop de koepokinenting geschieden zal, en ontraadt dezelve bij koortsachtige ongesteldheid, bij klierziekten, (*) bij rachitis enz., gelijk ook in al te jeugdigen leeftijd. - In het vijfde Hoofdstuk, eindelijk, toont hij het wenschelijke van geneeskundige wetten en verordeningen, welke de koepokinenting slechts doen plaats hebben na ingewonnen raad en met overleg eens Geneesheers.
De derde Verhandeling strekt ter beantwoording der volgende vraag: Daar de proefnemingen van arago aangetoond hebben, dat sommige ligchamen, wanneer zij snel bewogen worden, een' zeer merkbaren invloed op de Magneetnaald uitoefenen, zoo verlangt de Maatschappij: eene volledige uiteenzetting van al de verschijnselen, die deze werking vergezellen, en eene, op waarnemingen gegronde, verklaring derzelven. Niet slechts hebben de proefnemingen van arago geleerd, dat de rotatie eener koperen schijf de magneetnaald in ronddraaijing brengen kan; maar ook, dat de schommelende magneetnaald in de nabijheid van andere ligcha-
{==426==} {>>pagina-aanduiding<<}
men, vooral van metalen, spoediger tot rust komt. Volgens de theorie van babbage en anderen, zoude de reden van deze verschijnsels in het magnetisch vermogen gelegen zijn, hetwelk niet slechts in ijzer, cobalt en nickel, maar ook in alle metalen en vele andere ligchamen aanwezig zoude zijn, hoezeer het in dezelve verborgen was, en alleen door de nabijheid eener magneet kon worden opgewekt. Dit gevoelen wederlegt de Schrijver op overtuigende gronden; terwijl ook arago heeft aangetoond, dat de kracht, die door de ronddraaijende schijf op de naald wordt uitgeoefend, eene afstootende is, en geenszins eene aantrekkende, gelijk zij volgens die theorie zou moeten zijn. De Schrijver geeft daarentegen eene verklaring dezer verschijnsels uit de hedendaagsche ontdekkingen van faraday, waardoor het magnetismus zelve aan het gebied der electriciteitsleer onderworpen is geworden; hoezeer men daarom niet meenen moet, dat alle onderscheiding tusschen magnetische en andere ligchamen verdwijnen zoude, en men de magnetische werking met de
magneto-electrische opwekking niet behoort te verwarren. De Schrijver dezer Prijsverhandeling is de Heer w.a. enschedé, destijds Math. et Phil. nat. Cand. en Student aan de Leydsche Hoogeschool. Zijne Verhandeling werd, zoo wij meenen, op denzelfden dag bekroond, waarop tevens die van den Heer dassen, Student der Groningsche Hoogeschool, over een Botanisch onderwerp, gelijke onderscheiding genoot; zekerlijk een bijzonder verschijnsel, hetwelk onze vaderlandsche Hoogescholen tot eer verstrekt.
Wij merkten in dit deel weder eenige drukfouten op, zoo als bl. 124, reg. 10. phophylactisch voor prophylactisch; bl. 160. reg. 5 v.o. watevraten voor watervaten; bl. 250. reg. 17. tegengelstede voor tegengestelde, enz.





{==427==} {>>pagina-aanduiding<<}

De Vorst van Nicolaas Machiavelli. Uit het Italiaansch vertaald en met eenige Aanteekeningen uitgegeven, door Mr. T.M. Roest van Limburg. Te Leiden, bij J.C. Cijfveer. 1834. In gr. 8vo. XXVIII en 164 bl. f 1-80.

Wanneer men ten huidigen dage een staatkundig werk in handen neemt, is gewoonlijk de eerste vraag: tot welke partij behoort de Schrijver? namelijk, is hij radicaal, liberaal, constitutioneel of monarchaal? wil hij hervormen of behouden? erkent hij den Vorst of wel het Volk als oppermagtig? De beantwoording dezer vragen toch is eene noodwendige praemissa ter beoordeeling der gevoelens van den Schrijver. 't Is waar, wij hebben hier slechts eene vertaling voor ons; doch deze vertaling schijnt min of meer diplomatisch; en Diplomaten, gelijk men zegt, zijn personen, wier zwijgen dikwerf spreekt, wier woorden veeltijds hieroglyphen zijn, voor den ingewijden slechts leesbaar. Men zou meer dan één diplomatisch stuk kunnen noemen, dat alleenlijk geschreven werd, om eene enkele aanmerking te plaatsen. In het onderhavige werk komen er verscheidene voor, waarover boekdeelen zouden kunnen, misschien wel mogen, geschreven worden. Recensent wenscht de aandacht op eenige derzelven te vestigen.
Vooreerst, wat is de Schrijver? is hij radicaal, of ten minste liberaal, in de hedendaagsche beteekenis des woords? - Neen. ‘Een Vorst, wien onze eeuw bewondert, en wien zijn volk, een heldenvolk van nieuweren tijd, aanbidt, toont, dat voortgang en orde, verlichting en kracht, regtvaardigheid en menschlievendheid zeer wel te vereenigen zijn.’ (Voorrede, bl. XVI en XVII.) Deze woorden, op den Keizer van Rusland betrekkelijk, zou geen radicaal of hedendaagsch liberaal geschreven hebben. Evenmin de noot op bl. 125: ‘Men zou zeer dwalen, wanneer men zich verbeeldde, dat de Vorst slechts van de Grooten vleijerij te vreezen heeft; de vleijerij des Volks is even gevaarlijk; het Volk, zoodra het invloed bekoomt, vleit even zeer, welligt nog erger. De man des Volks heeft zoowel zijne hovelingen onder het gepeupel, als de Vorst de zijne onder de eersten des lands. Men leze bij taci-
{==428==} {>>pagina-aanduiding<<}
tus, hoe de afschuwelijkste tirannen ook door het Volk werden gevleid en toegejuicht. Men zie in oproeren en omwentelingen, hoe het Volk zijne ellendige hoofden vergoodt. Hebben niet zelfs een mas-aniëllo, een Koning van Munster, een marat, een robespierre hunne vleijers, hunne blinde vereerders gehad?’ - Waar, zeer waar!
De Heer roest van limburg is dus noch radicaal, noch liberaal. Maar is hij monarchaal? (wederom in de hedendaagsche beteekenis des woords, waarin monarchaal genoemd wordt iemand, die aan den alleenheerschenden Vorst eene volstrekte oppermagt toekent, onderworpen alleen aan God en geweten.) Insgelijks neen. ‘Zoodra hetzij het Volk, hetzij de Vorst of Magistraat de wetten kan doen zwijgen, bestaat er geene vrijheid meer, maar is er regeringloosheid of tirannij aanwezig.’ (Voorrede, bl. IX. noot 2.) De Schrijver is derhalve constitutioneel, en wel ultra-constitutioneel; hij wil de oppermagt der Wet, wie ook de Vorst zij; hij wil de handhaving der Wetten, wat ook gebeure. (Zie Voorrede, bl. XII. noot 2.) De politieke belijdenis des Schrijvers nu kennende, zullen wij aan dezelve eenige zijner gevoelens toetsen, en zien, of hij zichzelven getrouw gebleven is; vervolgens, zoo ja, onderzoeken, in hoeverre die gevoelens bestaanbaar zijn.
De Heer roest van limburg schrijft aan machiavelli (en te regt, naar ons inzien) het stelsel toe, dat het doel de daad geoorloofd of ongeoorloofd maakt; (‘de zedelijke afhankelijkheid der handeling van de hoedanigheid des doels’; zoo als eerstgenoemde zich uitdrukt; Bijvoegselen, bl. 145.) De Schrijver neemt dit stelsel niet aan, als niet geschikt voor de zwakke eenzijdige menschheid: deze beslissing is logisch; want, wanneer voor den Staatsburger de algemeene vrijheid het hoogste doel is, moet zij dit ook zijn voor den Mensch, in aanraking met zijne medemenschen; en wanneer nu elk individu geene hoogere wet erkende dan zijn eigen gevoel, niet getoetst aan de praemissen der algemeene vrijheid, ware er geene vrijheid denkbaar. Volgens den Heer roest van limburg zijn dus de vrijheid grondende Staatswetten de hoogste Wet voor den Staatsburger, hij zij Onderdaan of Vorst: die Staatswetten verbroken zijnde, wordt de Staatsburger wederom Mensch, en vermag, wat de mensch (de mensch in den zoogenaamden Natuur-
{==429==} {>>pagina-aanduiding<<}
staat) in aanraking met zijne medemenschen vermag; niet meer, derhalve niet alles. Dit gevoelen zou welligt den besten regel aangeven, ter beantwoording der vraag: Hoe veel moet de Staatsburger lijden; hoeveel mag hij doen? Deze vraag is van het hoogste belang; de geheele Staatkunde rust op dezelve. ‘En hoewel het mij voorkomt, dat de mensch zich niet aanmatigen mag, om ten koste van alle middelen naar een goed doel te streven, zou men hem nogtans moeijelijk het regt kunnen ontzeggen, om, des noods, alle middelen aan te wenden, vereischt ter bereiking van een regtmatig doel, (een doel, waarop hij als mensch regt heeft) bij voorbeeld, de verdediging van zijn leven, van zijne vrijheid, tegen onregtvaardige aanranding; waarbij men, in den Staat, zou kunnen voegen de handhaving der onafhankelijkheid en
veiligheid des vaderlands.’ (Voorrede, bl. VIII.)
Doch wat noemt nu de Heer roest van limburg vrijheid? ‘Daar het woord vrijheid in zeer verschillende beteekenissen gebezigd wordt, acht ik het niet onnoodig aan te merken, dat ik door burgerlijke vrijheid dien toestand versta, waarin regtmatige wetten alleen en altoos heerschen; dat is, waarin men ongestoord alles doen mag, wat de wetten niet verbieden; waarin men voor geene handeling, door de wetten niet verboden, kan worden gestraft; waarin men tot niets, door de wetten niet geboden, kan worden verpligt; en waarin de wetten altijd en tegen een ieder worden gehandhaafd.’ (Voorrede, bl. IX. noot 2.) (*) ‘Overigens doet het tot het daarzijn der burgerlijke vrijheid niets af, of de regeringsvorm democratisch, aristocratisch of monarchaal is. Onverschillig wie de wetten handhaaft, is het genoeg, dat zij gehandhaafd worden. Onverschillig hoe of door wien de wetten gegeven zijn, is het genoeg, dat zij ondersteld mogen worden door het algemeen goedgekeurd.’ (Voorrede, bl. X. noot.)

{==430==} {>>pagina-aanduiding<<}

Er wordt dus hier slechts gesproken van de burgerlijke vrijheid, en geenszins van de zoogenaamde politieke vrijheid, dat is het medewerken tot, het aandeel in het Bestuur. De verschillende inzigten omtrent deze lagen buiten het bestek des Schrijvers; want men kan zeer vrij zijn, zonder aandeel te hebben in het Bestuur. In onzen Nederlandschen Staat b.v. is de Arbeidsman even burgerlijk vrij als de Stemgeregtigde, de Kiezer of de Volksvertegenwoordiger.
‘Ook houde men in het oog, dat men de Vorsten, als Vorsten, niet aan dezelfde zedeleer onderwerpen kan als de privaat-personen. De privaat-persoon mag zijn belang, zijn regt, opofferen aan hoogere belangen; en met reden bewondert men hem, wanneer hij zulks doet. De Vorst moet het algemeene nut voorstaan; moet den regten van het algemeen zekerheid geven. Hier is het “salus publica suprema lex esto” waarheid.’ (Voorrede, bl. XI en XII.)
Wederom een zeer betwist en zeer teeder punt. De Schrijver stelt hier den Vorst voor, als meer verpligtingen jegens den Staat hebbende, dan de privaat-perioon; terwijl hij door eene aanhaling uit charron, in de noot, schijnt te kennen te geven, dat de Vorst somtijds zedelijk (moraliter) zou mogen, wat den privaat-persoon niet geoorloofd is. Dit gevoelen stemt volkomen overeen met het constitutionalismus des Schrijvers, de algemeene vrijheid, de instandhouding van den regtmatigen Staat als de hoogste wet aannemende; eene wet, waaraan de Vorst zich door het aanvaarden zijner waardigheid verbindt, en waaraan hij zich mag verbinden, omdat de Staat beschouwd wordt als een noodzakelijk vereischte tot de menschelijke zamenleving, der menschen bestemming.
‘Dans nos temps l'ignorance fait commettre plus de fautes que la méchanceté, zegt frederik II; maar dit was in minder verlichte tijden. Thans, nu de Volken de duisternis, die hen benevelde, hebben verdreven, en de fakkel rondzwaaijen; thans is het minder l'ignorance dan wel la faiblesse, waarvoor men te vreezen heeft. Het licht is er; men zorge slechts, dat het niet misbruikt worde, opdat de fakkel het gebouw verlichte en niet in vlammen zette.’ (Voorrede, bl. XV, XVI.) Nogmaals zuiver constitutionalismus: evenmin als de Vorst zijne magt mag overschrijden, mag zulks het Volk. De Vorst moet zorgen, dat de sakkel van verlichting geene fak-
{==431==} {>>pagina-aanduiding<<}
kel van brandstichting worde. De Schrijver geeft den Vorst hier geen regt, maar legt hem eene verpligting op. Zie zijne noot bl. XII, Voorrede: ‘Diensvolgens dus behoorde lodewijk XVI het oproer, kostte wat wilde, met geweld te keeren, of gewapenderhand te vergaan.’ Gewis, aan kracht mangelt het hier niet.
Om nu op het politieke stelsel zelve, in de onderhavige Voorrede vervat, terug te komen, dunkt ons, dat een zoodanig stelsel best geschikt zou wezen, om de twee groote staatkundige partijen, die Europa verdeelen, te vereenigen. Want, wat kan de echte liberaal meer verlangen, dan het oppergezag van wetten, waaraan de Vorst zoo wel als hij onderworpen is, en die mogen beschouwd worden als door het algemeen goedgekeurd te zijn? En wat kan daarentegen, in onze tijden, de Vorst meer begeeren, dan de handhaver te wezen der de algemeene vrijheid grondende wetten, de eerste persoon in den Staat? - Dit eenmaal aangenomen zijnde, pleiten zoo vele redenen voor den constitutioneel-volksvertegenwoordigenden-monarchalen, regeringsvorm, dat de republikeinsche of Volksregering spoedig hare meeste aanhangers verliezen zou. Want het is niet om den republikeinschen regeringsvorm op zichzelven, dat het den echten liberaal, die denzelven voorstaat, te doen is; het is om den meerderen graad van vrijheid, dien hij daarin onderstelt, doch die veeleer in den constitutioneel-representatief-monarchalen, dan in den zuiver republikeinschen bestaanbaar is.
Recensent eindigt met het werk van den Heer roest van limburg, als der lezing zeer waardig, aan het denkend Publiek aan te bevelen.

M.




Iets over den voorgaanden en tegenwoordigen staat van Nederlandsch Indië, vergezeld van eene beoordeeling van twee vlugschriften, getiteld: ‘Kort overzigt der financiële resultaten van het stelsel van kultures onder den Gouverneur-Generaal J. van den Bosch.’ En ‘Blik op het bestuur van Nederlandsch Indië (onder denzelfden), voor zoo ver het door denzelven ingevoerde stelsel van cultures op Java betreft.’ Met voorkennis van den Luitenant-Generaal, oud Kommissaris-Generaal van Neder-
{==432==} {>>pagina-aanduiding<<}
landsch Indië J. van den Bosch, door N. van Elten, D.J.Z., Kommies bij het Kabinet van het Departement van Koloniën. Te 's Gravenhage en Amsterdam, bij de Gebr. van Cleef. 1835. In gr. 8vo. 245 Bl. f 2-50.

‘De, sedert weinige jaren, zoo gelukkig veranderde toestand onzer Oost-Indische Bezittingen, die, bij dezen en genen, of door geene genoegzame kennis van zaken, of door stelsel- en partijzucht, miskend en als min gunstig veroordeeld wordt, deed mij, eenigen tijd geleden, het voornemen opvatten, om betrekkelijk die Bezittingen cenige bijzonderheden op te teekenen.’ Dus begint de Schrijver zijne Voorrede van een werk, dat, waarschijnlijk, het Nederlandsche Publiek even welkom als belangwekkend zijn zal. Welk burger toch heeft bij den toestand der Koloniën geen belang? Welk burger moet het niet aangenaam zijn, denzelven van naderbij en uit echte bronnen te kennen? Zoo vele schatten verspreidde weleer de O.I. Kompagnie over het Moederland, zoo vele opofferingen bragt dit in lateren tijd aan hare overzeesche Bezittingen, zulke belangrijke vruchten belooft het door den Heer van den bosch ingevoerde stelsel van kultures, dat onverschilligheid voor de koloniale belangen onverschilligheid voor het Vaderland tevens verraden zou. Dank derhalve den Heere van elten, dat hij zijne kennis van de Oost-Indische zaken, in langdurige betrekking verzameld, en de bescheiden, hem door Z.E. den gewezen Kommissaris-Generaal verleend, dienstbaar maakte, om het Publiek gelegenheid te geven van zijn oordeel op meerdere gronden te bouwen. Dank hem daarenboven, uit onzen naam ten minste, dat hij het niet beneden zich achtte, de valschheid van een paar nameloos uitgegevene schotschriften openlijk, zelfs voor den minst denkenden, ten toon te stellen. Zekerlijk, noch de waarheidsopspoorder, noch het bestuur van den oud-Kommissaris-Generaal vorderde eene dergelijke wederlegging; doch het gevoel van den Nederlander, die, in deze schotschriften, eenen man, aan wien het Vaderland in meer dan één opzigt zoo veel te danken heeft, zag miskend, en heilzame vruchten van onafgebroken moeite, ook
ten koste van gezondheid aangewend, baldadig zag geloochend, dit gevoel eischte, niet zoo zeer juist eene wederlegging, want dit verdienden de

{==433==} {>>pagina-aanduiding<<}
schotschriften niet, als wel een brandmerk, - en dit verkregen zij.
‘Aan den vorm, waarin dit werkje verschijnt, zal men ligtelijk bemerken, dat hetzelve geen produkt van een stelselmatig plan is; maar dat die vorm het gevolg is van omstandigheden, die bij den aanvang der uitvoering van het voornemen, zich enkel bepalende tot eenige wenken omtrent de Indische zaken, niet konden worden voorzien. Schrijvende, bood zich het eene voor en het andere na aan, zoodat het, als van zelve, in vier afdeelingen voorkomt, die alleen daarom elkander volgen, om den lezeren eene naauwkeuriger zaakkennis te verschaffen, en mijzelven, voor zoo veel dit mogelijk mogt zijn, herhalingen te besparen; waardoor eene eer is te beurt gevallen aan de twee Kamper schotschristen, die zij geenszins waardig zijn.’
In die vier afdeelingen nu vindt men: I. Iets over den voorgaanden en tegenwoordigen staat van Nederlandsch Indië. II en III. Beoordeeling der beide op den titel vermelde brochures, te Kampen bij k. van hulst te dezen jare uitgegeven. IV. Bijlagen.
Wij willen, den Schrijver in zijne orde volgende, den Lezer met het werk eenigzins bekend maken; niet twijfelende, of hij zal zich daarna aangespoord vinden, om het in zijn geheel te lezen en te overwegen.
In de eerste afdeeling merkt de Heer van elten vooraf aan, dat, wil men over de geschiktheid van een stelsel van bestuur oordeelen, men den aard en de zeden van het volk, waarop het toegepast wordt, grondig kennen moet; een gevoelen, door alle Staatkundigen gewis gedeeld. Niet alles is voor allen geschikt. ‘Wie aan een volk wil opdringen, wat niet voor hetzelve past, of niet door hetzelve wordt begeerd, moet, gelijk de Spanjaarden het Christendom verkondigden, niet zeldzaam tot het geweld toevlugt nemen, en doordrijven, wat men niet kan doen aannemen.’ De zekerste maatstaf van de geschiktheid van een stelsel zijn deszelfs uitkomsten. ‘Neemt, bij voorbeeld, de handel op die landen toe, en werpt dezelve milde vruchten af, dan is zulks een onbetwistbaar bewijs, dat het stelsel, aldaar aangenomen, eene voordeelige strekking heeft voor de nationale welvaart; en verschaft Indië, bovendien, noemwaardige voordeelen aan 's Rijks schatkist, dan is dit een tweede bewijs, dat de inrigtingen aldaar strooken met het algemeen belang.

{==434==} {>>pagina-aanduiding<<}
Heerscht er tevens rust en tevredenheid in die landen, noodzakelijke voorwaarden, om op duurzame voordeelen daarvan te kunnen hopen, dan kan zulks als een derde en gewigtige grond beschouwd worden, om het bestuur dezer landen gunstig te beoordeelen,’ enz. Men passe dit grondbeginsel op onze Bezittingen in Oost-Indië toe, en toetse den staat dier landen, in onderscheidene tijdperken, aan de opgegevene kenmerken van welvaart, voordeel en tevredenheid, en men zal, als van zelve, tot de beslissing geleid worden, onder welke inrigtingen het oogmerk, waarom die landen bezeten worden, het best is bereikt.
Het is algemeen bekend, dat, met het jaar 1790, de schulden der voormalige O.I. Kompagnie tot ruim 67½ millioen waren gestegen (*). De noodzakelijkheid werd dus ingezien, om hare inrigtingen te wijzigen; daartoe werd in 1791 eene Kommissie naar Indië gezonden, die evenwel aan hare bestemming, ten gevolge van de gebeurtenissen in 1795, niet ten volle heeft kunnen voldoen. Nadat in dit zoo even aangeduide jaar de oorlog met Engeland was uitgebroken, kon Indië tot 1811 geene naamwaardige ondersteuning meer uit het Moederland erlangen, en bleef mitsdien aan deszelfs eigene hulpbronnen overgelaten, die in de uitkomst bleken meer dan voldoende te zijn. In 1811 vermeesterden de Engelschen de Kolonie. Volgens de opgaven van den Heer raffles, aan wien het bestuur dezer Bezittingen werd opgedragen, heeft zijn bestuur van drie jaren een financieel te kort opgeleverd van omstreeks tien millioen Nederlandsche guldens. De voornaamste verandering, door hem ingevoerd, heeft bestaan in het onttrekken van den Javaan aan den invloed zijner Hoofden, in het heffen van eene directe belasting op denzelven ten voordeele van het Gouvernement, berekend tegen de helft, twee vijfden of een derde van den oogst, naarmate van de vruchtbaarheid der velden, en in het

{==435==} {>>pagina-aanduiding<<}
onmiddellijk bezoldigen der Regenten uit de kas des Gouvernements. Zaken, waaromtrent men meer bijzonderheden in zijn werk vinden kan. (*)
In 1816 werd Java van de Britten overgenomen door eene Kommissie, daartoe door den Koning benoemd, en teruggebragt onder het Nederlandsche bestuur. Aan die Kommissie was het opgedragen, zoodanig stelsel van bestuur aldaar in te voeren, als het meest doelmatig zou worden bevonden. Deze Kommissie, met zeer vele moeijelijkheden te kampen hebbende, sloeg den eenigen weg in, die haar overbleef; namelijk, het door raffles ingevoerde stelsel te herzien en, waar het noodig scheen, te verbeteren; en hierin is met eenen ijver, eene trouw en bekwaamheid te werk gegaan, dat, ware het mogelijk geweest dat stelsel te doen gelukken, en langs dien weg het doel, waarom wij Koloniën bezitten, te bereiken, hetzelve bereikt zou zijn geweest. Aanvankelijk, het is waar, schenen de financiéle uitkomsten, bij den buitengewoon hoogen prijs der koffij, gunstig, en de inkomsten der Kolonie ruim voldoende, om de lasten te bestrijden. Bij de daling echter der koffijprijzen ontstond er al spoedig geldgebrek; en de behoefte daaraan was, met 1824, dus vóór het uitbreken van den oorlog met diepo negoro, zoo nijpend geworden, dat in de geldelijke behoefte van Indië moest worden voorzien; hetgeen geschiedde, zoo door eene leening van acht millioen guldens bij de Handel-Maatschappij, als door eene andere van twintig millioen hier te lande; uit welke laatste echter tevens eenige uitgaven voor de West-Indiën moesten worden bestreden.

(Het vervolg en slot hierna.)




Praktische Handleiding voor het schriftelijk rekenen in het algemeen, en het rekenen uit 't hoofd in het bijzonder, ge-
{==436==} {>>pagina-aanduiding<<}
heel ingerigt met het doel, om eene geleidelijke ontwikkeling der zielsvermogens en eene vruchtbare oefening des verstands bevorderlijk te zijn; ten dienste van School- en Huisonderwijzers, alsmede van Onderwijzeressen. Voorzien van vier Platen en een klein duizendtal Voorstellen. Door R.G. Rijkens, Onderwijzer te Groningen. Te Groningen, bij J. Oomkens. 1834. In gr. 8vo. XXXI en 416 bl. f 3-:

De breede titel duidt aan, wat de Schrijver heeft willen geven. Wij meenen, dat vooral jeugdige onderwijzers een nuttig gebruik van deze Praktische Handleiding zullen kunnen maken. Alhoewel er geen gebrek aan leerboeken voor de rekenkunde is, achten wij een werk over de leerwijze niet overbodig. Dat van den Heer rijkens bevat vele belangrijke aanmerkingen en wenken. Vooraf gaat eene zeer uitvoerige Voorrede, die ook bij eene tweede lezing ons uitnemend beviel. Moge daarin al een en ander voorkomen, dat men bij eene Praktische Handleiding niet verwacht zou hebben, er wordt toch veel gezegd, dat de ernstige overweging en behartiging van alle onderwijzers en opvoeders verdient. Wij gelooven, dat het Schoolwezen op het bedoelde punt nog aanmerkelijke verbetering noodig heeft. Kan misschien niet ieder zich vereenigen met de voorslagen van rijkens, de eene of andere wenk geeft ligtelijk aanleiding tot verder nadenken, en dan wordt het doel bereikt, dat de Schrijver met het aanbieden van eene Handleiding zich voorstelde. Bijzonder beviel ons, wat rijkens ter aanprijzing van het rekenen uit het hoofd zegt. In de meeste scholen hier te lande wordt het verwaarloosd. In Duitschland eens scholen bezoekende, merkten wij in eene derzelven met verwondering op, dat de kinderen in het algemeen zeer vlug en vaardig in het rekenen uit het hoofd waren. Ook in het Instituut voor Blinden kan men zien of hooren, wat zoodanige oefening vermag.
Na de Voorrede volgt eene Inleiding van 102 bladzijden, waarin de Schrijver handelt over de gebreken, welke over het algemeen in het Rekenonderrigt, zoo op de lagere als middelbare Scholen, bestaan, voorts de belangrijkste eigenschappen eener leerwijze in het algemeen, en wel van het rekenen in het bijzonder, opgeeft, en ook aanduidt, hoe, naar zijn oordeel, eene leerwijze voor het schriftelijk rekenen dient inge-
{==437==} {>>pagina-aanduiding<<}
rigt te zijn, zal zij tot eene vruchtbare oefening des verstands verstrekken. Hij deelt verder zijne gedachten over het uit 't hoofd rekenen mede, noemt eenige voordeelen daarvan op, en wijst punten aan, welke men (zich) daarbij ten doel moet stellen, en waarnaar men de lessen behoort in te rigten. Ook het overige gedeelte des boeks bevat zeer veel goeds, dat, opgemerkt en behartigd wordende, allezins tot wezenlijk nut van het aankomend geslacht zal strekken.
Wij kunnen dit werk derhalve in het algemeen aanprijzen. Wij zouden echter niet wenschen, dat ieder slaafs de Handleiding van rijkens volgde. Hij heeft slechts door voorbeelden willen toonen, in hoedanigen geest men moet onderwijzen. Wat bl. 41 en elders omtrent de eenheidstafel van pestalozzi wordt aangemerkt, zal misschien dezen en genen voorstander mishagen; wij gelooven, dat bij elke leerwijze zeer veel aankomt op de geschiktheid van den onderwijzer zelven. De een kan welligt beter op deze, een ander op eene andere manier het eigenlijke doel bereiken. Dezelfde aanmerking geldt, bl. 45, omtrent het behandelen van onbenoemde getallen. Wanneer rijkens, bl. 51, rekenkundige zaken, tot de Arithmetica behoorende, noemt, zoude men kunnen vragen, of er dan ook rekenkundige zaken zijn, welke niet tot de Arithmetica behooren? Wat de Schrijver bl. 62 env. omtrent het klassikale onderwijs aanmerkt, is allezins waar, doch ook op andere vakken van onderwijs toepasselijk. Men moet naar gelang van omstandigheden te werk gaan. Dit leerde ons althans de ondervinding. Wij trachten het onderwijs in het rekenen, zoo veel mogelijk, klassikaal te maken, doch tevens de nadeelen te vermijden, welke daaruit voor sommige leerlingen zouden kunnen voortvloeijen. Daar kinderen in aanleg en vatbaarheid zoo zeer verschillen, zal het steeds moeijelijk blijven, aan vele rekenaars in dezelfde klasse het noodige onderrigt in het rekenen te geven. In de hoofdzaak zijn wij het geheel eens met den Schrijver, en volgden ook reeds lang den weg, door hem aangewezen.
Wat rijkens bl. 103-160 van het leeren tellen zegt, keuren wij mede goed. Onze handelwijze verschilt, wat den gang betreft, niet aanmerkelijk van de zijne. Wij bedienen ons echter niet van aardappelen of knikkers, maar altijd van kuben. Den kleinen het onderwijs steeds aangenaam trachtende te maken, onthouden wij ons evenwel zorgvuldig van

{==438==} {>>pagina-aanduiding<<}
eigenlijke grappen. De onderwijzer zij kinderlijk, niet kinderachtig. Heeft er iets van zoodanigen aard in de school plaats, als de Schrijver bl. 106 te kennen geeft, wij zouden vreezen, dat het nadeeligen invloed hebbe. Zullen de overige leerlingen niet daardoor van hun werk afgetrokken worden? Zal niet menigeen, om de klucht lagchende, vergeten, wat hij eigenlijk behoort te leeren? En in hoedanig licht vertoont zich daarbij de onderwijzer zelf?....
De Schrijver had, bl. 157, over de verdeeling der munten, maten en gewigten wel iets uitvoeriger mogen zijn, en dan bij andere onderwerpen zich bekort hebben.
De eerste Afd. van voorstellen (bl. 161), tot de zamenstelling behoorende, heeft 10 voorstellen, waarvan het eerste ons geheel ongeschikt voorkomt; die onder No. 9 en 10 zijn mede niet in onzen geest. Wij verkiezen liever voorstellen, als No. 6. Ook het overige, meenen wij, zal wel doel treffen.
Wij houden de oefeningen, die verder volgen, voor gepast en nuttig. Hier en daar evenwel zouden wij op de inkleeding iets aan te merken hebben. Van dien aard is b.v., op bl. 175, die pannekoeken-grap; schoon wij niet willen ontkennen, dat men op die wijze (maar zonder pannekoeken) aan de leerlingen een goed denkbeeld van gewone breuken kan geven. Zoodanige behandeling is allezins gepast en bevattelijk voor kinderen.
Het komt ons echter vreemd voor, dat de Schrijver niet opzettelijk over de tiendeelige breuken handelt. Wij doen dezelve altijd de gewone breuken voorafgaan, dewijl ze van meer belang zijn. Een leerling, die de school verlaat, eer zijne vorderingen in het rekenen voldoende geacht mogen worden, zal zich in het dagelijksche leven beter weten te helpen, zoo hij alleen de tiendeelige breuken kent, dan omgekeerd, wanneer hij de bewerking der gewone en niet die der andere verstaat. Ook bij het rekenen uit het hoofd maken wij dikwijls met goed gevolg gebruik van tiendeelige breuken.
De voorstellen, die verder in het werk voorkomen, zijn meestal goed gekozen en behagelijk ingekleed. Hier en daar echter worden er gevonden, die ons minder bevallen. De voorstellen No. 275, 276 en 277 (bl. 386 env.) zijn niet vatbaar voor rekenkundige oplossing, en behooren derhalve hier geenszins.

{==439==} {>>pagina-aanduiding<<}

Ons oordeel over deze Handleiding is over het geheel gunstig. Rijkens geeft menigen nuttigen wenk, dien vooral jonge onderwijzers zich ten nutte kunnen maken.




De Regtsmagt van het Hoogheemraadschap van Rijnland verdedigd. Pleitrede van Mr. G.P. van Outeren. Te Leyden, bij C.C. van der Hoek. 1835. In gr. 8vo. 104 Bl. f 1-:

Gaarne willen wij erkennen, dat de Heer Mr. van outeren de regtsmagt van het Hoogheemraadschap van Rijnland zoo goed verdedigd heeft, als zulks omtrent zulk een monstrum horrendum met mogelijkheid geschieden kan. Zijn betoogtrant is scherpzinnig; de verdeeling en behandeling der stof is duidelijk en krachtig; de stijl alleen is berispelijk, wegens de overgroote menigte van overtollige bastaardwoorden. Met zijne aanvankelijke zegepraal wenschen wij hem als Advocaat geluk; terwijl wij het vaderland beklagen, en hopen, dat de ten uitvoer legging van het zoogenaamde vonnis, waarbij het Hoogheemraadschap, 't welk zich competent verklaard heeft, weldra zich ten principale in het gelijk zal stellen, op eene wettige wijze moge worden verhinderd: want ook wij zijn, na vergelijking der Pleitrede vóór de regtsmagt van Rijnlands Hoogheemraadschap, door Mr. van outeren, met de Pleitrede er tegen, en de verdere beantwoording der verdediging, door Mr. d. donker curtius, in het gevoelen bevestigd, dat niet alleen de regtsmagt der Hoogheemraadschappen en dergelijke instellingen verderfelijk zou zijn, zoo zij bestond, maar ook, dat dezelve sedert de inlijving in Frankrijk niet wettig beslaat; en wij houden dus ook zoodanige besluiten, waarbij dergelijke regtsmagt erkend wordt, in dat opzigt voor op dwaling gegrond, strijdig met de wet, en derhalve zonder verbindende kracht. Tenzij men welligt het woord regtsmagt, in de bedoelde besluiten van Zijne Majesteit voorkomende, in een' flaauweren zin wilde verstaan, en de zaak zóó opvatten, dat de magt, bij Art. 2 van het besluit van 7 Januarij 1817 omschreven, en buitendien, bij Hoofdstuk 9 der Grondwet, binnen hare grenzen bepaald, die eigenlijk slechts eene administratief en voorloopig beslissende magt is, waaraan een voorloopig dwang-
{==440==} {>>pagina-aanduiding<<}
regt verbonden wordt; dat deze met voorloopig dwangregt vereenigde
magt de bij Art. 1 van gezegd besluit bedoelde regtsmagt is. Uit de woorden van dat 1ste Art. schijnt dit voort te vloeijen; en zoo dit de meening van het Hoog Bestuur is geweest, dan kan men dat besluit als volkomen grondwettig eerbiedigen, en het woord regtsmagt is slechts eene minder gepaste uitdrukking, waardoor in geenen deele zoodanig eene regtsmagt wordt aangeduid, als het Hoogheemraadschap van Rijnland zich toekent; geene regtsmagt in den waren zin des woords, maar alleenlijk eene administratieve magt met voorloopig dwangregt, in 't bijzonder van zoogenaamde parate executie. Daar de besluiten der Regering naar de Wet moeten worden uitgelegd, zouden wij voor onszelven wel gezind zijn, het bewuste besluit in dien zin te verstaan; maar dan heeft men zich te vergeefs, ten voordeele der regtsmagt van de Heemraadschappen, daarop beroepen.




Grondbeginselen der Natuurkundige Wetenschappen. In één Boekdeel, met 33 Platen. Iste Aflevering. Te Breda, bij F.P. Sterk. 1835. In gr. 8vo. 48 Bl. Bij Inteek. f :-81.

Supplement op het algemeen Aardrijkskundig Woordenboek van J. van Wijk, Roelandsz., door den Schrijver van hetzelve. Aflevering No. 1. Te Amsterdam, bij C.L. Schleijer. 1835. In gr. 8vo. 8 en 96 bl. f 1-05.

Tot nog toe hebben wij slechts de eerste Aflevering van de Grondbeginselen der Natuurkundige Wetenschappen ontvangen, en kunnen dus alleen zeggen, dat wij de voltooijing van het werk wenschen. De stijl dezer eerste Aflevering is echter niet overal even duidelijk en zuiver. Nu en dan schijnt het, alsof men uit het Duitsch vertaalt. De definitiën, waarmede het werk begint, zijn niet naauwkeurig: ‘De natuurlijke geschiedenis is eene wetenschap van zaken en waarnemingen, die ten doel heeft de geheele kennis der op aarde bestaande voorwerpen, of der in tijd en ruimte bepaalde wezens, die onze zinnen kunnen aandoen, en welke wij ligchamen noemen.’ Grondbeginselen der Natuurkundige Wetenschappen heet het boek, en onder die wetenschappen behoort ook de natuurlijke geschiedenis of historia naturalis; maar deze is niet het genus, en de physica, chemia enz. zijn geene

{==441==} {>>pagina-aanduiding<<}
species der historia naturalis. Hier echter wordt de hist. nat. als het genus beschouwd, waarvan physica, chemia, physiologia en astronomia de onderdeelen zijn; zie § 2. Dit is reeds zonderling. Maar zoo nu de physica en de sterrekunde als onderdeelen worden aangemerkt, hoe kan dan de natuurlijke geschiedenis slechts de kennis der op aarde bestaande voorwerpen ten doel hebben? En, in elk geval, hoe kan men zeggen op aarde bestaande voorwerpen, of in tijd en ruimte bepaalde wezens? Of beteekent hier, dat in tijd en ruimte bepaalde wezens hetzelfde te kennen geeft, als op aarde bestaande voorwerpen. Intusschen zijn niet alle verschijningen in tijd en ruimte tevens op aarde bestaande voorwerpen; terwijl ook het woord wezens, aan die verschijningen gegeven, zeer onvoegzaam is. Eene sneeuwvlok is b.v. een voorwerp, eene verschijning in tijd en ruimte, een ligchaam, gelijk alwat verschijnt ligchamelijk is: maar is eene sneeuwvlok, is een regenboog, is zelfs de zon, is de maan, is eene komeet, eene planeet of eene vaste ster een wezen? Als wetenschap beschouwd, (zegt § 2) is de natuurlijke geschiedenis een deel der wijsbegeerte of van de kennis der dingen. Maar de wijsbegeerte, als verstandelijk onderzoek naar den aard van ons weten en de voorwerpen onzer kennis, moge de moeder der wetenschappen zijn, zij is geenszins de kennis zelve van de dingen, d.i. van alwat aanwezig is. Wij kunnen hier niet langer bij stilstaan; maár zoo zeer, als wij de voortzetting van het begonnen werk wenschen, hopen wij, dat men naauwlettender in de keus der bewoordingen worden zal.
De andere eerste Aflevering, die voor ons ligt, is van het Supplement op van wijk's Aardrijkskundig Woordenboek. Van harte juichen wij deze onderneming toe, als zeer geschikt, om een reeds voortreffelijk werk, door aanvulling en verbetering, zoo veel mogelijk de volmaaktheid te doen nabij komen; en dat de Heer van wijk in persoon dezen arbeid volvoert, is een waarborg voor de juistheid der bewerking.




Ernst en Boert, door H.J. Foppe. Te Amsterdam, bij J. Immerzeel, Jun. 1834. In gr. 8vo. 202 Bl. f 3-:

In dezen Dichtbundel heeft de Heer foppe eenige proeven, zoo wel van den ernstigen, als van den boertigen dichttrant,

{==442==} {>>pagina-aanduiding<<}
gegeven. Deze manieren nu loopen zoo zeer uit elkander, dat het niet te verwonderen zou zijn, indien de eene iemand beter van de hand ging, dan de andere; en inderdaad is het Rec. voorgekomen, dat de Heer foppe over het geheel beter in de eerste, dan in de laatste geslaagd is. De ernstige Gedichten nemen wel geen bijzonder hooge vlugt, maar zijn doorgaans wèl, en hunner onderwerpen niet onwaardig; de boertige daarentegen bevatten wel hier en daar geestige trekken, maar vallen al te dikwijls, vooral wanneer zij lang zijn, in het laffe, platte en gemeene, zonder dat het eigenlijk puntige der satire gelukkig uitkomt. Zoo zijn b.v. de twee uitvoerigste van dezelve, Glaucus en Hercules, een wonderlijk bont allerlei, zonder bepaald doel, ja niet zelden zoo, dat men naar de bedoeling raden moet, en vallen, bij het goede en geestige, dat er in is, niet zelden in flaauwe aardigheden en gemeene spreekwijzen, die Rec. meent, dat beneden den waren Dichter zijn. Het is geheel iets anders, ware geestigheid, fijn vernuftige luim en gepast hekelende scherts in een bevallig dichterlijk kleed te steken, dan wel zekeren kluchtigen keuvelpraat en gemeen grappige voorstellingen, met eenige betere regels doormengd, zamen te voegen. Het is wel waar, dat in dergelijke stukken veel van de mondelinge voordragt afhangt, om dezelve te doen behagen; en de Heer foppe schijnt hierop ook in eene noot onder het gedicht Glaucus te doelen: maar men late dan toch niet alles drukken, wat door eene goede voordragt de toehoorders een avonduurtje vermaakt heeft, maar dat bij de lezing de helft en meer verliest! Waarachtig, de kunst en de goede smaak zullen er niets bij winnen! Men late zich hiertoe zelfs niet verleiden door het voorbeeld van sommigen onzer oude Dichters, die in dezen trant eenigen smaak gevonden hebben; want bij al het goede, dat Rec. ook daarin gaarne erkennen wil, vreest hij,
dat er maar al te veel wansmaak en valsch vernuft onder loopt, en zelfs bij onze Natie het gebrek wel eens meer bespeurd wordt, dat men, bij het aanslaan van den schertsenden en boertigen toon, maar al te ligt tot het platte en gemeene vervalt. - Dit een en ander in bijzonderheden aan te toonen, kan Rec. niet, zonder al te uitvoerig te worden; en met het bloot aanhalen van enkele voorbeelden van dien aard uit deze Gedichten is zeker noch Schrijver noch Lezer grootelijks gediend: hij wil dus liever deze zijne algemeene aanmerkingen, van zoo veel of zoo weinig gewigt als

{==443==} {>>pagina-aanduiding<<}
zij zijn, aan den Dichter, die zich in dit vak oefenen wil, met alle bescheidenheid aanbevelen.
Onder de meer ernstige Gedichten hebben Rec. over 't geheel het meest behaagd, de Nacht, bl. 21-25, eene verlatene Vrouw bij haren Zoon, bl. 32-41, en het geschokte Nederland, een declamatorium voor het tooneel, en als zoodanig te Amsterdam uitgevoerd, bl. 130-139. - Het eerste is niet onbelangrijk, door verscheidene dingen, zoo goed als kwaad, zoo aangenaam als smartelijk, die meest in den nacht plaats hebben, te schilderen; welk tafereel echter met nog meer bijzonderheden had kunnen vergroot worden, b.v. het geboorteuur, het rusten van zorgen; eene meer geleidelijke orde, of hier en daar eene treffender tegenstelling, zou welligt nog beter uitwerking gedaan hebben. - Het tweede is over 't geheel wèl en met veel gevoel gedicht; maar de hervatting van het onderwerp, bl. 38, na het reeds voorafgegane, waardoor het volledig genoeg voorgesteld was, is minder gelukkig: in allen gevalle zou de nieuwe apostrophe der verlatene aan haren ontrouwen echtgenoot, bl. 38, 39, beter gevoegd hebben bij bl. 34, vóór de apostrophe aan de gene, die hij verleid had. - Het derde bovengenoemde stuk is doorgaans zeer wel gedicht. Alleen doet Rec. hierbij de volgende vragen: Zouden de twee eerste Recitatieven, het eene van ruim twee, het andere van ruim drie bladzijden, niet wat al te lang zijn? Is het metrum van het Koraal, bl. 134, (‘Knielt, kindren van Neêrland! voor d'eeuwigen God! Beveelt u zijn eeuwig vermogen!’ enz.) wel voor den inhoud geschikt, die eene opwekking is tot diepen eerbied voor het Opperwezen, en dus een deftiger metrum schijnt te vereischen? Is de Aria voor een gebed geschikt, (bl. 138) en dan nog wel, om daarin tevens van spraakwending te veranderen, en het Volk tot moed op te wekken?
Gelijk de correctie van dezen Bundel hier en daar beter kon zijn, zoo is de dichterlijke en taalkundige uitdrukking op sommige plaatsen minder gelukkig, en als zoodanig, gelijk Rec. vreest, somtijds ook door het lieve rijm veroorzaakt. B.v. bl. 21, waar de sterren genoemd worden ‘het glinsterend heir vol waarde’, welk laatste niet anders dan een flaauw vulwoord is, om op aarde te rijmen; of bl. 45, waar ‘vrijheid en licht het dierbaar erfgoed onzer grooten’ heeten, waarschijnlijk voor ‘onzer Vad'ren’, maar dan voorzeker niet gelukkig; doch het moest rijmen op gesloten.

{==444==} {>>pagina-aanduiding<<}
Lag voor lei of leide, bl. 32, en verguist voor vergruist, bl. 51, zijn misschien drukfouten; maar Vorste voor Vorst, en Volke voor Volk, in den eersten naamval, (bl. 123, 124) om de voetmaat vol te maken, is niet goed te keuren, daar de woorden van het m. of o. geslacht aldaar geen zachte e aannemen. In een' vertrapten tooverblik, bl. 32, 33; in sporeloos of uitsporig blaken, bl. 33, 34; in ter baak blinken, wen vroeger eeuwenduister verwoestend hare strikken spant, bl 51; in eene vlag, uit moed en bloed geweven, bl. 104; in het lauwren slopen, bl. 105, heerscht eene bijstere vermenging en verwarring van niet bij elkander behoorende beelden; en in den laatsten der volgende regels, bl. 54: ‘Dat uur doet de eedle’ (l. d'edlen) ‘mensch niet beven, Wiens ziel geoogst heeft en geplant’, zou men ten minste de orde der beelden omgekeerd wenschen. Een ‘traan,’ die ‘op het hart weegt’; ‘den kleurling in de graven zweepen,’ voor den slaaf naar de mijnen zweepen; ‘zijne slaven drijven tot op den grond van 't pekelnat;’ rustgevederte voor bed, (bl. 95, 96) zijn uitdrukkingen, die niet van gedwongenheid of duisterheid zijn vrij te spreken. ‘Stervend neêrgesmeten,’ bl. 104, is van eenen held, die in den strijd valt, te plat gezegd; en in het vrolijk-ernstige stukje Levenswijsheid, bl. 116, 117, het viermaal
herhaalde slotwoord lalalala waarlijk laf. - Doch reeds genoeg! Rec. wilde met deze aanwijzingen slechts herinneren, hoe noodig het is, dat den Dichteren niet alleen een rijke voorraad van beelden en beeldrijke uitdrukkingen ten dienste sta, maar ook en vooral, dat zij daaruit eene gepaste en gelukkige keus doen, en tot dat einde de lessen, waarmede horatius zijn nog altijd zeer nuttig Gedicht, de Arte Poëtica, begint, wèl bestuderen.
Voor het overige kan Rec., zonder al te wijdloopig te worden, geen vergelijkende beoordeeling geven van de 37 zoo grootere als kleinere Dichtstukjes, die in dezen Bundel voorkomen; maar hij hoopt genoeg gezegd te hebben, om de gehalte te doen kennen. Ten besluite deelt hij, ter proeve, het slot mede van het straks geprezene Dichtstukje, de verlatene Vrouw, waar zij haren echtgenoot, wien zij nog liefheeft, aldus terugroept, bl. 41:

‘Ach, keer mijn lieveling! keer in mijne armen weder, 
O, droog de tranen af van moeder en van kind. 
Stoot ons in 's levens bloei niet in den grafkuil neder; 
Doorstoot geen Gâ, die u zoo grenzeloos bemint... 

{==445==} {>>pagina-aanduiding<<}

O, Bron van liefde! gij die 't menschlijk hart kunt kneden, 
O, Vader! trek uw hand in toorn niet van hem af; 
Red, red hem uit den poel dier gruwbare ijslijkheden; 
Ontueem zijn dwalend oog de duisternis van 't graf! 
In u berust mijn troost, op u mijn hoop te gader; 
Uw wil en hēt berouw buigt (buig') hem in ootmoed nêer. 
O, toef niet! - schenk aan ons, den echtgenoot en vader, 
Geef aan de Maatschappij een nuttig burger weêr!’ 





Welken stand zult gij kiezen? Tweede Geschenk voor Knapen en Jongelingen. Door R. van Wijk, Jacobusz., Phil. Theoret. Mag. Litt. Hum. Doctor, Kostschoolhouder te Kampen. Te Kampen, bij K. van Hulst. 1832. In kl. 8vo. 102 Bl. f :-90.

De Heer van wijk is dan zeer gebeten op de Nederduitsche verhalen en Fransche contes moraux. Eer wij bladz. 12 ten einde hadden gelezen, hoorden wij tegen die contes reeds drie salvos losbranden. De Schrijver verkiest liever den meer deftigen en ernstigen betoogtrant te bezigen in hetgeen hij onzen knapen en jongelingen aanbiedt. Wij kennen in beide genres voortreffelijke werken, ook voor de jeugd, zoodat wij ons variis modis bene fit nog niet kunnen verzaken. Ook kunnen wij ons moeijelijk vereenigen met des Schrijvers stelling, dat het voordragen van ernstige waarheden in den vorm van verhalen aan jongelingen hen als mannen traag zal maken (N.B.) in de gedachten aan een bestaan na dit leven. Wij willen niet ontkennen, dat in het boekje eenige goede raadgevingen voorkomen voor jongelingen over het kiezen van eenen stand; maar iets nieuws, hetwelk in andere werken niet even goed, indien niet beter gezegd is, hebben wij er niet in gevonden. Het zou dus alleen de vorm zijn, waarin het opgesteld was, welke hetzelve eene bijzondere aanbeveling zou kunnen waardig maken; maar ook daartoe is geene reden. De Schrijver vindt de meeste werkjes, die voor onze jonge lieden geschreven worden, te kinderachtig. ‘Onze jonge lieden zijn niet meer, die van over veertig jaren, hun verstand is meer ontwikkeld.’ Maar, indien dit zoo is, waartoe dan de waarlijk kinderachtige vermelding: ‘het kind wil koekebakker worden, omdat het dan veel koek heeft.’?

{==446==} {>>pagina-aanduiding<<}
De stijl van het boekje is ook niet altijd, zoo als wij dien van eenen Magister en Doctor mogten verwachten. Reeds in de voorrede treffen wij eene opeenstapeling aan van werkwoorden: Ik zou kunnen schijnen te beantwoorden; verder: het meerendeel vinden, in plaats van vindt, en op bladz. 23 en 24 een' volzin van zesentwintig regels. Wij kennen den Heer van wijk niet, om te beslissen, of er reden is, om hem te raden, zijne voor het publiek bestemde werken wat meer te beschaven, dan wel, zich te bepalen tot het onderwijzen van zijne leerlingen, en niet als Schrijver op te treden. Men kan tot het eene bekwaam zijn, en genoegzaam talent tot het laatste missen. Menig eerzaam schoenmaker is een bruikbaar werkman, maar is zelfs niet in staat, om zijne nieuwjaarsrekeningen op eene dragelijke, laat staan eenigzins bevallige leest te schoeijen: wanneer nu de man nog daarenboven voor de drukpers ging schrijven, al ware het dan ook over zijne kunst, zouden wij met apelles luidkeels roepen: Ne sutor enz.




De twee wegen des levens. Leesboek over de Zedekunde voor Jongelingen en jonge Dochters, die gereed staan de wereld in te treden. Door Mevrouw A.B. Schilperoort, Wed.. van Meerten. Te Amsterdam, bij Schalekamp en van de Grampel. 1833. In gr. 8vo. 230 Bl. f 2-40.

Bij de groote menigte van geschriften, die schier dagelijks ons lezend publiek worden aangeboden, kunnen wij niet altijd zoodanige spoedige en omstandige aankondiging van dezelve doen, als sommige verdienen. Dit is het geval ook met het onderhavige werk. Maar wij vertrouwen, dat de Schrijfster zelve reeds te gunstig bekend is, dan dat eenige aanbeveling noodig zal zijn, om deze lettervrucht van hare pen met eene gunstige verwachting te doen ontvangen.
Na eene inleiding, waarin de fabel: Hercules op den kruisweg, ten grondslag wordt gelegd, behandelt de Schrijfster in zeven Hoofdstukken de volgende onderwerpen: I. Wat is zedekunde? II. Over eenige middelen, welke tot deugd voeren kunnen. III. IV. V. Over de pligten jegens onszelven. VI. Pligten, welke wij omtrent onze evenmenschen te betrachten hebben. VII. Pligten, welke wij omtrent het Opperwezen te betrachten hebben. Tot het geven van een uittreksel is het

{==447==} {>>pagina-aanduiding<<}
werk minder geschikt, dewijl eenig gedeelte der verhalen, die hier voorkomen en de lezing zeer veraangenamen, of van eenig vertoog, uit derzelver verband gerukt, niet genoegzaam zijn, om tot eene proeve te verstrekken van de behandeling der onderwerpen. Wij willen dus ons verslag besluiten met het getuigenis, dat alles in een' bevalligen en onderhoudenden stijl gesteld, en allezins geschikt is, om, naar het doel der Schrijfster, jonge lieden te strekken tot een zedekundig Leesboek bij hunne intrede in de wereld. Daartoe wenschen wij, dat het door velen gebruikt worde, en een uitgebreid nut moge stichten.

De Dweeper. Een Levens- en Karaktertafereel uit vorige tijden. Door C. Spindler. Naar het Hoogduitsch. Te Haarlem, bij de Wed. A. Loosjes, Pz. In gr. 8vo. 259 Bl. f 2-50.

Leodegar geeft zich uit voor eenen profeet en den bezitter van het vermogen, om door zijne gebeden wonderdadige genezingen uit te werken. De biechtvader der bijgeloovige Vorstin schrijft aan de kracht der gebeden van dezen dweeper zijne herstelling toe van eene gevaarlijke ziekte. Zoo komt Leodegar aan het vorstelijke hof, en geniet aanvankelijk een onbepaald vertrouwen en achting. Hij laat zich wikkelen in eenen aanslag, om den regerenden Vorst, die zich gehaat gemaakt had bij de Geestelijkheid, van kroon en leven te berooven, meenende daarmede den Hemel eene dienst te doen. Van langzamerhand evenwel begint hij berouw te gevoelen over zijn voornemen, en brengt er het zijne aan toe, om het gevaar van den Vorst af te wenden en den boozen aanslag te ontdekken en te verijdelen; hetgeen hem dan ook, ofschoon ten koste van zijn leven, gelukt. De naam: een tafereel uit vorige tijden, deed ons verwachten, dat wij hier weder een verhaal zouden ontvangen ln den trant, waarin spindler uitmunt. Maar wij werden teleurgesteld, en vonden niets, hetwelk den vorigen tijd van den tegenwoordigen onderscheidt. De kleeding der hier voorkomende personen, hunne leefwijze, sieraden en meubelen zijn naar den den tegenwoordigen smaak. Zonderling steekt daarbij af het geloof aan watergeesten, die op den bodem der meren wo-
{==448==} {>>pagina-aanduiding<<}
nen, maar een huwelijk aangaan met menschen; hetwelk zóó wordt verhaald, dat het moeijelijk te onderscheiden is, of het in het verhaal als waarheid, dan wel als verdichting wordt aangevoerd. De beschrijving van den dweeper is zoo overdreven, dat wij vreezen, dat dezelve niet veel zal bijdragen, ten einde dweepers te bekeeren. Naar ons oordeel is dit verhaal geen der beste van degenen, die onder den naam van spindler in onze taal zijn overgebragt.

De Seleniten, of de Maanbewoners, zoo als zij zijn. Een Hand- en Hulpboek voor al degenen, die naar de Maan willen. Uit de Papieren van een' Luchtreiziger. Te Leeuwarden, bij Steenbergen van Goor. 1834. In gr. 8vo. 182 Bl. f 1-50.

Toen Recensent eerst den titel zag van dit zonderlinge boek, meende hij, dat het eene fijne en welvolgehoudene satire zou bevatten, die in het kleed eener avontuurlijke luchtreis, als voertuig voor het denkbeeld des schrijvers, gewikkeld was. Bij de lezing bespeurden wij echter weldra, dat er slechts nu en dan iets voorkomt, dat geschreven schijnt, om de bestaande misbruiken en verkeerde inrigtingen der maatschappij op aarde te hekelen; terwijl verder het eene en andere is bijgebragt, om zekere tint van waarschijnlijkheid en eenigen zamenhang aan het geheel te geven; maar verreweg het meeste uit gissingen bestaat, die de onbekende Schrijver omtrent de maan en hare bewoners meent te kunnen maken, en die dan als historische waarheden met eenige aanvullingen worden medegedeeld. Moeijelijk zal het wel altijd blijven, het doel des opstellers, de reden der uitgaaf, en vooral der vertaling van dit boeksken te raden. Veel hoofdbreken moet het den Schrijver gekost hebben; maar het vruchtgevolg van zijnen arbeid zal, naar gedachten, zoo wel voor hemzelven als voor zijne lezers, gering zijn. De vinding is rijk, en getuigt van even veel vernuft als geleerdheid; doch daar er, naar ons inzien althans, weinig nut uit te trekken is, en de geschilderde tooneelen uit den aard der zaak weinig belangstelling kunnen inboezemen, vreezen wij, dat Schrijver, Vertaler en Uitgevers, zoo in Duitschland als in de Nederlanden, elk voor zichzelven zullen moeten uitroepen: oleum et operam perdidi!





{==449==} {>>pagina-aanduiding<<}

Twaalf ambachten en dertien ongelukken. Een oorspronkelijk Nederlandsche Roman door P. Meesters. Te Amsterdam, bij J.C. van Kesteren. 1834. In gr. 8vo. 258 Bl. f 2-75.

Met dit geschrift van den Heer meesters zijn wij een weinig in verlegenheid. Niet, omdat wij beschroomd zijn, om over dezen ‘oorspronkelijk Nederlandschen Roman’ even vrijmoedig onze gedachten te zeggen, als vroeger over den Westfaalschen Vondeling en Oom Piet; maar omdat wij het daarvoor moeten houden, dat onze welmeenende en, zoo wij nog blijven gelooven, gegronde (althans op onze uitnoodiging, in de beoordeeling van 's mans Mislukte Aanval op Sluis, nog niet door den Heer meesters wederlegde) aanmerkingen op zijnen arbeid aan zijn Ed. niet welgevallig zijn, ja hem boos maken, zoodat hij in een kort, maar vrij vinnig Voorberigt zijne spijt niet verbergen kan, dat er iemand is, die het waagt, hem gebreken in zijn werk onder het oog te brengen, of, zoo als hij zelf het noemt ‘met furie tegen hem uit te varen.’ Acht die Heer zich boven de kritiek verheven, het is ons wèl; maar hij kan het niet ten kwade duiden, dat Tijdschrijften, aan welke zijn werk ter beoordeeling toegezonden wordt, er van zeggen, wat, op goede gronden, zijnen Recensent dunkt waarheid te zijn, en de uitval tegen de Redactiën, als die ‘maar opnemen, wat haar toegezonden wordt,’ is, op het zachtste, onheusch. Denkt de Heer meesters aldus zijnen beoordeelaar te ontwapenen, dan herinnere hij zich zijne eigene woorden in het Voorberigt: ‘die zich daardoor laat afschrikken, ontbreekt ook de vereischte moed.’ Hij verklaart verder, niettegenstaande die ‘furie,’ den luimigen schrijfstijl te zullen blijven beoefenen. Welmeenend antwoorden wij, dat wij daar vrede meê hebben, omdat het hem aan eenigen aanleg, gelijk wij meermalen zeiden, niet geheel ontbreekt; maar dat het te wenschen is, dat zijne verregaande ingenomenheid met eigen werk hem het oor, al
houdt hij zich wat doof, niet zal doen sluiten voor aanmerkingen, welker gegrondheid hij zich niet ontveinzen kan.
Vermits het ons evenwel, zoo als gezegd is, voorkomt, dat de Heer meesters het maken dier aanmerkingen niet

{==450==} {>>pagina-aanduiding<<}
verdragen kan, ja dit toeschrijft aan partijdigheid en vitzucht; en vermits wij het beneden ons achten, hem te beduiden, dat dit van eenen Recensent, die den Schrijver volstrekt niet kent, en noch voor, noch tegen hem ingenomen is, niet kan verwacht worden; zoo zullen wij geene woorden verspillen, om hem de leemten aan te wijzen. Den Heere meesters willen wij geene ondienst doen, en aan het publiek hebben wij alleen te berigten, dat zij, die 's mans werken gaarne lezen, doch wier getal wij, om des gekuischten smaaks wille, niet groot wenschen, in het onderhavige zeker smaak zullen vinden; terwijl zij, aan wie de laffe aardigheden van dien Heer minder bevallen, ook in dit boek geene reden vinden zullen, om van hun gevoelen terug te komen. In het vervolg mag de Schrijver wel een bladwijzer der voornaamste zaken bij zijne schriften voegen; want de uitweidingen (vroeger waagden wij het, hors d'oeuvre te zeggen) zijn zoo vele en velerlei, dat het moeijelijk is, zonder zoodanig hulpmiddel, op te zoeken datgene, waarover meesters het zijne zegt, en om hetwelk te zeggen de geheele Roman wel bijkans het voertuig schijnt te wezen.




Friezne Blomme-krânze, fuwn in gear-frisle trog R. Windsma, Schoalle-maester to Wolsum. To Snits, by F. Holtkamp. In 12mo. 40 Bl. f :-20.

Het jaartal der uitgave wordt niet aangeduid op het titelblad; doch het voorberigt aan de Lânz-ljue is, blijkens de onderteekening, in Wintermaand 1833 geschreven. Meester windsma verzekert, dat men in het aangeboden bloemkransje geene distels of brandnetels zal vinden, waaraan zich iemand zeer zou kunnen doen. Zonder gevaar van kwetsing kunnen de liefhebbers hetzelve dus gerust in handen nemen. De Blomme-krânze, moge dezelve al geene hooge dichterlijke waarde hebben, bevalt ons om gemelde reden beter, dan het vroegere Blom-koerke. De onderwerpen zijn: Salomons eerste Rjuecht, It folmecke Gebet, Goads trouw bejouwt uwz nea, It Keap-feardy-schip, naar jan luiken, Goe rie oan in Catechisant, De wiere Tjercke, naar vondel, Oppe Aef-byldinge fen abraham schim van der Loeff enz., Treast yn Goad, Schienheyt, naar vondel, De Hân-
{==451==} {>>pagina-aanduiding<<}
wyzer, De Râttel-wacht, Del-jaen yn Goads wolle. Dichterlijke omschrijvingen en uitbreidingen van het volmaakte Gebed willen in het algemeen ons niet bevallen; windsma heeft echter vrij gelukkig mogen slagen. De stukjes zijn meestal vloeijend, en eenigen bevatten zeer goede gedachten. Onder de besten rekenen wij: Gods trouw begeeft ons niet, Troost in God, Berusten. in Gods wil. Aardig is De Nachtwacht. De Handwijzer behoort tot die soort van bloemen, welke, naar ons oordeel, in het kransje niet passen. Voorts meenen wij, dat het woord schienheyt, in den zin van
schoonheid, niet gebruikelijk is in de spreektaal der Friezen, ofschoon het in verzen wel eens meer voorkome. Men zegt gewoonlijk mooi; schien of schjien, zoo als de eigenlijke uitspraak is, beteekent rein, zindelijk.






Zestal oorspronkelijk Nederlandsche Liederen van H.J. Foppe, gecomponeerd, met begeleiding der Piano, door W.P. de C. Vrugt, Hof-Kamerzanger van Z.M. den Koning der Nederlanden, en W. Ruys, met Hoogduitsche vertaling door C.A.P. Weissmann de Villez. Te Amsterdam, (thans) bij M.H. Schonekat. f 3-75.

Rec., geen Musicus, maar slechts dilettant in de kunst, heeft de meeste dezer oorspronkelijk Nederlandsche compositiën meermalen met verrukking door den éénigen vrugt hooren voordragen. Alles werkt bij dezen zamen, om zelfs een' middelmatigen tekst, in alledaagsche muzijk gezet, behagelijk te maken. Men verbeelde zich dus het effect van beide, wanneer zij, en met name de laatste, zich boven het middelmatige verre verheffen! 't Kan wel niet anders, of deze Liederen, door wien of wie ook anders, dan door Nederlands Zanger, aangeheven, zullen dat niet schenken, wat deze aan dezelve weet te geven; maar de herinnering zal hun, die ze van onzen vrugt mogten hooren, te hulp komen, en hun datgene doen gevoelen, wat zij zelve niet vermogen uit te drukken. Er is ook een Hoogduitsche tekst der Liederen nevens gevoegd, dien wij echter liever nog door een' Duitscher hadden vervaardigd gezien. De compositiën zijn ons allergelukkigst voorgekomen. Wij meenen er den geest

{==452==} {>>pagina-aanduiding<<}
van spohr en van weber in te zien leven, zonder eenige slaafsche navolging. Zang en woorden maken overal een treffend geheel; iets, wat men te dikwerf in de hedendaagsche zangmuzijk mist, en ons toch steeds als een onmisbaar vereischte is voorgekomen. Diepe treurigheid en innige verteedering, zachte weemoed en onbedwongene vrolijkheid wisselen elkander beurtelings af. Het Drinklied stellen wij boven het zoo hooggeroemde in den Vampyr. Alleen het accompagnement van sommige stukken is ons te moeijelijk voorgekomen, om die met de zoo noodige vrijheid en ongedwongenheid te zingen en tevens te spelen. En wie, al ware hij zelfs een vrugt, heeft dan nog eenen ruys, om hem bij het zingen te accompagneren? Vanhier, dat wij, nevens deze, eene andere, en tevens goedkoopere, uitgave wenschten, met eene meer gemakkelijke klavierpartij. Intusschen danken wij, in naam der Nederlandsche Muzen, voor het geschonkene.




Lompe drukfout in den Recensent ook der recensenten.

In de laatste Recensie van No. 6 lazen wij: ‘Inderdaad, de Letteroefeningen, op den ingeslagen weg voortgaande, brengen genoegzaam haar eigen noodlot mede.’ - Men leze, voor Letteroefeningen, Recensent ook der Recensenten, en de plaats levert een' bekwamen zin. Wij laten deze verbeterde lezing overigens aan het oordeel van den bescheiden Lezer gaarne verblijven.


{==453==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van de Christelijke Godsdienst tegen derzelver hedendaagsche Bestrijders, voor het jaar 1832. 1ste Deel. In 's Gravenhage, bij de Erve J. Thierry en C. Mensing en Zoon. 1833. In gr. 8vo. 592 Bl. f 3-80.

Volgens Progamma voor het jaar 1830 had het Genootschap tot Prijsvraag uitgeschreven: Welke zijn de verschillende oogpunten, waaruit men de redenering van paulus, Rom. VII, vooral van vs. 7, beschouwd heeft, en nog beschouwt? Wat is het oogpunt, hetwelk hier de voorkeuze verdient? En hoedanig is de Leer, die wij volgens hetzelve in dit Hoofdstuk van den Brief vinden? - ‘Het Genootschap verlangt (Programma voor 1830, bl. 9, 10.) eene duidelijke en volledige opgave der gevoelens, welke er nopens Rom. VII zijn in het midden gebragt en eenigen ingang gevonden hebben. Vooral komt hier in aanmerking de vraag, of paulus, te dezer plaatse, het bestaan van zichzelven, toen hij dezen Brief schreef, bedoele, dan wel, of hij, onder het beeld van zijn' eigen persoon, iemand buiten het Christendom voorstelle. De opvatting, die zich het meest aanbeveelt, behoort grondig te worden gestaafd.’ Op deze vraag werden tien Verhandelingen ingediend, onder welke nog vijf waren van meerdere en mindere verdiensten, behalve de twee beide met goud bekroonde stukken, welke in dit boekdeel voorkomen. Al schijnt de gedane vraag niet regtstreeks te behooren tot het eigenlijke grondgebied, hetwelk het Genootschap, ook volgens den titel, tot verdediging van de Christelijke Godsdienst tegen derzelver hedendaagsche Bestrijders, voor zich gekozen

{==454==} {>>pagina-aanduiding<<}
heeft, zoo heeft dezelve toch aanleiding gegeven tot het in 't licht verschijnen van twee bondige en keurig bewerkte Verhandelingen, die vooral door letterkundige voortreffelijkheid uitmunten. Het oordeel des Genootschaps zal ieder onpartijdige wel billijken, daar toch allerduidelijkst blijkt, dat, hoewel de eene boven de andere iets vooruit heeft, evenwel met regt beide Verhandelingen, naar verdienste, met gelijken prijs, de gouden medaille, bekroond zijn geworden. Het onderwerp der Verhandelingen werd vooral bemoeijelijkt door de menigvuldige en uiteenloopende meeningen, welke ten toets moesten gebragt worden. Men liep veel gevaar van herhalingen te doen, of ook zelfs eigene oorspronkelijkheid buiten te sluiten. De uitschrijving scheen daartoe eenigzins te leiden. Het ware, naar ons oordeel, beter geweest, alleen die plaats van nieuws op te helderen, zonder belemmering van die menigte gevoelens, welke aan stelselzucht, wijsgeerige zoo wel als godgeleerde, hun aanzijn hebben te danken. Dit zou de Verhandelingen, wat het geheel aangaat, beknopter hebben doen uitvallen, en, wat de hoofdzaak aanging, misschien grondiger en meer uitgewerkt. Doch dit ons oordeel geven wij om beter, maar verklaren tevens, dat beide de Verhandelingen, zoo als dezelve werden te gemoet gezien, nu ook tot groote eere verstrekken van de beide geleerde Schrijvers, h.f.t. fockens, Predikant te Twijzel en Koten, bij Leeuwarden, en t.g. bergsma, Theol. Doct., Predikant te Bunnik, die, na eerst Emeritus te zijn geworden wegens ligchaamszwakte, naar menschelijk inzigt te vroeg aan de gemeente des Heeren op aarde door den dood is ontnomen.
Wij zullen deze Verhandelingen niet uitvoerig behandelen; daartoe geeft ons de aanleg en het doel van dit Tijdschrift geene genoegzame ruimte; maar dezelve nevens elkander zóó aankondigen, dat derzelver waarde eenigzins kenbaar worde. De geleidelijkheid in de uitgeschrevene vraag verdeelt het onderwerp van zelve in drie deelen, zoo als beide de Schrijvers, bl. 3 hunner Ver-
{==455==} {>>pagina-aanduiding<<}
handelingen, opgeven, en wij met hunne woorden, nevens elkander geplaatst, mededeelen:
Fockens.	Bergsma.
Afdeeling I. Opgave der verschillende gevoelens omtrent den geest en het doel van paulus' redenering, Rom. VII, vooral van vs. 7 af. Bl. 4-123.	Hoofdstuk I. Opgave der verschillende gevoelens over Rom. VII. Bl. 4-134.
Afd. II. Ontvouwing en verdediging van het gezigtpunt, waaruit 's Apostels vertoog in dit Hoofdstuk schijnt beschouwd te moeten worden. Bl. 124-261.	Hoofdst. II. Beoordeeling der verschillende gevoelens over Rom. VII, en aanwijzing, welk de voorkeuze verdient. Bl. 135-205.
Afd. III. Beredeneerd overzigt en beoordeeling der Leer, door paulus, ingevolge het gekozen oogpunt, te dezer plaatse voorgedragen. Bl. 262-318.	Hoofdst. III. De Leer, welke, naar de verklaring, welke boven anderen de voorkeuze verdient, in Rom. VII gevonden wordt. Bl. 206-241.

Over het geheel ziet men uit deze opgave, dat bergsma zich stipter aan de uitschrijving heeft gehouden, dat fockens zich eenigzins vrijer heeft bewogen, waaraan dan ook misschien de meerdere voortreffelijkheid zijner bewerking is toe te schrijven. Dit mogen wij evenwel in de bijzonderheden niet aanwijzen. Het eerste deel der Verhandelingen is uit zijnen aard wel niet vatbaar voor beknopt verslag, alzoo reeds beide de Schrijvers, in het mededeelen der onderscheidene gevoelens over deze plaats, de meestmogelijke kortheid gevolgd zijn. Fockens heeft dadelijk de gevoelens der Uitleggers onder bijzondere klassen gebragt, waardoor het door hem gegeven verslag, bij groote volledigheid, zonder herhalingen, beknopt en geleidelijk is uitgevallen. Bergsma integendeel geeft eerst een geschiedkundig overzigt,

{==456==} {>>pagina-aanduiding<<}
naar den tijd, in welken de verschillende Uitleggers hunne gevoelens hebben geopenbaard, en rangschikt dan die gevoelens zeer geleidelijk in zeven aangaande vs. 7-13 en zeventien aangaande vs. 14-26. In het tweede gedeelte komen bij bergsma die klassen terug, zoodat hij eerst beoordeelt vier gevoelens over vs. 7-13, bl. 136-138, vervolgens de drie overige, bl. 138-146. Daarop gaat hij over vs. 14-26 de zestien eerste der vroeger opgegevene meeningen na, en beoordeelt dezelve onpartijdig en juist, bl. 147-188; terwijl hij het zeventiende, als hetwelk boven de andere de voorkeur verdient, staaft, bl. 188-191, en daarop laat hij volgen eene vertaling van H. VII, met nevensgaanden oorspronkelijken tekst en bijgevoegde aanteekeningen, bl. 191-205. - Fockens geeft zijn plan bl. 126 dus op, § 2: ‘De voordragt nu van het gevoelen, hetwelk ons als het aannemelijkste is voorgekomen, zal in eene doorgaande omschrijvende verklaring van dit Hoofdstuk afloopen; terwijl van vers tot vers, overal waar zulks noodig schijnt, hetgeen tot staving der gekozene oogpunten, of tot betoog van derzelver aannemelijkheid boven die van anderen, behoort te worden aangevoerd, aan den voet der bladzijden zijne plaats zal vinden, met uitzondering evenwel van eene en andere bijzonderheid, die, van wege haar groot gewigt en den omvang van bewijsvoering, dien zij vereischt, bij wijze van uitweiding, in den trant van koppe, tot het einde dezer Afdeeling zal verschoven worden, en een ander Hoofddeel van dezelve uitmaken.’ - Langs verschillende wegen wandelende, komen zij, wat het hoofdpunt aangaat, bijna op hetzelfde uit, in zoo
verre beiden namelijk tot genoegzame zekerheid het bewijs hebben gevoerd, dat paulus in het Hoofdstuk bedoeld heeft iemand buiten het Christendom, en niet zichzelven alleen op het oog heeft gehad, op het oogenblik toen hij den Brief aan de Romeinen schreef.

{==457==} {>>pagina-aanduiding<<}

Ziehier beider gevoelens met de eigene woorden der Schrijveren opgegeven:
Fockens, bl. 222, 223.	Bergsma, bl. 188.
‘En zoo houden wij het dan daarvoor, dat de Schrijver van zijne schildering der wettische gesteldheid zichzelven in geenen deele uitgesloten, maar dat hem, terwijl hij, onder het beeld van zijn' persoon, menschen buiten het Christendom voorstelde, zijn eigen voormalig bestaan hierbij mede voor den geest gezweefd heeft.’	‘De verklaring, dat paulus hier zou gesproken hebben van zichzelven en van den zedelijken toestand des menschen, gelijk hij van nature is, voor eenige oogenblikken zijne verlossing in christus ter zijde stellende, beveelt zich boven anderen aan.’

Het is deze overeenstemming, welke ons vooral belang doet stellen in beide deze Verhandelingen, daar wel als uitgemaakt kan worden beschouwd, dat geen Christen door paulus beschreven wordt als in tweestrijd met zichzelven, door het goede en kwade beginsel, dat in hem is, maar dat jezus christus juist van dien strijd, en den invloed of de overheersching van het kwaad, ten volle verlost. Ook voor zulken, die afgesletene meeningen opwarmen, en daardoor naam (si Diis placeat!) zoeken te maken, kan alles bij uitnemendheid dienen, wat beide de Schrijvers aanvoeren. En willen zij geen voordeel daarmede doen, dan diene het tegen hen en hunne op gemak gezette verwaandheid. Ook hiertoe is dienstig, wat beide de Schrijvers in het derde gedeelte hunner Verhandelingen hebben bijgebragt, doch dat wij onaangeroerd laten. Zij hebben beiden het goud wel verdiend. Men vergenoege zich met deze beknopte aankondiging. De groote waarde van beide de stukken verdient wel meerdere ruimte; maar de aard van het onderwerp en het belangrijke der behandeling zouden van ons te groote uitvoerigheid eischen, dan dat ons

{==458==} {>>pagina-aanduiding<<}
daartoe de noodige ruimte kan worden toegestaan, indien wij maar in eenige bijzonderheden wilden treden.




Bijbel voor de Jeugd. Door J.H. van der Palm. XXIIIste en XXIVste Stuk. Te Leyden, bij D. du Mortier en Zoon. 1833, 1834. In kl. 8vo. Te zamen 526 bl. f 2-40.

Met deze beide Stukken, welke ook den titel dragen van Bijbelsche Tafereelen uit de Geschiedenis der Apostelen, heeft de Hoogl. van der palm zijnen Bijbel voor de Jeugd ten einde gebragt. Wij wenschen den waardigen Grijsaard geluk met het genoegen, dat hij heeft mogen beleven, ook dit zijn werk te voltooijen, hetwelk van alle 's mans uitgegevene geschriften een der nuttigste, zoo niet het allernuttigste is. Bijna een vierde van eene eeuw is er verloopen sedert de verschijning van het eerste Stuk. Welk eene menigte afdrukken zijn er in dat tijdsverloop van verspreid, en hoeveel heeft het toegebragt tot regt verstand en hoogschatting der gewijde Geschiedenissen! Waarlijk, de Hoogl. heeft ruime stof, om den goedertieren' God en Leidsman zijns levens te danken, dat Hij den lust in hem ouderhouden en de krachten hem geschonken heeft, om het niet slechts te beginnen en voort te zetten, maar om het nu ook, in zijnen reeds vergevorderden ouderdom, ten einde te brengen. Diezelfde Vader der lichten verleene steeds Zijnen zegen over het gebruik van dit overnuttige geschrift, en sterke verder den grijzen Opsteller in zijnen ouderdom!
De Heer van der palm berigt ons, dat, daar dit werk, door deszelfs uitgebreidheid, te kostbaar geworden is, om ook onder minvermogenden verspreid te worden, hij met de Uitgevers is overeengekomen, om een' nieuwen druk van hetzelve op te leggen, voor schoolgebruik geschikt, kleiner van letter, in een ander formaat en op gemeener papier, gelijk dan ook met die onderneming reeds een aanvang is gemaakt. Hoe fraai

{==459==} {>>pagina-aanduiding<<}
dit in den eersten opslag schijne, wij zouden dit evenwel den Hoogl. hebben afgeraden. En dat wel inzonderheid, omdat het werk te uitgebreid is voor hen, die niet tot eenen zekeren trap van beschaving zijn geklommen. Tot het aangewezen doel zou zulk eene uitgave, maar tot op een derde verkort, veel beter aan de behoefte hebben voldaan; waarbij komt, dat men ongaarne, van een werk als dit, al ware het alleen het vermoeden eener letterkundige speculatie heeft, om van nog andere redenen niet te spreken. Sapienti sat! Nu evenwel de uitgave eenmaal ondernomen wordt, wenschen wij, dat zij aan het oogmerk beantwoorde, en bovenal hopen wij, dat een goed Register der voornaamste zaken het gemakkelijk gebruik van dit werk bevordere, gelijk wij dit reeds vroeger, bij de aankondiging van anneveld's zoogenoemde Zedekundige Schoonheden, gezegd hebben te wenschen.







Sermon sur l'attachement aux principes de la Réformation, considéré comme le meilleur moyen de ne pas se laisser entraîner par les erreurs, qui déchirent le sein de l'Eglise, prononcé le 2 Nov. 1834, par Dl. Serrurier, Pasteur de l'Eglise Wallonne de Dordrecht. A Dordrecht, chez J. van Houtrijve, Jr. 1834. gr. en 8vo. 25 p. f :-30.

Lettre à Monsieur Dl. Serrurier, au sujet de son Sermon sur l'attachement etc. par L.G. James, Pasteur de l'Eglise Wallonne de Breda. Amsterdam, chez W. Messchert. 1835. gr. en 8vo. 26 p. f :-30.

Réponse donnée par le retour du Courrier à la Lettre de Monsieur L.G. James, par Ddl. Serrurier. A Dordrecht, chez J. van Houtrijve, Jr. 1835. gr. en 8vo. 1 p. f :-10.

Wenken aan mijne Gemeente, bij het lezen van een on-
{==460==} {>>pagina-aanduiding<<}
langs door den Eerw. Heer De Cock, Predikant te Ulrum, uitgegeven geschrift, gerigt tegen de Weleerw. Heeren Meijer Brouwer en Reddingius, Predikanten te Uithuizen en Assen. Door W.J. Tenckinck, Predikant te Tzum. Te Franeker, bij G. IJpma. 1834. In gr. 8vo. 64 Bl. f :-60.

Beschouwing van de Belijdenis des Geloofs der Gereformeerde Kerken in Nederland, overgezien in de Synode Nationaal, laatst gehouden te Dordrecht in 1618 en 1619. Naar aanleiding van het Antwoord van J.A. Smeedes en R.J. Veeninga, aan den Hoogl. Hofstede de Groot. Te Groningen, bij W. Zuidema. 1834. In gr. 8vo. 34 Bl. f :-30.

Wederom voegen wij eenige stukjes van den dag, als meer of min tot hetzelfde onderwerp betrekking hebbende, bij elkander, om een kort woord over elk te zeggen.
No. 1, 2, 3. Loffelijk is de bedoeling van den Heer serrurier met zijne Leerrede over matth. XIII:25, tot het op den titel uitgedrukte einde; loffelijk ook over het algemeen de wijze, waarop hij zich van zijne taak gekweten heeft. Het is toch maar zoo, getrouwheid aan het groote grondbeginsel der Hervorming, vrij en van menschelijk dwanggezag onafhankelijk onderzoek der H. Schrift, als de zekerste kenbron der Godsdienstleer, zou voor de groote dwaling behoeden, dat men, onder welken naam of schijn dan ook, later menschenwoord nevens of boven Gods Woord wil stellen. Rec. zou zelfs wel wenschen, dat serrurier dit denkbeeld nog meer ontwikkeld had doen uitkomen: dit zou nog meer kracht aan het betoog hebben bijgezet. Op de voor het overige hartelijk gestelde Leerrede, als tot het vak der kanselwelsprekendheid behoorende, zou Rec. nog wel eenige aanmerking hebben. Zoo vindt

{==461==} {>>pagina-aanduiding<<}
hij b.v. den tekst niet zeer gelukkig gekozen: dezelve heeft eigenlijk slechts betrekking op les erreurs etc.; maar het hoofddoel der Leerrede, l'attachement etc., zal men er niet ligt in vinden. Op de verdeeling: 1. L'ennemi est venu, qui a semé de l'ivraie parmi le blé. 2. Puis il s'en est allé. 3. Il l'a fait pendant que les hommes dormaient, zou Rec. aanmerken, dat hij in de woorden: Puis il s'en est allé, zoo veel ‘sens profond’ (p. 15) niet vindt, om daardoor te verstaan ‘la dissimulation, qu'on emploie pour aboutir à ses vues’: hij meent eerder, dat die woorden slechts ter voltooijing van de teekening in de gelijkenis dienen; of zoo zij al moeten overgebragt worden, dan komt het hem ordelijk voor, het derde punt vóór het tweede te zetten, of nog liever dezelve te vereenigen, en in het eerste deel der Leerrede te handelen over het kwaad, dat de vijand sticht, en in het tweede over de middelen, waarvan hij zich daartoe bedient. Doch Rec. kan hierbij, en bij hetgene, dat hij verder zou kunnen in bedenking geven, niet langer stilstaan, en wil ook het goede zaad, dat hier gestrooid is, in zijne werking niet verhinderen. - De Heer james schijnt hierover anders gedacht te hebben; want hij valt zijnen Ambtsbroeder aan over twee punten in deszelfs Leerrede, waarin hij de Gereformeerde Kerkleer zal geloochend, aangevallen en gelasterd hebben. Rec. moet zeker zoo ver niet zijn in de Geestelijke Plantkunde, als de Heer james, dat hij in dit zaaisel geen onkruid van de tarw heeft kunnen onderscheiden. - Serrurier heeft zijnen Ambtsbroeder met omgaanden post een antwoord toegezonden; en dit bestaat hierin, dat de keerzijde van den
tweeden titel deze Latijnsche spreuk voert: Saepe praestat negligere, quam redarguere, en op de eerste en eenige bladzijde, behalve een gewoon boven- en onderschrift van een' brief, deze woorden te lezen staan: ‘Je serai plus bref que vous. Voici ma réponse: vous n'avez pas compris mon Sermon.’ Dit laatste nu is

{==462==} {>>pagina-aanduiding<<}
Rec. in de hoofdzaak wel met hem eens, maar acht het toch niet der moeite waardig, dit alleen voor 10 centen in de wereld te zenden. Zoo serrurier al het negligere niet in den striktsten zin wilde toepassen, dan kon zulk eene kleinigheid misschien in een Tijdschrift een klein plaatsje beslagen hebben. Had hij daarentegen tot het redarguere willen besluiten, (Rec. zou niet van deze meening geweest zijn) dan zou het hem niet moeijelijk gevallen zijn, aan te toonen, dat en waarin james hem niet begrepen heeft; dat het gemakkelijker is, eene menigte Bijbelplaatsen op elkander te stapelen, die op den klank af iets schijnen te bewijzen, dan dezelve op goede taalkundige gronden uit te leggen, van welk laatste james noch hoogte noch diepte schijnt te hebben; dat james op ‘les écrits d'un fritzsche et ces misérables Rationalistes Allemands’ smaalt, waarschijnlijk zonder dezelve gelezen te hebben, althans den een met den ander verwarrende: dit en meer zou de Dordsche Briefschrijver hebben kunnen bewijzen. Rec. heeft geen lust, om in deszelfs plaats dezen ondankbaren arbeid op zich te nemen, waarvoor hem waarschijnlijk noch serrurier noch het Publiek danken zou. Hij gaat dus over tot
No. 4, waarin de Tzumsche Leeraar tenckinck, met bedaardheid, ernst en hartelijkheid, Wenken aan zijne Gemeente geeft, naar aanleiding van het beruchte geschrift, dat bij sommigen van dezelve nog al ingang vond; maar wenken, die ook wel door andere Gemeenten mogen opgemerkt en ter harte genomen worden. Hij toont in treffende proeven aan, dat de cock zich in het bewuste geschrift als een ellendig Bijbeluitlegger, en als een liefdeloos veroordeelaar van zijne Ambtsbroeders ten toon stelt. Voor verder uittreksel in een kort bestek is het stukje niet vatbaar. Om den goeden geest, die er in heerscht, heeft Rec., ofschoon in 't geheel geen liefhebber van zulke lectuur, en eigenlijk partij zoo veel wederlegging niet waardig keurende, hetzelve met zeker genoegen gelezen.

{==463==} {>>pagina-aanduiding<<}

Zulken goeden geest toont ook de ongenoemde Schrijver van No. 5. Hij doorloopt kortelijk eenige punten der Nederlandsche Gereformeerde Geloofsbelijdenis, en toont aan, dat zij aan de eene zijde alle hoogschatting verdient, zich dikwijls vrij wat liberaler uitdrukt, dan eenige latere Hervormden, en vrij is van die bijhangsels, waaraan sommigen ook in onzen tijd hooge waarde hechten; maar dat zij ook aan de andere zijde blijken draagt van menschelijke feilbaarheid, zwakheid en ongelijkheid aan zichzelve, en dus even min, als eenig ander symbolisch schrift, gerekend kan worden in alles en letterlijk met Gods Woord overeen te stemmen. - Rec. zou hier of daar nog wel wat bij te voegen of te wijzigen hebben; maar, zoo als het is, moge dit stukje bijdragen, wat het kan, om te doen zien, dat het ongerijmd is, aan menschelijke Formulierschriften in het stuk van Godsdienst eenig verbindend gezag toe te schrijven, en te gelijk het Protestantsche beginsel ongeschonden te willen behouden. Voor het overige ziet Rec. weinig nuttigheid in zulke heele of halve Apologiën en aanprijzingen van oude symbolische schriften: men moge er toch zoo veel goeds van zeggen, als men wil, men zal, onpartijdig sprekende, moeten erkennen, dat zij in hun geheel naar de vorderingen en behoeften van dezen tijd niet berekend zijn; en waartoe dan voor dezelve zich zoo zeer in de bres gesteld? Men smale er niet op; maar men verheffe ze ook niet, als altijd blijvende meesterstukken! Moet men er van spreken, dan wijze men, op grond van rede en Bijbel, met bezadigdheid en bescheidenheid, maar tevens opregt en rondborstig, er de gebreken van aan! en voor het overige late men ze in hunne waarde en onwaarde, als historisch-dogmatische Protocollen van vroegeren tijd, die niemand verbinden!


{==464==} {>>pagina-aanduiding<<}

Handboek der bijzondere Pathologie en Therapie van Dr. J.W.H. Conradi, naar de vierde Hoogd. Uitgave vertaald door J.B. Stokvis, Jr., M. Dr. Isten Deels 2de Stuk, bevattende het Leerstuk der Ontstekingen. Te Amsterdam, bij S. de Grebber. 1834. In gr. 8vo. Van bl. 145-534. De beide Stukken f 5-25.

Van het Isten D. 1ste St. gaven wij een kort verslag in dit Tijdschrift, No. XII. voor 1833, bl. 512. Het bevatte de Inleiding en het leerstuk der Koortsen. Het voor ons liggende moet de Ontstekingen behandelen. Voorwaar eene naar den tegenwoordigen stand der wetenschap niet gemakkelijke taak! In XXI Hoofdstukken worden de ontstekingen der meest belangrijke deelen beschreven. In drie andere, XXII-XXIV, zullen de rheumatische, zinking- en roosachtige ontstekingen overwogen worden.
In H. I wordt over de ontsteking in het algemeen gehandeld. Dit belangrijk onderwerp, een punt van zoo veel geschil en van zoo vele uiteenloopende gevoelens, wordt hier vrij kort afgedaan. Wij zien intusschen met genoegen, dat de Schrijver zulke bronnen opgeeft, welke het verder onderzoek op eene doelmatige wijze bevorderlijk kunnen zijn. De Histoire des inflammations chroniques van broussais, en vooral de Histoire anatomique des inflammations van gendrin, worden hier met regt vermeld. De mededeeling van hufeland, Journ. der pr. Heilkunde, 1829. 1 St. (Jan.) had hier echter ook eene plaats verdiend. Wanneer de beide eersten ons, bij het plaatselijke der ontsteking, haar verschillend voorkomen, naar de verschillende weefsels, waarin zij zich ontwikkelt, voortreffelijk aanwijzen, bepaalt de laatste ons met niet minder grond bij het meer algemeene, dynamische der ontsteking. De verschijnsels der ontsteking, gewijzigd naar de deelen, waarin zij zetelt, kunnen niet juist omschreven en daardoor gekend worden, indien men

{==465==} {>>pagina-aanduiding<<}
ze niet in de aangedane plaatsen tracht op te sporen; maar de prikkel, die de ontsteking opwekte, de terugwerking, die hij voortbragt, verdienen evenzeer de aandacht, als de veranderingen in de bewerktuiging, welke daarvan het gevolg zijn. Hetgeen in het levend ligchaam de eigenlijke ontsteking is, kunnen wij niet nagaan; zij is eene eigenaardige wijziging der levenskracht; maar om deze reden mag ook niet uit het oog verloren worden, dat hetgeen de ontleedkundige ziektekunde aanwijst niet meer tot de spheer van het leven behoort. De overblijfsels der ontsteking in de bewerktuiging staan tot de ontsteking in het levend ligchaam als het portret tot het levend voorwerp. Het eerste geeft ons de gelijkenis, maar kan nooit de uitdrukking van den geest, die alleen levend maakt, zigtbaar maken. Ook het sprekendste afbeeldsel verliest kracht en beteekenis, wanneer het levend voorwerp er zich naast plaatst. Intusschen weet men, hoe verre een meesterlijk penseel het brengen kan, om in een welgelukt afbeeldsel te toonen, wie de man geweest is, welken de schilder tracht te vertegenwoordigen. Zoo wijst de meesterlijke hand in de ontsteking en blootlegging der weefsels, geholpen tevens door eene gezonde redeneerkunde, zoo treffende trekken en schakeringen aan, dat, zelfs bij de onmogelijkheid, om het leven tot een onderwerp van ons onderzoek te kunnen doen dienen, wij in het voortreffelijk en aan de natuur ontleende beeld tot eene mate van kennis kunnen komen, zoo als die slechts langs dezen weg kan verkregen worden.
Ofschoon de Schrijver bij de bijzondere ontstekingen de bronnen meer vermeld, dan er een uitgebreid gebruik van schijnt gemaakt te hebben, zoo is daarmede toch reeds een groote stap gedaan tot grondiger kennis der verschillende ontstekingen, welke tot dusverre veelal te oppervlakkig in de leerboeken behandeld werden.
De hooggeroemde verdeeling der ontsteking, naar derzelver uitingen, in active en passive, zonder behoorlijke inachtneming der veranderingen in de weefsels, heeft eene zekere oppervlakkigheid ten gevolge gehad, welke aan

{==466==} {>>pagina-aanduiding<<}
het naauwkeurig onderzoek groote afbreuk gedaan heeft. Te dezen opzigte ziet de Geneeskunde ook groote hervormingen te gemoet, waartoe men van onderscheidene kanten de toebereidsels ontwaart. De wenken van dzondi en neumann zullen te dezen niet onopgemerkt blijven; en het is te wenschen, dat in een land, waar steeds de ontleedkundige ziektekunde zulke aanzienlijke voorstanders en beoefenaars telde, een ruysch, bonn en eduard sandifort plaatsvervangers zullen vinden.
Bij de ontsteking der hersenen, H. II, zijn reeds onderscheidene der nieuwere Fransche Schrijvers over dit onderwerp, en met vrucht, geraadpleegd; er blijft echter nog veel te onderzoeken over. Ofschoon het gebruik van sterke dranken, bl. 203, onder de opwekkende oorzaken der hersenontsteking in het algemeen gerangschikt wordt, heeft echter de aandoening der hersenen, welke op het aanhoudend misbruik van geestrijke dranken volgt, en bekend is onder den naam van delirium tremens, iets eigenaardigs. Of evenwel de opium, een in deze gevallen bijzonder werkzaam middel, dien van een specifiek daartegen mag dragen, is tot nog toe door de ondervinding niet genoeg gestaafd. Ontlasting bevorderende middelen schijnen wel zoo veel tot de genezing dezer zonderlinge aandoening bij te dragen. Het nut der panboring tegen verettering der hersenen ten gevolge van ontsteking, om den etter daardoor te ontlasten, klinkt stelselmatig fraai, maar zal van weinig nut zijn, vooral wanneer de ontsteking in de vliezen huisvest, en meer door eene oppervlakkige uitzweeting dan wezenlijke verzameling van etter achtervolgd wordt. De ontsteking van het ruggemerg wordt in weinige § § afgedaan. Ofschoon altijd hier nog veel duisters bestaat, had de oogst uit het reeds daaromtrent medegedeelde rijker kunnen zijn. Vooral zouden enkele wenken niet te onpas komen, om tot een nader onderzoek te leiden, of sommige aandoeningen van de rugge- en lendenstreek, welke al spoedig als van eenen rheumatischen aard beschouwd en als zoodanig behandeld worden, niet dieper gezeteld zijn, en

{==467==} {>>pagina-aanduiding<<}
somwijlen niet uit de deelen, die den rug bekleeden, voortkomen, maar van uit het ruggemerg zelf uitgaan. Bij de geneesmiddelen tegen den slependen vorm dezer ziekte had de Strychnine althans mogen vermeld worden. - Terwijl de oogontsteking in een eigenlijk geneeskundig werk niet dan met bekorting kan vermeld worden, zoo is het Hoofdstuk, aan haar gewijd, toch wat schraal uitgevallen. 't Ware haast beter, naar den tegenwoordigen staat der Oogheelkunde, van haar gezwegen. Wat zegt toch een algemeen voorschrift van behandeling, waar de gelukkige of ongelukkige uitkomst zoo vaak afhangt van de juiste herkenning van het punt, van waar de ontsteking uitgaat? Het is aan den eenen kant waar, dat de ontsteking zich zelden bij enkele deelen van het oog bepaalt (bl. 216, noot); maar dat ontsteking van het vaatvlies, netvlies, beursje van de kristallens de toevallen zoo gemeen zoude hebben, als conradi dit daar ter plaatse doet voorkomen, strijdt met de ondervinding. De ontsteking van het regenboogvlies (iritis) werd vroeger ook niet scherp onderscheiden, en wat heeft sedert de ondervinding daaromtrent niet geleerd; hoe hangt niet het behoud des gezigts van eene spoedige herkenning dezer ontsteking af, en welken invloed heeft zij niet op de behandeling? Wat de zoogenoemde Egyptische oogontsteking betreft, zij vooral kan niet in het voorbijgaan behandeld worden. Sedert de uitgaaf van dit werk heeft ook de Oogheelkunde nog al belangrijke aanwinsten gedaan. De Vertaler zoude door het bijvoegen van enkele later, of mede in ons vaderland uitgekomene werken, de volledigheid zijner vertaling zeer kunnen bevorderen. Zoo misten wij reeds bij de behandeling der etterafscheiding de belangrijke Dissertatie van den reeds spoedig na het uitgeven derzelve overledenen Geneesheer cornet te Leyden. - Bij ontstekingen van
het oor wordt doorgaans te weinig om de mededeeling aan de hersenen gedacht. (*) Daar men

{==468==} {>>pagina-aanduiding<<}
tot nog toe van het plaatselijk gedeelte dezer ziekte zoo weinig zekers weet, is het zaak, haar in verband met het nabijgelegen gewigtig deel te beschouwen. De aanmerking bl. 245 verdient behartiging. Het is ons uit enkele gevallen waarschijnlijk geworden, dat eene als oorontsteking opgegevene ziekte eigenlijk ontsteking voornamelijk van het zijdelingsch hersengedeelte was; latende wij het echter onbepaald, of de ziekte, wier begin wij niet hadden waargenomen, van de hersenen zelve was uitgegaan, of van het oor naar dezelve overgeplant werd. - Dat de voorzegging bij ontsteking der speekselklieren (bl. 252) in het algemeen gunstig is, wanneer men er de mumps of oreillons onder verstaat, schijnt strijdig met de algemeene ondervinding. Hare behandeling vereischt vele omzigtigheid; en waar men de vooruitzigten gunstig stelt, daar wordt de voorzigtigheid doorgaans niet op het zorgvuldigst behartigd; bij alle aangewende zorg, wordt dikwijls de lijder nog het slagtoffer dezer in den beginne schijnbaar goedaardige, weinig beteekenende ziekte.

(Het vervolg en slot hierna.)

Verhandelingen van het Bataviaasch Genootschap van Kunsten en Wetenschappen. XVde Deel. Batavia. 1833. XII en 232 bl.

Dit Deel der Verhandelingen van het Genootschap te Batavia behelst eene Javaansche Spraakkunst, opgesteld door wijlen a.d. cornets de groot, en door hem bij uitersten wil aan het gemelde Genootschap vermaakt. De uitgave daarvan is bezorgd door den Heer j.f.c. gericke, Directeur van het Javaansch Instituut te Soerakarta, welke daarbij een Voorberigt en eenige Aanteekeningen gevoegd heeft. Rec., die van vorige Deelen der Verhandelingen van het Bataviaasch Genootschap in der tijd verslag gaf, kan over dit vijf-
{==469==} {>>pagina-aanduiding<<}
tiende Deel geen oordeel vellen, daar hij met de Javaansche taal onbekend is: hij vergenoegt zich dus met de aankondiging dezer Spraakkunst; terwijl het hem aangenaam zal zijn, zoo een of ander bekwaam taalkenner in dit Tijdschrift eene beoordeeling van dezelve wil geven.

Vergelijkende Ontleedkunde der Engelen. Eene Schets door Dr. Mises. Uit het Hoogduitsch vertaald. Te Amsterdam, bij H.D. Santbergen. 1835. In gr. 8vo. 53 Bl. f :-60.

Die eens tot het schrijven gekomen is, blijft schrijvende; dit bevestigt de dagelijksche ondervinding; - die eenmaal als geestig Schrijver optrad, en deze poging wèl gelukken zag, blijft niet alleen schrijven, maar tracht steeds geestig te bijven, en, ware het mogelijk, nog altijd geestiger te worden. De ondervinding leert echter, dat zulke pogingen hoogst zelden het voorgestelde doel bereiken. Geestig wezen en geestig schrijven hangt niet van een opzettelijk voornemen, maar van gunstig medewerkende omstandigheden af. Die naar een gezelschap gaat om geestig te wezen, wordt doorgaans laf, en die door het streven naar geestigheid het zoo verre gebragt heeft, dat het gezelschap meent een regt op deszelfs geestigheid verkregen te hebben, wordt eindelijk voor het gezelschap vervelend; de geestigheid ontaardt in potsenmakerij. Die opzettelijk en bij herhaling als geestig Schrijver wil optreden, en dit in zekeren zin niet aan het toeval overlaat, of aan het gunstig oogenblik gehoor geeft, verraadt juist door dit streven naar geestigheid, dat hem ontbreekt hetgeen toch niet gezocht wil wezen, maar zich bij den geestigen in een gelukkig uur ongezocht aanbiedt. Of zoude een sterne, zonder mises daarom nog met yorick te vergelijken, angstig naar geestigheid en humour gestreefd hebben, waar zij als eene milde bron uit zijne pen vloeit, prikkelende en verkwikkende tevens, bijtende en toch niet kwet-
{==470==} {>>pagina-aanduiding<<}
sende, scherp en niet beleedigende? Het kost waarlijk moeite, (om tot het voor ons liggende werkje terug te keeren) uit den inhoud van dit geschrift te verstaan, of de Schrijver hier geestig, bedillende, goedkeurende of hekelende heeft willen zijn; of hij overdrevene gevoelens en stelsels wilde gispen, dan wel in een voordeelig licht trachten te stellen. Zoo geestig zijn geschrift over de Cholera, zoo geestig zijne lofrede op de hedendaagsche Genees- en Natuurkunde was, zoo afnemende
vertoonde zich reeds die geestigheid bij de beschouwing der Maan, alsof deze daarop door hare verschillende standen eenigen invloed scheen uit te oefenen. En nu hij tot de Engelen en tot de spheer des lichts zich wil verheffen, schijnt het hem als icarus te gaan. Is de bolronde vorm de oorspronkelijke, het bolletje de laatste, waaruit al het bewerktuigde wordt zamengesteld, met welk doel wordt er dan mede geschertst? Het is een natuurverschijnsel, even min daarvoor geschikt als voor eene hoogdravende bespiegeling, het uitvloeisel van eene dikwijls zichzelve niet begrijpende Natur-philosophie. Tot deze schijnt hier meer overhelling dan afkeer. Stijl en uitdrukkingen zijn dikwijls zeer plat. Die de menschelijke bewerktuiging eene verongelukte of liever eene eerst halfgelukte poging kan noemen, toont weinig eerbieds voor haren Formeerder te hebben. Zulke uitdrukkingen zijn zoo ledig van zin, als de hoogdravende, dat het zonlicht slechts de hoogtijdsfakkel der Engelen is! Dan had een cicero hoogere gedachten van de schepping des menschen, en, zonder diep in deszelfs fijnere bewerktuiging te zijn doorgedrongen, die elk, dezen weg inslaande, met des te grooteren eerbied zal vervullen, was de mensch hem het afbeeldsel eener hoogere werking, van welke de Heidensche wijsgeer met een, menigen natuurkundigen Christen beschamend, ontzag spreekt. - Naar ons gevoel, had dit geschrift wel onvertaald mogen blijven.





{==471==} {>>pagina-aanduiding<<}

Archives on Correspondance inédite de la Maison d'Orange-Nassau. Recueil publié, avec autorisation de S.M. le Roi, par Mr. G. Groen van Prinsterer, Secrétaire du Cabinet de S.M. Ie. Série. P. I. (1552-1565.) Leide, S. et J. Luchtmans. 1835. 8vo. 296 pag., avec 6 pl. fac-similés. f 4-80.

Zoo wel het onderwerp zelve, (de opheldering der Geschiedenis uit echte brieven en stukken van het Huis Oranje-Nassau, sedert de vereeniging dier beide titels onder willem I) als de naam van den Redacteur, den Heere groen van prinsterer, (die zich door zijne Prosopographia Platonica als Letterkundige, en door een paar geschriften over het schrijven der Vaderlandsche Historie als Geschiedkenner zoo voordeelig heeft onderscheiden) geregtigden het Publiek tot hooge verwachtingen van dit werk. Het loopt toch over het belangrijkste tijdperk onzer Geschiedenis, die van den hoogsten bloei des gezamenlijken Nederlands, gevolgd door smadelijke onderdrukking van den geest en verhefsing van het vrije gemoed tegen de kluisters der Inquisitie en de met bloed geschrevene plakkaten, en, na eene worsteling op leven en dood, vervangen door de volledige zegepraal der Republiek en der vrijheid. Zulk een tijdvak uit de brieven der hoofdpersonen van het groote Drama (alleen voor vrienden of bekenden, niet voor het Publiek geschreven, en dus den schrijver vertoonende zoo als hij is) moest hooge belangstelling wekken.
Wij kunnen echter niet zeggen, dat aan onze hooggespannen verwachting tot nu toe volkomen voldaan is. Omtrent de springveren der groote gebeurtenissen, die de verdrukking en den daarop gevolgden afval voorbereidden, vindt men hier weinig, dat onze weetgierigheid kan bevredigen. (Het is echter mogelijk, dat het volgende Deel ons daaromtrent meer zal voldoen.) De groote Zwij-
{==472==} {>>pagina-aanduiding<<}
ger was zwijger ook op het papier. In dit geheele Deel komt hij wel voor als naauw bevriend met de Duitsche Protestantsche Vorsten; maar hij laat zich niet uit op eene wijze, waaruit men groote toekomstige ontwerpen zou kunnen raden; een bewijs, zoo het schijnt, óf dat willem I niet ligt iets aan het blijvende schrist toevertrouwde, óf dat zijne volgende daden zich eerst uit de gebeurtenissen en omstandigheden ontwikkelden. - Doch trachten wij van dit werk een doorloopend verslag te geven.
De Koning had vrijheid gegeven tot het bekendmaken van een gedeelte zijner Archiven. Hij had die taak opgedragen aan den daartoe in de hoogste mate bevoegden, reeds genoemden Uitgever. Daar het grootste gedeelte der brieven en stukken in de Fransche tale vervat is, moest deze - toen reeds gedeeltelijk en thans nog meer de taal van gemeenschap der beschaafde klassen in Europa - ook die der Redactie zijn. De Heer groen van prinsterer heeft in eene uitnemend geschrevene Voorrede doen zien, dat hij ook voor dit deel zijner taak ten volle berekend was. Dezelve is in eenen voortreffelijken, godsdienstig vaderlandschen geest geschreven, en daarbij echt Fransch (niet Hollandsch met Fransche woorden). Daarbij heeft dezelfde verdienstelijke Geleerde, door ophelderende aanteekeningen omtrent de personen en zaken, in deze briefwisseling vervat, blijken van uitgebreide historiekennis gegeven. Het werk zal in séries of reeksen uitkomen, waarvan de eerste de tijden van willem I, en dit Deel de jaren 1552 tot 1565 behelst. Het getal der daarin vervatte brieven bedraagt 123. Zij zijn naauwkeurig naar de oorspronkelijken afgedrukt, en daardoor en in stijl en in spelling hoogst gebrekkig, ja wel eens onverstaanbaar. De Vorsten en Grooten waren in de zestiende Eeuw nog niet met de letterkundige vorderingen van hunnen tijd medegegaan; zij konden, ja, schrijven, maar hoe?.... Nogtans mogt de verdienstelijke Uitgever hier de diplomatische naauwkeurigheid niet aan de duidelijkheid opofferen.
Na een kort onderzoek van den Redacteur omtrent

{==473==} {>>pagina-aanduiding<<}
onderstelde Gedenkschriften van willem I, waarvan d'estrades gewaagt, maar wier bestaan, als een zamenhangend geheel, wordt in twijfel getrokken, vinden wij eerst tweeëntwintig brieven des Prinsen aan zijne eerste Gemalin, anna van egmond, Gravin van Buren, MOeder van filips willem. Dezelve zijn vrij onbeduidend, en loopen over kleinigheden van den oorlog met Frankrijk van 1552 tot 1557, en over huiselijke zaken. Daarop volgt, na het berigt van het overlijden zijns Vaders, eene reeks van brieven des Prinsen betrekkelijk de huwelijksonderhandeling met anna van Saksen, éénige Dochter van den beroemden maurits, Keurvorst van Saksen. Hier klimt het belang. Wij zien daaruit, hoe de Prins reeds door het aanzoek tot den echt met de Dochter des grooten beschermers der Protestanten tegen karel V, wien deze den Godsdienstvrede had afgedwongen, geheime overhelling tot de Godsdienst zijner Ouderen, het Protestantismus, toonde. Doch de omstandigheden noodzaakten hem, die zucht te verbergen, en dus vond de vermaarde filips van Hessen, Grootvader der Saksische Prinses, aanmerkelijke zwarigheden in dit huwelijk; terwijl Keurvorst augustus, haar Oom, (na het vroegtijdig sneuvelen van haren Vader) integendeel hetzelve zocht te bevorderen. Er schijnt hier eene geheime drijfveer te hebben plaats gehad, die wij door den geachten Uitgever niet duidelijk vinden aangetoond. Keurvorst augustus was gestreng Luthersch en een vijand der Calvinisten. Hij, gelijk het geheele Huis van Saksen uit de linie van Hertog albert, (ook zijn Broeder
maurits in den vroegeren tijdkring zijns levens) was noch van de Roomsche Kerk, noch van den Keizer zóó afkeerig als hunne Neven uit de linie van ernst, en wilden dus wel gaarne eene huwelijksverbindtenis met den gunsteling des overledenen Keizers, die ook bij Koning filips, zoo 't scheen, in hooge eere stond, al had hij ook zijn geloof verzaakt, om het Prinsdom Oranje te winnen. (Zij wisten waarschijnlijk niet, hoe hij dit slechts gedwongen

{==474==} {>>pagina-aanduiding<<}
gedaan had, en nog altijd zeer gunstig dacht omtrent de Protestanten en het Protestantismus.) Van deze doorgaande denkwijze der Saksische Albertiners hebben ook hunne vervolging der zoogenoemde Krypto-Calvinisten, hun gedrag in den dertigjarigen oorlog, waarin zij de zaak der Hervormden verrieden, en hun gemakkelijke overgang tot de Roomsche Kerk, om de weinig begeerlijke kroon van Polen te winnen, stellige blijken gegeven. Geheel anders dacht de waarlijk groote filips van Hessen, de vriend van luther en melanchthon, die in zijne lange loopbaan al het mogelijke deed, om luther en zwingli te vereenigen, daartoe te Marburg eene bijeenkomst deed plaats hebben, en naderhand de Lutherschen en Calvinisten zocht te verbroederen. Hij blaakte van geheel anderen ijver voor het Protestantsche beginsel, dan maurits of augustus. Hij was de boezemvriend van jan frederik, dat verhevene offer der staatkunde, die, bedrogen, als mensch oneindig hooger stond dan de bedriegers karel V en maurits. Het was natuurlijk, dat zulk een man huiverig was, zijn vleesch en bloed (zie den 28sten brief) in afgodische gruwelen te steken, en haar aan eenen man te geven, dien hij, hoezeer dezelve Vliesridder en Stadhouder van drie rijke Gewesten was, toch als eenen Renegaat van het ware geloof moest beschouwen. Vandaar, dat wij dezen tegenstand (die toch vruchteloos was) als eervol voor de gedachtenis van filips den Grootmoedigen beschouwen, en dat wij het gezegde van eenen ongenoemden, aan Graaf gunther van Schwarzburg medegedeeld, dat
filips liever zijne eigene Dochter aan Prins willem zou hebben uitgetrouwd, voor geheel ongegrond houden, en slechts verzonnen uit spijt over 's Landgraven mannelijken tegenstand. Veel heil bragt dit huwelijk den Prins niet aan. Zijne Vrouw was van ondragelijke luimen en een slecht gedrag, waarover hij zelf klaagt (zie den 109den brief) en gelijk ook van elders bekend is. Maar, hoe ondoorgrondelijk zijn de wegen der Voorzienigheid!

{==475==} {>>pagina-aanduiding<<}
datzelfde huwelijk, waarin Landgraaf filips, als goed Protestant, (en uit zijn gezigtspunt niet ten onregte) zoo vele zwarigheid vond, gaf den oorsprong aan eenen jongen Held, die, meer nog dan zijn Grootvader en naamgenoot maurits, de voorvechter en steun der Protestantsche zaak werd, zonder wien dezelve in Nederland misschien zou bezweken zijn, en dan ook in Duitschland groot gevaar zou hebben geloopen.
De brieven aan en van filips van Hessen, diens Zoon willem den Wijzen, augustus van Saksen, gunther van Schwarzburg en andere Duitsche Vorsten zijn in 't Hoogduitsch, maar, dewijl het proza en de spelling dier taal toen nog niet gevormd waren, mede voor hem, die geen opzettelijk beoefenaar der oude Duitsche taal is, zeer moeijelijk te verstaan, ten minste sommige brieven; die van den jongen Landgraaf willem van Hessen onderscheiden zich door duidelijkheid en somtijds door kracht.
Over 't algemeen vinden wij hier veel over de Duitsche zaken, waarin de Prins (ook een Duitsch Rijkslid wegens Nassau) zeer veel belang stelde. Onder anderen is er een belangrijke brief van den Graaf van Schwarzburg, waarin hij bijzonderheden mededeelt nopens eene bijeenkomst van Duitsche Protestantsche Vorsten te Naumburg in 1561, waarop de Paus ook Gezanten afvaardigde, om die Vorsten tot bijwoning der Trentsche Kerkvergadering over te halen, maar waarop hij een scherp antwoord ontving. Op de woorden aan onzen geliefden Zoon (het opschrift der brieven van den Paus) was het antwoord: Zij wisten niet, dat zij 's Pausen zonen waren: zij hoopten, dat hunne moeders deugdzaam waren geweest, en dat zij andere vaders hadden gehad. (Bl. 51.)
Hierop volgen nog eenige Fransche brieven, betrekkelijk dezelfde zaak, tusschen den Prins en zijn' Broeder, den ridderlijken lodewijk. De laatste schrijft wel eens Hoogduitsch, maar meest Fransch, somtijds Fransch en Hoogduitsch in denzelfden brief, (b.v. Br. 51) de eerste doorgaans Fransch. Er is geen enkele Nederduit-
{==476==} {>>pagina-aanduiding<<}
sche brief in dit gansche Deel. Men ziet dus, in welk eene diepe minachting onze taal destijds bij de Grooten stond; want ook brederode en lodewijk van Nassau schrijven Fransch aan elkander. Eerst met de onafhankelijkheid begon ook onze taal te herleven. ('s Prinsen Apologie in 1580 is in het Ncêrlandsch gesteld.) In de Hoogduitsche verklaring, door den Prins, bij zijn huwelijk met de Prinses van Saksen, tot geruststelling harer bloedverwanten, uitgegeven, wordt verzekerd, dat de Prins de Freule van de ware Christelijke Godsdienst der Augsburgsche Geloofsbelijdenis, waarin zij opgevoed en onderwezen is, niet zal aftrekken, maar ongestoord bij dezelve zal laten, zoodat zij ook het Sakrament van het ligchaam en bloed onzes Heeren J.C. naar de regte instelling onder beiderlei gedaante veilig en zonder gevaar zal kunnen gebruiken; en hij belooft verder, de kinderen uit dit huwelijk ook in de ware Godsdienst der Augsburgsche Geloofsbelijdenis te zullen doen onderwijzen. (Zie bl. 63.) Hiertegen staat over, in hetzelfde jaar 1561, een Latijnsche brief aan den Paus over de gesteldheid van zijn Prinsdom Oranje, waarin de Hervormden veel velds gewonnen
hadden, maar door den Paus bedreigd werden, die het naburige Avignon bezat. Prins willem wenscht daarin, dat de kettersche pest,... met even veel gemak als zij ingevoerd is, ook kon uitgeroeid worden. Dit algemeene kwaad, dat ook andere naburige volken besmet heeft, moest, niet alleen wegens de verkeerdheden der tijden, maar ook om de zinneloosheid der tijdgenooten, niet slechts door straffen, maar ook door zuivere leeringen verholpen worden. Verzette men zich tegen deze leeringen door strijdige onderrigtingen, zoo zouden de schuldigen door verbeurdverklaring van goederen en gevangenis worden gestraft. Verder betuigt de Prins zijne verkleefdheid aan het Roomsche geloof en gehoorzaamheid aan den Paus. (Zie bl. 72-74.) Wij erkennen met den Uitgever, dat de omstandigheden moeijelijk waren; maar twee zulke lijnregt strijdige verklaringen zijn toch niet

{==477==} {>>pagina-aanduiding<<}
bestaanbaar met ronde opregtheid, die niet op de eene plaats kan doen vervolgen, hetgeen zij op de andere voor waarheid erkent. Het was ook te vergeefs, dat de Prins zich tot dien stap vernederde: de stad Oranje werd toch door de Roomschgezinde opstandelingen, aangehitst door de Pauselijken uit Avignon, ingenomen en verwoest.
Hierop lezen wij een' brief van 's Prinsen Moeder, juliana, geb. Gravin van Stolberg, waarin zij hem over de Opvoeding van zijnen jongsten Broeder hendrik (die naderhand voor de vrijheid zoo roemrijk op de Mookerheide met lodewijk sneuvelde) raadpleegt, en eenige brieven van willem van Hessen, Zoon van Landgraaf filips, die, zoo 't schijnt, in naauwe vriendschapsbetrekkingen tot den Prins stond. Na eene vrij losse jeugd werd hij een waardig Regent, waartoe de raadgevingen des Prinsen misschien niet weinig bijdroegen, die hem naderhand zelf menigmaal raadpleegde. Een aantal andere brieven loopt over de gebeurtenissen in Frankrijk, waar de Godsdienstoorlogen destijds het land van alle zijden verontrustten en de schromelijkste verwarringen deden ontstaan. Uit de brieven van willem van Hessen blijkt, dat de Prins reeds in 1561 de Hervormden begunstigde, maar natuurlijk in 't geheim. Zijne geldmiddelen waren door eene prachtige leefwijze overeenkomstig zijnen rang zeer verachterd: lodewijk deed zijn best, die door spaarzaamheid te herstellen. (Br. 51.)
Hoogstmerkwaardig is de 53ste brief van den Grave van Schwarzburg, in 1563. Het is een plan van eenige Protestantsche Vorsten, om aan den oorlog in Frankrijk eene beslissende wending ten voordeele der Hervormden te geven, de van het Duitsche Rijk afgescheurde steden Metz, Toul en Verdun te heroveren, en alsdan Braband aan te vallen, waar hij hoopte, door de belofte van Godsdienstvrijheid, grooten toeloop te zullen vinden. Dit avontuurlijk ontwerp, waardoor men de twee magtigste Monarchen van dien tijd, Frankrijk en Spanje, tot eene vereeniging zou hebben gedwongen, verviel, gelijk het moest, in rook.
Met den 58sten beginnen eenige brieven over den staatkundigen toestand der Nederlanden en de verschillen des Prinsen met den Kardinaal van granvelle. Vooraf gaat eene korte karakterschets van dien Kardinaal door den Uitgever, waarin gezegd wordt: ‘On aimerait à croire qu'un homme aussi distingué agissait par conviction et non pas unique-
{==478==} {>>pagina-aanduiding<<}
ment par égoisme. M. v. raumer en juge plus défavorablement et se fonde entr'autres sur le passage suivant d'une lettre de granvelle à belin: “Oft sich anstellen als höre und sehe man nichts, lediglich darauf denken wie man sich mit seinem Herrn wohl verstehe, das selbst thun was man wünscht das er thue, geduldig leiden - das sind Mittel zum Fortkommen.” Toutefois (vervolgt de Heer groen van prinsterer) il est bon d'observer que dans ces lignes granvelle ne recommande pas d'user de ces moyens: pour juger de son intention à cet égard, il faudrait pouvoir lire ce qui précède et ce qui suit.’ Hoogtwaarschijnlijk is de door raumer aangehaalde brief dezelfde, dien men vindt in de Mémoires de l'Académie de Bruxelles, (aangehaald onder anderen in de Karakterkunde van den Heer van kampen, 1ste D. bl. 293, 294.) waaruit ten allerduidelijkste de laaghartigheid van den Kardinaal blijkt. - De Prins trachtte den uitgebrokenen oorlog tusschen Deenemarken en Zweden, (door de schuld van deszelfs krankzinnigen en naderhand ook afgezetten Zweedschen Koning erik) als nadeelig aan de zaak van het Protestantismus, te doen ophouden; terwijl men van den Roomschen kant alles deed om dien te voeden, hopende door verdeeldheid te heerschen. Daarop vinden
wij gewaagd van de bekende verklaring van oranje, egmond en hoorn, dat zij, zonder de verwijdering van den Kardinaal, niet meer in den Staatsraad zullen verschijnen, hetwelk dan sterke vertoogen naar Spanje, zelfs door de Landvoogden, en eindelijk de bijna gedwongene terugroeping van granvelle ten gevolge had. Veel nieuws vernemen wij daaromtrent hier niet. De 75ste brief geeft ons, in een' brief van willem van Hessen, eene merkwaardige opgave, hoe sterk door geheel Europa de gisting was, die de kennis aan het zoo lang door de Geestelijkheid verborgen gehouden Evangelie verwekte. ‘Onze Godsdienst,’ schrijft de Landgraaf, ‘heeft reeds zoo verre wortels geschoten, dat de Keizer die in zijne Erflanden (Oostenrijk) openlijk moet toelaten, (waarvan in den 83sten brief de bijzonderheden voorkomen, dat de Keizer den kelk in het avondmaal, het huwelijk der priesters, en het geloofsartikel, de regtvaardiging door het geloof, wel zou toestaan;) de Koning van Frankrijk kan dat ook niet meer weren, maar moet de Godsdienstoefening openlijk vergunnen; de Paus moet dit zelfs te Avignon dulden: hoe zou dan de Prins die te Oranje kunnen

{==479==} {>>pagina-aanduiding<<}
stuiten?’ Voegt men hier nu nog bij de gisting in de Nederlanden, den overgang van Engeland, Schotland, Zweden, Deenemarken, Noorwegen, Pruissen, Lijfland, half Duitschland, benevens de helft van Zwitserland en van bijna den geheelen Elzas, tot het Protestantismus, zoo ziet men, dat de zaak der Hervorming in ruim derdehalve Eeuw niet is vooruitgegaan, behalve in andere werelddeelen. De dood van Keizer ferdinand I en de troonsbeklimming van maximiliaan II, dien men voor zeer gunstig aan de Hervorming hield, deden de zaak derzelve nog meer vooruitgaan. Gedurende zijn twaalfjarig vaderlijk bestuur bleven alle zijne landen en ook het Duitsche Rijk in rust. Hadde filips II diezelfde staatkunde gevolgd!..... maar neen! dan waren wij misschien nog een Spaansch of Oostenrijksch wingewest.
Met den 94sten brief komt hendrik van Brederode op het tooneel. Zeer teregt zegt de Uitgever van hem (bl. 194): ‘Ce personnage, à la tete légère et au caractère remuant, ne méritait guère les éloges, qu'on lui a souvent prodigués. S'il est vrai que le style est l'homme, le ton aussi bien que le contenu de ses lettres vient à l'appui de notre jugement à cet égard.’ Dit oordeel is zeer gematigd uitgedrukt. Inderdaad is het onmogelijk, de brieven van dezen zoo hoog opgevijzelden man zonder tegenzin en eene soort van walging te lezen. Niet alleen is de Fransche taal daarin (zelfs voor dien tijd) op de deerlijkste wijze mishandeld en bijna onkenbaar geworden, en de stijl niet beter dan de taal; maar ook in de denkbeelden zoekt men te vergeefs iets, dat zich boven het dagelijksche, ja boven het in den volsten zin des woords gemeene verheft. Hij schijnt geheel aan de zinnelijkheid en aan opstuivende drift, die zich in vloeken en schelden ontlast, verslaafd geweest te zijn; het eerste is ook wel uit zijn deerlijk einde (hij dronk zich dood) gebleken, en tot partijhoofd was de wufte man ten eenemale ongeschikt. Dit Deel der Archives stelt hem reeds in al zijne naaktheid ten toon; het volgende zal dit zekerlijk nog meer doen. Hoe kon lodewijk van Nassau zulk eenen man aan het hoofd van het Verbond der Edelen toelaten? 't Is waar, brederode vleide hem.
Er verspreidde zich een zeldzaam gerucht, dat de Koning van Spanje, in vereeniging met zekeren erik van Brunswijk, die zich in Holland ophield, met Koning erik van Zweden en de Hertogin van Lotharingen, die eenige aanspra-
{==480==} {>>pagina-aanduiding<<}
ken op Deenemarken had, en met welke de Zweed zou huwen, dat Rijk zocht te bemagtigen, hetwelk de Duitsche Protestantsche Vorsten eenigzins verontrustte, en waarover willem van Hessen aan Grave lodewijk van Nassau schreef. ‘Wo dem also, (ware dit zoo) wurds gar ein frölicher Dantz vor den Pabst und euren roten Priester (granvelle), auch den Teuffel und al ire geselschaft werden,’ zeide de Vorst (bl. 207). Deenemarken zou daardoor namelijk Roomsch moeten worden. - Eenige der laatste brieven hebben betrekking tot den treurigen twist tusschen de Lutherschen en Hervormden over het Avondmaal, en over de middelen, om dien bij te leggen. De Roomschgezinden maakten daarvan ijverig gebruik, om onkruid tusschen de tarwe te zaaijen, den boozen twist aan te blazen, en de Lutherschen tegen de zoogenaamde Sacramentarissen, als erge ketters, in 't harnas te jagen. In de inleiding tot deze afdeeling geeft de Heer groen van prinsterer eene plaats uit het verzoekschrift der Calvinisten aan Keizer maximiliaan in 1570, waarin zij de nietigheid der geschilpunten en de menigte zoo wel, als het gewigt der hoofdartikelen, waarin men overeenkwam, met zegevierende kracht aantoonden. Ach! waarom herinnerden zich de Calvinisten in 1618 zulks niet? Met blijdschap zien wij de goedkeuring, waarmede de Uitgever
die plaats mededeelt, en er bijvoegt: ‘Rien de plus affreux que l'intolérance.’ Zijn correctief beamen wij ook, indien men onder de waarheid, die hij gehandhaafd wil hebben, slechts hoosdpunten verstaat, geene wezenlijke tegenwoordigheid of Predestinatie. Het verwondert ons zeer, dat de brave en voor de Hervorming zoo ijverige jan van Nassau (de Stamvader van ons tegenwoordig Koninklijk Huis) de Calvinisten een boos rot en eene sekte noemt, waardoor velen besmet zijn, en die de Almagtige moge weren! Veel verlichter dacht de reeds meermalen genoemde willem van Hessen. Hij wilde in het stuk des Avondmaals, en der wezenlijke tegenwoordigheid van christus daarin, even als later oldenbarneveldt in dat der voorbeschikking, aan beide partijen het stilzwijgen opleggen. Hij wist, dat openbare mondgesprekken over geschilstukken nooit anders dan verbittering voortbragten; en wij zijn het veel meer met den verlichten Vorst uit de zestiende, dan met onzen Uitgever uit de negentiende Eeuw eens, die dat stilzwijgen ongeraden keurt, en op die twistgedingen nog al

{==481==} {>>pagina-aanduiding<<}
prijs stelt. Ondertusschen bemoeide zich de ijverige lodewijk van Nassau, om de Fransche en Duitsche Protestanten te vereenigen, en sloeg daartoe mede een mondgesprek voor. Ook hierin werkte hij gezamenlijk met willem van Hessen. Er kwam van de zaak niets, en het middel zou ook misschien erger zijn geweest dan de kwaal. - De laatste brieven bevatten de bezetting van het Prinsdom Oranje door Duitsche troepen, in naam des Prinsen, tot stuiting der aldaar plaats gehad hebbende onlusten, en de gevolgen der zending des Graven van Egmond naar Spanje, die geenszins, zoo als men, volgens de gesprekken des Konings met dezen zelven, gehoopt had, door de verzachting, maar veeleer door de vernieuwing der bloedplakkaten gevolgd werd. Filips deed, om tegenstand voor te komen, verspreiden, dat hij zelf in den zomer van 1566 naar de Nederlanden zou komen. Ondertusschen liep het gerucht, dat filips voornemens was, oranje en egmond in hunne waardigheden, als Stadhouders, door granvelle en aerschot te doen vervangen. Het bevel tot de gestrenge uitvoering der Plakkaten kwam aan. Viglius wilde het, om onlusten te vermijden, niet afgekondigd hebben; maar de Prins zette zulks door, want hij begreep, dat men hetzelfde doel, doch slechts met meer arglistigheid, wilde bereiken, en den tegenstand tegen dit verfoeijelijke doel slechts verlammen. De Heer groen van prinsterer heeft dit zeer wel uiteengezet. Des te meer verwondert het ons, dat die Heer zich tot verdediger opwerpt van eenen filips II, zijne vervolgzucht voorspreekt, en zegt, dat hij in zekeren zin door liefde (uit zucht voor het eenwig
welzijn zijner onderdanen) onverbiddelijk was! Het is, alsof men orgon van tartufe hoort uitroepen: Le pauvre homme! Filips II liefderijk!!! Ondersteld zelfs eens, dat zijne vervolgingen, zijne gruweiijke ketterbranden te Valladolid en elders, die hij met zekeren wellust aanschouwde; dat de zending van alva en hare gevolgen, het inschepen van soltertuigen op de Armada, om in Engeland dadelijk aan 't pijnigen te kunnen gaan, het gevolg waren van opvoeding en vooroordeel, - was het ook liefde, dat filips de vrijheden van Arragon snood verkrachtte, die van Castilië een' langzamen dood deed sterven, den adel en eene vorstelijke belooning aan een' sluipmoordenaar uitloofde, terwijl de lafaard nooit in 't veld eenig gevaar trotseerde; dat hij den burgeroorlog

{==482==} {>>pagina-aanduiding<<}
in Frankrijk voedde en misschien aanstookte, om voor zijne Dochter een' troon te bereiden? Was zijn dubbel staatsbankeroet, waardoor hij aan de Fransche omwentelaars het voorbeeld gaf; was de moord van den ongelukkigen perez ook het gevolg van liefde voor zijne onderdanen? Gaat men van dit beginsel uit, dat men zijn geweten niet behoeft te verlichten, dan zijn balthazar gerards en ravaillac Heiligen. Maar de Heer groen van prinsterer behoort, zoo wij meenen, in sommige opzigten tot de school van bilderdijk, en de Meester heeft onlangs, in zijne zoogenaamde Vaderlandsche Geschiedenis, de zaak van filips II (gelijk vroeger die van nero) bepleit. Wij hopen niet, dat de leerlingen ook hierin hunnen meester zullen volgen. Doch neen! hiervoor staat ons de goede geest, die elders in dit boek van den kant des Uitgevers veelzins doorstraalt, althans te zijnen aanzien genoegzaam borg. Jammer slechts, dat de subjective manier van beschouwen, die thans ook in Duitschland zoo in de moede is, die zoo vele monsters op den Pauselijken troon door Protestanten heeft doen vergoden, en die, te ver gedreven, alle onderscheid tusschen goed en kwaad zou doen verdwijnen; jammer, dat deze den bekwamen en godsdienstigen Schrijver zoo verre vervoerd heeft, om tot de Apologie te vervallen van eenen snoodaard als filips II, wien alle niet Spaansche Schrijvers uit éénen mond veroordeelen.
Met verlangen zien wij het tweede Deel van dit werk te gemoet.




Iets over den voorgaanden en tegenwoordigen staat van Nederlandsch Indië, enz. Door N. van Elten, d.j.z.

(Vervolg en slot van bl. 435.)

In 1826 werd een Kommissaris-Generaal (de Burggraaf du bus de gisignies) door Z.M. benoemd, om de bestaande inrigtingen in Indië te herzien, en zoodanige financiéle bezuinigingen aldaar in te voeren en maatregelen te beramen, als blijken zouden noodig te zijn tot herstel der geldelijke bezwaren. En ofschoon deze al zijnen ijver en bekwaamheid aan de hem opgelegde taak wijdde, groote bezuinigingen invoerde, en de belastingen, zoo veel de voor-
{==483==} {>>pagina-aanduiding<<}
zigtigheid slechts toeliet, verhoogde, het oogmerk, om het evenwigt tusschen inkomsten en uitgaven te herstellen, kon niet bereikt worden; en bij de finale sluiting der boeken in Indië, hetwelk niet heeft plaats gehad vóór 1832, is gebleken, dat, met primo van 1830, de Indische administratie een te kort van f 23,450,851-965 opleverde, ongerekend f 18,673,839-78, ten laste van Djokjokarta, als kosten van den oorlog, gebragt. (*)
Intusschen was, toen de ondervinding nogmaals geleerd had, dat de partikuliere handel tusschen de Kolonie en het Moederland niet met voordeelige uitkomsten kon worden gevoerd, in het jaar 1824 eene Handel-Maatschappij opgerigt, welke, ondanks aan dezelve alle begunstigingen, die het Gouvernement haar slechts kon verleenen, werden toegestaan, tot 1830, jaarlijks aanzienlijke verliezen leed; zóó zelfs, dat, om de rente te betalen van haar kapitaal, door Z.M. millioenen schats moesten worden voorgeschoten. ‘Telt men nu bij de nieuwe Indische schuld die der gewezen Kompagnie, en de rente daarvan betaald, dan zeker heeft de natie, sedert 50 jaren, meer dan 150 millioenen aan hare O.I. Bezittingen opgeofferd; in de laatste 25 jaren daarvan noch commerciéle noch belangrijke indirecte voordeelen genoten, maar integendeel veel schade bij den handel geleden; terwijl wij tevens in een groot getal oorlogen aldaar gewikkeld geworden zijn, die niet alleen aan duizende onzer soldaten en bondgenooten het leven hebben doen verliezen, maar tevens de bevolking dier gewesten op stroomen bloeds zijn te staan gekomen. Waarlijk, wanneer eene bezitting geene andere dan zulke vruchten kan opleveren, wie zou dan niet moeten wenschen van dezelve ontslagen te zijn?’ Maar:

Ultima Cumaei venit jam carminis aetas; 
Magnus ab integro saeclorum nascitur ordo: 
Jam redit et Virgo, redeunt Saturnia regna; 
Jam nova progenies coelo demittitur alto. 

Thans werd het bestuur van Indië aan den Luitenant-Generaal van den bosch toevertrouwd; en de uitkomsten,

{==484==} {>>pagina-aanduiding<<}
waartoe de door Z.E. genomene maatregelen hebben geleid, zijn:
Wat de Financiën betreft: 1o. Dat, sedert 1830, uit de inkomsten der Kolonie alle lasten, zoo gewone, buitengewone als achterstallige, bestreden zijn, en tevens de jaarlijksche rente en aflossing der kapitalen, ten laste der Kolonie genegotieerd, zijn voldaan geworden. 2o. Dat uit die inkomsten, sedert 1832, bestreden zijn al de lasten der Westindische Bezittingen, boven de baten, die dezelve opleveren; mitsgaders de kosten van het Departement van Koloniën hier te lande. 3o. Dat uit het overschot dier baten, sedert 1831, millioenen schats in 's Rijks schatkist zijn gestort geworden; terwijl het administratief kapitaal in Indië belangrijk is vermeerderd. - Alle deze uitkomsten zijn verkregen zonder het invoeren van nieuwe belastingen, of verhooging der bestaande. Integendeel, zware en drukkende belastingen zijn afgeschaft; andere verminderd. Geene geldleeningen, noch in Indië, noch hier, hebben ten behoeve der Kolonie plaats gevonden; terwijl daarentegen vele en aanzienlijke oude schulden zijn afbetaald.
Wat den Koophandel aangaat: 1o. De Nederlandsche handel op Indië is aanmerkelijk uitgebreid. In 1829 bedroegen de in- en uitgaande regten f 2,460,844-805; in 1833 f 4,015,148-26. In 1834 zijn 112 schepen uit Indië hier binnengevallen. De benoodigde scheepsruimte voor dit jaar wordt, met inbegrip van Sumatra, voor den Nederlandschen handel berekend tusschen de 30 à 40,000 scheepslasten te zullen kunnen bezig houden; voor 1829 waren daartoe gebezigd 15,775½ scheepslasten. 2o. De handel op Indië heeft opgehouden nadeelig te zijn voor de belanghebbenden. De Handel-Maatschappij heeft in hare behaalde voordeelen niet alleen het middel gevonden, om de rente van haar kapitaal te voldoen, maar zelfs aan den Koning een aanzienlijk gedeelte der voorschotten, door Hoogstdenzelven gedaan, te kunnen restituéren. 3o. Ook de handel in Indië, van haven tot haven, heeft belangrijke uitbreiding ontvangen. In 1829 bedroeg de invoer van dien handel f 4,554,992, de uitvoer f 5,243,728; in 1833 daarentegen de invoer f 6,198,235, de uitvoer f 5,412,577-74.  (*)

{==485==} {>>pagina-aanduiding<<}

Wat den staat van rust en tevredenheid van den Inlander betreft: De vrede is nu sedert omtrent vijf jaren op Java niet gestoord geworden. Alleenlijk in de Bagaleen werd de rust een oogenblik aangerand door een gedeserteerd Madureesch soldaat, en in de Passaroeang door eenige gewezene opkoopers van koffij. De Gouverneur-Generaal ad interim heeft, in 1834, eene reis over geheel Java ondernomen, met het bepaalde doel, om zich te overtuigen, zoo wel van den staat van tevredenheid der Vorsten, Hoofden en bevolking, als van dien der kultures in het algemeen. Ruim drie maanden zijn aan dat onderzoek besteed geworden. Volgens eene opgave, voorkomende in de Javasche Courant van den 16 Aug. 1834, is het bij dat onderzoek gebleken, dat zoo wel bij de Vorsten als Hoofden de beste gezindheid, en in het algemeen bij de bevolking die geest van rust en tevredenheid is waargenomen, welke gewoonlijk het gevolg is van milde instellingen en van een' toenemenden staat van voorspoed; en tevens, dat de teelt van voortbrengselen voor de markt van Europa op vele punten zigtbaar toeneemt, en zich van lieverlede plooit naar plaatselijke omstandigheden en volksinstellingen; zoodat dan ook de tegenwoordige gesteldheid van Java in dit opzigt weinig te wenschen overlaat.
‘En hiermede,’ zegt de Schrijver, ‘zouden wij onze voorgenomene taak als volbragt hebben kunnen aanmerken, ware het niet, dat een lid der Staten-Generaal, in de jongste zitting dezer hooge Vergadering, het gunstig verschiet, dat de staat van zaken in Indië voor de natie oplevert, had verduisterd, door de inrigtingen, aldaar ingevoerd, in een zeer ongunstig daglicht te plaatsen, en zulks op grond van daadzaken, door dien spreker bijgebragt, geschikt om verkeerde gevoelens ten aanzien van de waarde derzelven te doen ontstaan, en die wij ons uit dien hoofde verpligt rekenen te bestrijden.’ Deze taak bevat het overig gedeelte der eerste afdeeling. Wij verwijzen den Lezer naar het werk zelve.

{==486==} {>>pagina-aanduiding<<}

In de 2de en 3de afdeeling van zijn werk bewijst de Heer van elten ten duidelijkste en met authentieke opgaven, dat de twee gemelde brochures niets anders zijn dan een zamenweefsel van partijdigheid, onkunde en logentaal. Wij achten dit onderwerp mede minder vatbaar voor uittreksels, en verwijzen den Lezer wederom naar den Schrijver, die hem, gelijk wij geenszins betwijfelen, volkomen bevredigen zal.
De 4de en grootste afdeeling des werks behelst allerbelangrijkste Bijlagen, namelijk: No. 1. Extract uit het Register der Besluiten van den Gouverneur-Generaal ad interim van Nederlandsch Indië, gedateerd Buitenzorg, 28 Maart 1834; waarbij aan alle Ambtenaren, in hoogere of lagere betrekkingen, regtstreeks of zijdelings met het stelsel van kultures in aanraking staande, tot meerdere bekendheid met de oogmerken waartoe en de gronden waarop dat stelsel is ingevoerd, toegezonden worden: A. Eenige zakelijke Extracten uit een algemeen overzigt, door den Kommissaris-Generaal van den bosch zamengesteld, gedagteekend 24 Jan. 1834. B. Beginselen, bij volgende invoeringen van de Suikerkultuur in acht te nemen. C. Inrigting en verdeeling der werkzaamheden bij de kleine Indigo-Fabrijken. No. 2. Een Rapport van den oud-Inspecteur-Generaal der Koffijkultuur aan den Minister van Staat, Kommissaris-Generaal over Nederlandsch Indië, 28 Nov. 1828. No. 3. Eene Memorie van van den bosch aan de Hooge Indische Regering, betrekkelijk de middelen, om in deze Kolonie de kultures, voor de markt van Europa geschikt, meer en meer uit te breiden. No. 4. Eene magtiging van den Gouverneur-Generaal en Raden van Nederlandsch Indië, om de Indigokultuur voort te zetten, 31 Julij 1830. No. 5. Staat van de remises, door het Oostindisch Bestuur naar Nederland overgemaakt, sedert 1817 tot en met 1833. No. 6. Eene Dispositie van den Kommissaris-Generaal over Nederlandsch Indië, betrekkelijk een' oploop in de Residentie Passaroeang, in Aug. 1833 plaats gehad hebbende. No. 7. Een Rapport van den Directeur-Generaal van
Financiën aan den Gouverneur-Generaal van Nederlandsch Indië, 10 Maart 1830.
Den Lezer met den vorm en stijl des werks eenigzins bekend gemaakt hebbende, moeten wij nog aanmerken, dat men den Schrijver onregt doen zou, wanneer men zijn boek hiernaar beoordeelde. Vele der belangrijkste punten hebben wij, als voor geene uittreksels vatbaar, onaangeroerd gela-
{==487==} {>>pagina-aanduiding<<}
ten; het geheele stelsel van den Heer van den bosch hebben wij den Lezer met opzet onthouden; menigvuldige vernustige opmerkingen, die het onderhavige werk, bij het nuttige en belangrijke, tevens tot een aangenaam boek maken, hebben wij moeten achterlaten. Evenwel houden wij den Lezer thans voor genoegzaam ingelicht, en vertrouwen, dat hij, zich nader met het werk bekend gemaakt hebbende, zijnen dank aan den Heer van elten, voor deszelfs zoo wèl volbragten arbeid, bij den onzen voegen zal.
Ook de druk des werks laat niets te wenschen over.

De Halleysche Komeet, en hare wederkomst in 1835 enz. Naar het Fransch van G. de Pontécoulant. Te Breda, bij Broese en Comp. 1835. In kl. 8vo. 4 en 97 bl. f :-80.

Wij hebben den grooten titel van dit kleine werkje verkort opgegeven, omdat dezelve meer eene inhoudsaankondiging dan een titel is, en men, onzes oordeels, beide wel mag onderscheiden. De eigenlijke beoordeeling van dit geschrift behoort te huis in tijdschriften, welke aan wis- en natuurkundige wetenschappen uitsluitend zijn toegewijd. In een maandwerk van gemengden inhoud en voor allerlei standen, gelijk de Vaderlandsche Letteroefeningen zijn, kan men niet anders verwachten dan eene aankondiging voor het algemeen, voor hetwelk dit stuk ook voornamelijk het licht ziet. Na eene beknopte Inleiding, welke dient om den met wiskunde onbekenden lezer de hoofdeigenschappen der ellips en parabool te doen kennen, volgt eerst de geschiedenis der komeet, wier wederkomst weldra verwacht wordt, en van welke men onderscheidene malen melding gemaakt vindt in de geschiedenis. De benaming van komeet van halley is zij verschuldigd aan dien tijdgenoot van newton, welke hare loopbaan bepaalde, als die hare omwenteling rondom de zon in omtrek vijfenzeventig en een half jaar volbragt, en welke in hare verschijning in het jaar 1682 de wederkomst zag van die van 1456, 1531 en 1607, en hare terugkomst voorspelde in 1758 of 1759. Clairaut berekende, dat zij den 18 April 1759 door haar perihelium zoude gaan (zich het digtst

{==488==} {>>pagina-aanduiding<<}
bij de zon zoude bevinden); zulks had plaats op den 12 Maart van datzelfde jaar. Aangaande de wederkomst dezer komeet in het jaar, dat wij beleven, zegt de Schrijver het volgende: ‘Deze komeet zal, volgens de tafel, welke wij van haren loop geven, in geheel Europa zigtbaar wezen, van het einde van Augustus of het begin van September af, dat is, omstreeks twee maanden vóór haren doorgang door het perihelium. Hare gesteldheid zal zeer gunstig zijn, om haar met den grootsten luister te doen verschijnen; zij zal den 3 October door het zenith van Parijs gaan; men zal haar met het bloote oog, en als eene ster van de eerste grootte, zien, maar met een eenigzins doffer licht dan datte der planeten, en omgeven van eene bleeke nevelachtigheid, welke haar licht verzwakt. Tegen het einde van November zal de komeet verdwijnen, door zich in de stralen van de zon te dompelen, en zal er niet vóór het einde van December weder uit te voorschijn komen. Men zal haar misschien nog eenige dagen kunnen onderscheiden; maar haar afstand tot de zon zal snel toenemen, en zij zal zich weldra zoodanig verwijderen, dat wij haar niet meer zullen kunnen zien.’
Het tweede Hoofdstuk handelt over het schijnbaar voorkomen der kometen, over haren aard en invloed op het planetenstelsel, en behelst gissingen omtrent den oorsprong der planeten en kometen. De ontmoeting eener komeet en eener planeet in hare loopbanen is niet onmogelijk; maar de kleinheid der massa's van de eerstgenoemde soort van hemelligchamen maakt het onwaarschijnlijk, dat deze ontmoeting op de inrigting van het zonnestelsel in 't algemeen eenigen merkbaren invloed zou hebben, hoezeer zij plaatselijke onheilen en verschrikkelijke omkeeringen op eene planeet zou kunnen voortbrengen. Omtrent het ontstaan der planeten en kometen draagt de Schrijver de onderstelling van laplace voor.
Het derde Hoofdstuk, eindelijk, handelt over de wijze, om de elementen van de loopbaan eener komeet uit de waarnemingen te bepalen, en eene toepassing daarvan op het bepalen van den aanstaanden terugkeer der Halleysche komeet in het perihelium en van de elementen harer loopbaan op dit tijdstip.
Eene ephemeride, opgemaakt door bouvard, met bij-
{==489==} {>>pagina-aanduiding<<}
gevoegde aanteekening, besluit dit werkje, hetwelk ook nog eene kaart van de loopbaan der komeet in 1835 bevat.
Wij prijzen deze beschrijving der Halleysche komeet allen aan, die, zonder sterrekundigen te zijn, in de kennis der natuur belangstellen, en zich van kometen in het algemeen eenig begrip wenschen te vormen. Nog op het einde van de zeventiende eeuw waren de sterrekundigen onderling verdeeld over den aard der kometen, waarin sommige eerste vernuften slechts luchtverhevelingen zagen; thans heeft men dezelve niet slechts met newton tot ons zonnestelsel gebragt, maar berekent derzelver wederkomst met eene naauwkeurigheid, welke op 76 jaren slechts weinige dagen onzekerheid overlaat, omdat men niet al de elementen der berekening met volkomene juistheid bepalen kan. ‘Dit zijn,’ zegt de Schrijver te regt, ‘schitterende gevolgen van een zoo eenvoudig als algemeen beginsel. Newton had ze durven inzien; zijne opvolgers hebben daaraan de strengheid van het bewijs gegeven, en hun arbeid heeft van de theorie des wereldstelsels de verhevenste der natuurkundige weten schappen door haar doel en de volkomenste door hare resultaten gemaakt.’
De vertaling kon hier en daar vrijer zijn, en de stijl moest minder blijken dragen van vreemden oorsprong.






Redevoering ter gedachtenis van Gijsbert Karel, Graaf Van Hogendorp, door Mr. F.A. van Hall, Lid der Staten van Holland, en Advocaat te Amsterdam. Te Amsterdam, bij de Erven H. Gartman. 1835. In gr. 8vo. VIII en 88 Bl. f 1-25.

Nadere Verdediging van de Onafhankelijkheid des Handels, bij het oprigten van Naamlooze Maatschappijen, enz. Door Mr. F.A. van Hall. Te Amsterdam, bij de Erven H. Gartman. 1835. In gr. 8vo. 30 Bl. f :-40.

De verdiensten onzer Voorouders in het vak der Diplomatie vlugtig geschetst; door Mr. G.W. Vreede, Advocaat te Gorinchem. Te Gorinchem, bij J. Noorduyn. 1835. In gr. 8vo. 64 Bl. f :-80.



{==490==} {>>pagina-aanduiding<<}
Stukken, betrekkelijk het Ontwerp ter afsluiting van het Reitdiep, enz. Te Groningen, bij J. Oomkens. 1835. In gr. 8vo. 119 Bl. f 1-:

De Redevoering van den Heer Mr. f.a. van hall moet minder uit een redekunstig, dan uit een karaktermatig en geschiedkundig oogpunt worden beschouwd. Oratorische gloed en verheffing laten zich zelden bespeuren; maar een deftige en levendige stijl, getrouwe voordragt der waarheid, schildering van den man zoo als hij was en hoe hij aldus was geworden, dit maakt deze Redevoering tot eene waardige hulde aan de schim des edelen vaderlanders. Achteraan gevoegde aanteekeningen maken dit gedenkschrift nog des te belangrijker, en men zal het boeksken niet uit de hand leggen, zonder smartelijk gevoel over den dood des braven.
Den opsteller eener Lijkrede op hogendorp geheel passende is ook het tweede, boven aangekondigde stukje. Men ziet, hoe van hall door den geest van hogendorp bezield wordt, en wij hopen, dat zijne woorden ingang zullen vinden, waar dit de goede zaak van de onafhankelijkheid des handels bevorderen kan.
Ook het derde is eene Verhandeling, welke haren Schrijver tot eer strekt. De Heer Mr. g.w. vreede schetst daarin de verdiensten onzer voorouders in het vak der Diplomatie, en dus van eene zijde, die tot heden slechts zelden, en nog zeldzamer opzettelijk beschouwd is. Het is waar, dat alles slechts even is aangeroerd, en in zulk een beknopt opstel kon dit niet anders; maar het gezigtpunt is overal met juistheid aangewezen, en de lezer krijgt aanleiding tot verder onderzoek. Ééne aanmerking zij ons vergund! De bekwame Schrijver verkiest (bl. 2) het kunstwoord Diplomatie boven het meer algemeene, doch zuiver Nederlandsche woord Staatkunde, dewijl dit laatste ruimer, doch daardoor ook onbepaalder van beteekenis is. Maar nu zou men billijkerwijze eene omschrijving hebben verwacht van hetgeen de Schrijver door Staatkunde, en wat hij door Diplomatie verstaat, of ten minste eene ontwikkeling van zijn begrip omtrent de Diplomatie, eene uiteenzetting van het denkbeeld, 't welk wij aan dit woord moeten hechten. Zulks is evenwel geenszins het geval, en er wordt slechts even aangemerkt, dat er zoo wel eene eerlijke als eene snoode Diplomatie bestaat. Dit

{==491==} {>>pagina-aanduiding<<}
gebrek aan definitie van de wetenschap of het talent, waarover gehandeld wordt, schijnt ons het voornaamste gebrek in dit stukje te zijn; schoon wij erkennen, dat de inhoud van het geheel genoeg doet begrijpen, wat de Schrijver bedoelt.
De stukken, betrekkelijk het ontwerp ter afsluiting van het Reitdiep, zijn, met Koninklijke goedkeuring der uitgaaf, openbaar gemaakt door de Gedeputeerde Staten van Groningen. Wij zien er uit, dat dit ontwerp niet is ten uitvoer gebragt, dewijl het zeer kostbaar was, de Provincie niet alles betalen kon, de Schatkist van het Rijk de kosten ook niet kon dragen, en het nut, door de afsluiting van het Reitdiep te bewerken, zoo twijfelachtig was, dat men daarvoor tot geene geldleeningen of dergelijke middelen de toevlugt wilde nemen. De verzameling dezer stukken had op den titel, daar men tegenwoordig veel van motto's houdt, het bekende spreekwoord kunnen voeren: Beter half gekeerd dan heel gedwaald. Mogt dit overal steeds worden ingezien, wanneer men een' verkeerden weg is ingeslagen, of eene te hagchelijk of te kostbaar blijkende onderneming begonnen, of aanstalten daartoe gemaakt heeft! Het is dan wijsheid terug te keeren, en dwaasheid te volharden.

Trekken uit de Geschiedenis en uit het Maatschappelijke Leven. Te 's Gravenhage, bij A. Kloots. 1835. In gr. 8vo. 281 Bl. f 2-80.

Zonderling springen de hedendaagsche Schrijvers of hunne Uitgevers met de titels der boeken om! Dikwerf hebben dezelve weinig of geene betrekking tot den inhoud van het werk. Wij meenden, dat het tegendeel plaats moest hebben. Hoe het zij, wij ontvangen onder het opgegeven uithangbord een drietal Verhalen, uit het Hoogduitsch vertaald, waarvan het eerste de rampen van twee weduwen schetst, die eindelijk, door een' zamenloop van vrij onwaarschijnlijke, maar toch niet onmogelijke omstandigheden, tot rust en geluk geraken. Wij vinden het verhaal gerekt, en merkelijk minder van waarde dan het volgende, dat gepaster de twee Zusters had mogen heeten, en ons bijzonder bevallen heeft; terwijl het derde, getiteld het dubbele Huwelijk, weder minder belangwekkend is. Alle intusschen laten zich in een uur van

{==492==} {>>pagina-aanduiding<<}
uitspanning lezen, en strekken tot aanprijzing van deugd en godsdienstzin. - Bij dit drietal heeft de Vertaler twee andere stukken van oorspronkelijken inhoud gevoegd, die uit de portefeuille zijner jeugd ontleend schijnen, en als zoodanig tot eigene oefening eene waarde kunnen gehad hebben, die wij er voor het publiek vruchteloos in zochten. Thirza en Feiicitas is eene soort van dramatische omschrijving van de gevoelens en gedragingen der bekende weduwen met hare zonen, de eersten als martelaars om het Joodsche, de anderen als zoodanigen om het Christelijke geloof ter dood gepijnigd. Eene karaktermatige beschouwing (zoo het heet) van de hoofdpersonen uit den tachtigjarigen oorlog schetst een dertigtal personen, zonder op rang of tijdsorde te letten, en beoordeelt, zoo het oordeelen heeten mag, eenige deelen van hunne inborst, onder genommerde hoedanigheden; maar hoe?... Wij slaan toevallig het karakter van Prins Frederik Hendrik op, en vinden onder no. 7: Reinheid van zeden. ‘Een karaktertrek..... waarvan inzonderheid zijne kuische huwelijksliefde getuigde; eene liefde, welke door allen, die het Paleis in het Haagsche Bosch, en aldaar de Oranjezaal bezigtigen, met aandoening erkend wordt. Dit Paleis toch werd door Frederik Hendrik voor zijne echtgenoote Amalia van Solms gebouwd, en door deze voor den doorluchtigen gemaal met de voortreffelijkste meesterstukken verrijkt.’ - Dat jonge lieden zulke opstellen vervaardigen, kunnen wij toegeven; maar dat ze gedrukt worden, is toch wat al te erg.




Lord Nigel, of de Schot in Londen. Naar het Engelsch van Sir Water Scott, door G.L.V.O.V.S. II Deelen. Te Leyden, bij A. en J. Honkoop. 1833. In gr. 8vo. 872 Bl. f 8-:

Onder de menigvuldige vertalingen van de werken, die der vruchtbare pen van den overledenen Schotschen Romanschrijver ontvloeiden, beslaat het opgenoemde werk eene eervolle plaats, niet zoo zeer om de uitvoering zelve (waarover straks nader) als om de belangrijke schetsen, die het bevat van de stad Londen in de 17de eeuw, de gewoonten, leefwijze, zeden en gebruiken van den burgerstand, die van het hof en den geleerden jacobus den I, onder wiens

{==493==} {>>pagina-aanduiding<<}
regering de held der geschiedenis voorondersteld wordt geleefd te hebben.
Eene luimige inleiding, die geene betrekking op het werk zelve heest, stemt den lezer echter aanstonds tot belangstelling in den persoon van den Schrijver, en doet alzoo de lectuur des verhaals met gunstige gevoelens aanvangen. Dat verhaal teekent ons, in de bekende keurige manier des Schrijvers, de lotgevallen van eenen Schotschen Lord, wiens vader den Koning niet alleen het leven redde, maar zijne geheele fortuin ter bevestiging diens troons op het spel zette, en later geheel vergeten werd, zoo als doorgaans de grooten in hunnen voorspoed de werktuigen hunner verheffing plegen te behandelen, de schil wegwerpende, wanneer de vrucht uitgeperst is. De jonge Lord tracht vergeefs de billijke vorderingen van zijnen overledenen vader bij den Koning voor te dragen. Hofintrigues, en de zucht van sommige grooten, om de bezwaarde familiegoederen in handen te krijgen, waarop zij door een' tusschenpersoon geld hebben geschoten, doen zijne pogingen mislukken. De onhandigheid van zijnen knecht richie, een' echten Schot, met al de gebreken en goede hoedanigheden, zijnen landaard eigen, verwijdert hem nog verder van het doel, dat echter bereikt wordt door eenen goudsmid, die als zoodanig bij den pedanten Koning vrijen toegang heeft. Welgeslaagde list doet echter den held in gezelschap van spelers vallen, haalt hem eene veroordeeling op den hals, die hij ontvlugt in de verblijven van Whitefriars, de schuilplaats van alles, wat Londen zedeloos opleverde. Hier wreekt hij den moord, aan zijnen huisheer, een' ouden gierigaard, gepleegd, verhindert dien van zijne dochter, welke hij bij zijne vlugt medevoert, redt haar vermogen, en, door behulp van zijnen knecht, dien zij eindelijk huwt, wordt de bron van zijn ongeval de oorsprong van zijn geluk, op het oogenblik schier, dat hij, van hoogverraad, echtbreuk en wat niet al beschuldigd, onder al die slagen dreigt te bezwijken. De romantische
regtvaardigheid straft den verleidenden hoveling, die den held zoo verre had weten te brengen, en doet de vrucht des verraads op eene zonderlinge wijze verloren gaan. Lord nigel, eindelijk, aan een meisje verbonden, dat hem hartstogtelijk beminde, en tot zelfs de welvoegelijkheid aan die liefde opofferde, bekomt zijn erfgoed onbezwaard terug door medewerking van zijnen trou-
{==494==} {>>pagina-aanduiding<<}
wen dienaar, die ten slotte door den Koning tot Ridder geslagen wordt.
In het eerste deel worden de breede grondslagen gelegd van de zonderlinge lotgevallen, die daarin reeds beginnen, maar in het tweede met meerder snelheid voortspoeden, alles op de behagelijkste en dikwerf bevreemdendste wijze, die nu en dan eene wending neemt, welke men of niet, of zoo niet verwachten kon. Sommige partijen zijn allerkeurigst geschilderd, de karakters goed volgehouden, en dat van den Koning in de grondtrekken zeer juist, maar in de uitwerking soms wat al te gemeen geschilderd. Wij onthouden ons met moeite, om deze of gene treffende passage mede te deelen; en alleen de overtuiging, dat de schrijfwijze van den Autheur genoegzaam bekend is, strekt ons tot waarborg, dat de Lezers ons die terughouding niet verwijten zullen, daar wij het geheele werk gaarne aanprijzen.
Mogt intusschen die aanprijzing strekken, om de Uitgevers in 't vervolg hunne taak beter te doen vervullen! De Vertaler, die anders voor zijn werk vrij wel berekend schijnt, heeft zich te veel gehaast, waardoor deszelfs waarde merkelijk verminderd wordt. De correctie is in zeer slordige handen gevallen. Ten blijke, dat wij niet zonder grond beschuldigen, volgen hier eenige weinige onnaauwkeurigheden, die wij uit eene breede lijst trekken, al lezende aangeteekend: 1ste D. bl. 36, reg. 22, stok v. 37, 22, uitvinding m. 122, 7, die kleinen kantoortjes, 124, 3, wij, lees vrij, 155, de geheele pagina zeker niet gerevideerd. IIde D. 249, 14, tijdgenooten, voor menschen van zijnen leeftijd, 90, 6, een man (van) eer, 102, 5, Duizels voor Duivels, 367, 4, klei-kantoortje, lees klein; van bl. 381 tot 389 is de paginering geheel in de war.





Vertellingen in Rijm en Proza, door A. van der Hoop, Jr. en Mr. P.S. Schull. Te Dordrecht, bij J. van Houtrijve, Jr. 1834. In gr. 8vo. VIII en 208 bl. f 2-50.

Deze Vertellingen zijn haren oorsprong verschuldigd aan eenen inval der beide Schrijvers en Vrienden, om elkander tegen de verveling, op de stoomboot van Rotterdam op Dordrecht en wederkeerig, eene of andere verdichte vertelling

{==495==} {>>pagina-aanduiding<<}
mede te geven: tot dergelijk einde, of tot ligte uitspanning in een ledig oogenblik, zullen zij ook nog voor andere Lezers kunnen dienen.
Dit bundeltje bevat vier stukken, twee in poëzij van den Heer van der hoop, en twee in proza van den Heer schull. (*) - Het eerste is het uit den Don Quichot van cervantes bekende verhaal van de Bruiloft van Camacho, door den Dichter met eenige kleine veranderingen in verzen gebragt en opgesierd, in lossen trant en met gepast afwisselende maat aardig gedicht. - Het derde, van denzelfden Dichter, heet lukas en roosjen, en komt hierop neder: Lukas, de geliefde van roosjen, gaat, ten tijde van Keizer lodewijk, ten strijde: na zeven jaar komt er bij haar een rijk man, die haar weet wijs te maken, dat hij lukas is; doch, eer hij zijn oogmerk bereikt, komt de ware lukas verminkt en arm opdagen: de zaak komt voor den Regter, die haar toewijst aan dien genen van hen beide, die afstand van haar geld wil doen; welke voorwaarde niet door den valschen, maar wel door den waren lukas wordt aangenomen. - Het is mede eenvoudig, hoewel hier en daar wat stijver en drooger dan het voorgaande, maar over 't geheel wel zoo gelukkig gedicht als verdicht.
De tweede Vertelling heeft ten titel de Kaap de goede Hoop, aan welks gepastheid, daar die plaats er juist geen gewigtige rol in speelt, men misschien zou kunnen twijfelen, zoo men niet in aanmerking nam, dat die naam tevens als zinnebee dig op de geheele historie schijnt toegepast te worden. De hoofdpersonen zijn adriaan van haaften, zijne zuster carolina en zijn vriend alexander diaz, die, na eenen zamenloop van verschillende lotgevallen in het dagelijksche leven, echtgenooten worden, de eerste van zekere Mejufvrouw van solingen, de laatste van carolina. - Wij willen den Lezer het genoegen der

{==496==} {>>pagina-aanduiding<<}
nieuwheid niet benemen, door mededeeling van eene schets der verdere bijzonderheden; maar kunnen het hem toch aanprijzen, als een eenvoudig verhaal, dat, ofschoon zich niet uitstekend boven het gemeene leven verheffende, zich nogtans met genoegen laat lezen. Alleen zou Rec. er die veranderingen van Kerkgenootschap, eens van diaz en tweemaal van carolina, uit willen missen: althans het karakter van de laatste verliest er zoo veel bij in waardigheid, dat het tegen eenige meerdere levendigheid en inwikkeling, die het aan de historie geeft, niet schijnt te kunnen opwegen. - De vierde Vertelling, door denzelfden Schrijver, getiteld de eerste April, bevat de geschiedenis van zekeren Heer van bloemen, die op dien dag, in een logement, zeer toevallig aan een' vrouweschoen komt, en, door eenen zamenloop van verdere kleine toevalligheden, die wij den Lezer niet altemaal vooruit vertellen willen, de echtgenoot der eigenaresse van dien schoen wordt. - Het eerst vermelde proza-verhaal wint het, naar Recs. oordeel, in belangrijkheid van dit tweede; maar ook dit (dat hij zich meent te herinneren, in het Hoogduitsch, vroeger gelezen te hebben) is aardig verteld: alleen raadt hij jeugdige Lezers en Lezeressen, op den indruk van zulke opgeraapte en ter sluik medegenomene schoentjes niet te veel te vertrouwen.

Jose, een Spaansch Verhaal. Te Amsterdam, bij J. Immerzeel, Jun. 1834. In gr. 8vo. 55 Bl. f 1-10.

Dit Verhaal schijnt van eenen jongen Dichter te zijn. In eene Opdragt aan serena, zijne Zuster, vermeldt hij voornamelijk, wat hij, ook als beminnaar der Poëzij, aan haar te danken, en hoe veel belang zij altijd in zijne dichterlijke voortbrengsels gesteld heeft. Misschien vindt die kunstlievende Zuster wel, dat hij haar dit laatste wat lang en bij herhaling zegt: misschien vraagt zij hem wel, waarom hij zoo laag op de menschen valt, dat hij zichzelven, als Dichter, tegen ‘een geestlooze aarde’ (bl. 3) en ‘de koude wareld’ (bl. 4) overstelt: dit en meer vraagt zij hem welligt over die Opdragt; maar is het haar wèl genoeg, wij hebben er dan ook vrede bij, of laten het althans haar met hem afmaken. - Zoo zouden wij nu ook wel met het Verhaal zelf doen, en er haar onpartijdig oordeel over willen hooren;

{==497==} {>>pagina-aanduiding<<}
maar vermits wij niet weten, of zij dit voor het Publiek zal verkiezen te doen, dienen wij er een kort verslag van te geven, en er onze gedachten over te zeggen.
Jose, die zijnen vader, een dapper, maar trotsch en woest Ridder, al in zijne kindschheid verloren, en daarna, ook van zijne moeder gescheiden, van anderen veel te lijden heeft, (waarvan echter hier geene bijzonderheden verhaald worden) vertoeft na haren dood nog drie jaar op het vaderlijk slot, (zonder dat het blijkt, wat hij daar doet) verdwijnt toen eensklaps, laat niets van zich hooren, en komt na zeven jaar weder, met een somber en streng uiterlijk en een menschenhatend gemoed, waarvan hij, 's nachts aan den oever der Ebro wandelende, in eene alleenspraak bekentenis doet, nog wraak tegen zijnen eersten vijand ademende. - Hij komt bij een nonnenklooster: het gezang der geestelijke zusters treft hem; en in eene lange alleenspraak uit hij zijne droefheid over zijne moeder, zijn geloof aan eene blinde en wreede noodlottigheid, zijne wraakzucht, zijne teleurgestelde liefde, wederom zijnen menschenhaat en wraaklust, en toch tevens eenen wensch om tot God weder te keeren. - Op het alleronverwachtst vertoont zich aan hem zijne florinde: (men zou het haast voor eene geestverschijning houden.) Zij ontdekt hem, dat zij niet, gelijk hij denkt, eens anders vrouw, maar ook, dat zij hem nog getrouw is; zij vertelt hem, dat zijne overledene moeder haar in den droom verschenen is, en haar tot hem gezonden heeft, om hem tot verbetering te vermanen, waarbij zij hem opwekt, om zijn wraakzwaard ten offer op het altaar te leggen. Doch hierop trekt hij wild en woest zijn zwaard, en verzekert het te zullen behouden en zich te wreken: zij smeekt hem nogmaals, bij zijner ziele zaligheid, om herroeping van dit woord; maar hij zegt bij herhaling: ‘Neen.’ Nu evenwel, op het zien van hare diepe droefheid, aarzelt hij; en eindelijk, - maar ‘Neen, - aarde en hemel 't is gedaan,... Hij rukt zich van florinde los, - Ziet haar nog eens, en schriklijk aan, - Ontvlucht haar - en verdwijnt in 't
bosch. En zij stort neder met een gil, Luid - aaklig - valsch en schril, En ligt daar pijnlijk uitgestrekt.’ (Vindt Zuster serena dit ook mooi?) Ontwakende bleef zij stom, en stierf binnen het jaar aan de tering. Hij kwam niet weder; ‘maar na jaar en dag, Vondt m' in, in’ (l. vond m' in,

{==498==} {>>pagina-aanduiding<<}
voor vond men in) ‘een Pyreneesche grot, Het lijk eens mans gestrekt op de aard, En vóór hem - een gebroken zwaard.’ En hiermede is de historie uit!!
Wat zal Rec. nu van dit gedicht zeggen? Zal hij er alle dichterlijke vinding en uitvoering aan ontzeggen, en ontkennen, dat er hier en daar goede plaatsen in zijn? dan zou hij aan de waarheid geen hulde, en den maker ongelijk doen. Zal hij het dan als een meesterstuk van Poëzij verheffen, en den Auteur aanmoedigen, om meer in dezen trant te arbeiden? dan zou hij hem ongepast en onbeschaamd vleijen, en der edele kunst geen dienst bewijzen. De Dichter heeft, luidens het Voorberigt, ‘gepoogd een hevig karakter, onder den invloed van groote hartstochten en aandoeningen, en in betrekking met de hem omringende natuur en menschheid te teekenen’; maar Rec. vreest, dat uit dit dichtstuk blijkt, dat deszelfs Maker zich tot eene hoogte van gevoel gepoogd of zich verbeeld heeft op te heffen, die hij niet bereiken kon; dat hij hierdoor op den weg is, om het faux pathétique met het ware en edele pathos te verwarren, op anders goede dichterlijke plaatsen alles wild en hard, en zonder eenig doel, door elkander te werpen, en, in plaats van dunrzamen dichtergloed over zijne poëzij te verspreiden, hier en daar een poëtisch stroovuur te ontsteken, dat, uitgebrand zijnde, tot de koude van een plat en langwijlig proza doet overgaan. Als voorbeeld van dit laatste zou men kunnen aanhalen het aanraken van jose's zwaard door florinde, na hare bovengemelde toespraak, waar dat ‘zoo te naauwer nood en zacht’ geschiedt, en zoo langdradig beschreven wordt, dat men niet weet, welke uitwerking dit hier doen moet. Zoo is ook de beschrijving van hare diepe droefheid, en van zijne aarzeling, en verder van haar wegkwijnen, gansch niet vrij van gerektheid, herhaling en zeer prozaïsche voorstelling. En wat den ganschen inhoud van het stuk betrest, wat nut of aangenaamheid steekt er toch in zulk een verhaal van eenen somber denkenden en menschenhatenden Ridder, wiens
geheele geschiedenis daarenboven met een ondoordringbaar duister omhuld blijft?
De woordelijke uitdrukking, in kleinere bijzonderheden, zou ook hier en daar de zonder overhaasting verbeterende hand des Dichters nog wel eens vereischen. - Over Bilderdijksche spelling en enkele taalfouten, die misschien drukfouten

{==499==} {>>pagina-aanduiding<<}
zijn, zal Rec. met hem niet twisten; maar op te lange parenthesen, waardoor de geheele periode duister, of de constructie moeijelijk of zelfs dubbelzinnig wordt, zou hij hem opmerkzaam willen maken, b.v. bl. 13, 14: ‘Want als’ enz. waar het daarenboven van het volgende: ‘Hij was een dapper man geweest,’ enz. onzeker is, of men het tot den zoon, dan tot den vader moet brengen, welk laatste volgens den zin, niet naar de constructie, het waarschijnlijkste is; verder de parenthesen, bl. 24, en vooral bl. 27; of bl. 37 v.b., waar de tusschenzin en de gedurige herhaling van hart de duidelijkheid benadeelt. - Uitdrukkingen, als de volgende, komen Rec. voor, in een of ander opzigt gebrekkig te zijn; b.v. de langwijlig-pleonastische, bl. 10, ‘blijken en wezen’; bl. 11, ‘herstelling - heeling - balsem - troost’; ‘gezag’ van de avondschemering, ‘dat zich geen hart ontveinzen mag’, daarenboven geen gepaste zamenvoeging; en wat is aldaar ‘halfbetwiste duisterheid?’ en is het dan juist in de avondschemering de tijd, dat ‘drist en dwaasheid wijken, de boosheid en waan vlieden, de droefheid zonder smart weent,’ enz.?? Is het denkbaar, dat de ‘zwakke en naauwlijks hoorbre stem’ van eene vrouw ‘door merg en been dringt,’ (bl. 36)? Kan men wel zeggen, dat ‘de sneeuw voor het licht smelt’? - Vluchten voor ontvluchten, bl. 10, en wijken voor ontwijken, gelooft Rec. niet, dat taalkundig goed te maken is: vluchten in een' activen zin was oudtijds verbergen; stal voor gestalte, (bl. 35) ofschoon bij ten
cate als zoodanig te vinden, zou hij mede niet durven verdedigen, noch ook ‘van uw verder lot beslissen’, voor uw verder enz. Vrij dikwijls gebruikt deze Dichter zoo'n voor zoo een, ook waar het gemakkelijk vermeden kon worden: in zeer gemeenzaam dichtwerk moge het nu en dan te dulden zijn, maar anders is het te plat. De stroom van ‘zilte tranen’ heeft reeds zoo dikwijls gevloeid, en is zoo verwaterd geworden, dat men ze niet dan zeer spaarzaam gebruiken moet, en althans iemand niet noodigen, om ze te ‘zien’ (bl. 47).
Wilde Rec. zoo voortgaan, hij zou nog veel meer stof kunnen vinden; doch reeds genoeg, om den Auteur, bij zijnen aanleg en lust tot dichten, het Horatiaansche: ‘Sumite materiam restris, qui scribitis, aequam viribus &c.’ en het bekende festina lente ernstig aan te raden.






{==500==} {>>pagina-aanduiding<<}

De Loots. Een Fragment in dichtmaat, door K.L. Kluppell. Opgedragen aan het weldadig Kollegie Zeemanshoop, en uitgegeven ten voordeele der Weduwen en Weezen der Manschappen van de in den storm van 24 op 25 Junij 1835 omgeslagen Lootsschuit. Te Willemsoord bij den Helder, bij C. Bakker, Bz. In gr. 8vo. 15 Bl. f :-35.

De Heer kluppell, Honorair Lid van Zeemanshoop, zegt, in zijne Opdragt aan dat Collegie: ‘Men zal zich verwonderen alhier alsnu iemand te zien optreden, om voor het belang van Weduwen en Weezen werkzaam te zijn, die vroeger heeft gezwegen toen hij zich oogenschijnlijk belangrijker zaken had behooren aan te trekken; doch daar alles zijne redenen heeft, en daar ook hier voor dit stilzwijgen gewigtige redenen bestonden, zoo zal men het mij wel ten goede houden, dat ik hieromtrent niet verder uitweide.’ Wij kunnen over deze redenen niet oordeelen, maar vinden ons in gemoede verpligt te zeggen, dat het hier aangeboden Fragment even middelmatig, als het doel der uitgave edel is; uit welk laatste oogpunt die uitgave beschouwende, wij aan hetzelve het vertier der weldadigheid in ruime mate toewenschen. Tot staving onzer uitspraak diene het eerste en laatste couplet, welke intusschen niet de minste zijn:

‘Elke stand in 't menschlijk leven 
Heeft zijn last en moeij'lijkheid; 
Maar geen stand werd ooit gegeven, 
Met een grooter last doorweven, 
Dan des Lootsmans stand verbeidt.’ 

Maar, zeggen wij gaarne met den maker van dit gedicht,

‘..... hoe zwak dit lied moog' blijken, 
Ach! vergeef dit zwak gevoel! 
't Is geen lied om hier te prijken; 
Menschenmin moog 't vonnis strijken; 
Menschenmin was 't eenigst doel.’ 



{==501==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van de Christelijke Godsdienst tegen derzelver hedendaagsche Bestrijders, voor het jaar 1832. IIde Deel. In 's Gravenhage, bij de Erve J. Thierry en C. Mensing en Zoon. 1834. In gr. 8vo. 316 Bl. f 2-50.

Reeds ten jare 1828 had het Genootschap als prijsvraag uitgeschreven: ‘Betoog, dat het verschil van gevoelens, hetwelk onder de Protestanten plaats heeft, geen grond oplevert, om vast te stellen, dat het Protestantismus niet kan blijven bestaan, maar uit zijn' aard vervallen moet.’ De eerst aangewende pogingen voldeden aan het oogmerk der uitschrijvers niet. Zoo veel te meer moet dan ook aan het Genootschap genoegen gegeven hebben het indienen der beide Verhandelingen, die in het tweede Deel der stukken voor het jaar 1832 aan het publiek worden aangeboden. De eerste Verhandeling, met goud bekroond, is van den Weleerw. Heer d.t. huët, Predikant bij de Walsche Gemeente te Rotterdam; de tweede van w. otto, Predikant te Maagdenburg, die met den zilveren eerpenning beloond werd. Van beide Verhandelingen zullen wij, zoo beknopt mogelijk, verslag geven.
De Heer huët geeft, na eenige voorloopige Aanmerkingen en Ophelderingen, welke ter zake dienen, bl. 1-30, aldus zijn plan van behandeling op: ‘Ons betoog schijnt derhalve het best te zullen worden ingerigt, wanneer wij aantoonen: 1o. dat er eenheid genoeg in het Protestantismus gevonden wordt, om deszelfs duurzaamheid te waarborgen; 2o. dat verschil van gevoelens over Godsdienstzaken met den geest en de bedoelingen van het Christendom allezins bestaanbaar is; 3o. dat dit verschil van gevoelens de uitbrei-
{==502==} {>>pagina-aanduiding<<}
ding der Christelijke leer niet verhindert, noch dezelve belet, overeenkomstig hare bestemming, de algemeene Godsdienst der wereld te worden.’
Afd. I. Waarborgen van duurzaamheid, in het Protestantismus gelegen, bl. 31-66. Er is inderdaad meer eenheid en overeenstemming, dan velen vermoeden of erkennen willen. Het Protestantsche grondbeginsel zelve levert die eenheid op. De Bijbel alleen is voor allen kenbron. Hierin zijn allen het eens. Die eenheid levert waarborgen op voor duurzaamheid. Die eenheid is niet denkbeeldig; zij is iets wezenlijks. Zij heeft tot steunpunt een Goddelijk gezag. ‘Doch, ofschoon de Protestantsche eenheid op gezag berust, is zij evenwel allezins redelijk. De erkentenis namelijk van de waarheid en Goddelijkheid der Christelijke openbaring, als ook van de geloofwaardigheid der schriften, waarin zij ons wordt medegedeeld, is bij den Protestant het gevolg eener redelijke overtuiging.’ - Hoezeer de Protestantsche eenheid voor velerlei verschil van gevoelens ruimte overlaat, ligt evenwel juist daarin een nieuwe waarborg van bestendigheid. Het Protestantsche grondbeginsel gedoogt wel velerlei verschil van gevoelens, maar heeft wezenlijk de strekking, om meer en meer overeenstemming te weeg te brengen. De vorderingen in de Bijbelverklaring worden uit dit oogpunt voorgesteld. ‘Wat eindelijk, onzes inziens, de duurzaamheid van het Protestantismus waarborgt, is de behoefte, welke de Christenheid steeds gevoelen zal, aan een wapen tegen het indringen van menschelijk gezag in de Godsdienst.’ Dit wapen is het Protestantsche beginsel.
Afd. II. Verschil van gevoelens bestaanbaar met den geest en de bedoelingen van het Christendom, bl. 66-122. Het verschil van gevoelens, in het algemeen beschouwd, is onvermijdelijk. De waarheid is wel één, niet alzoo de bijzondere voorstellingen van dezelve. Van godsdienstige waarheden geldt dit nog meer, vooral van dezulke, welke eigenlijk kunnen gezegd worden ons ge-
{==503==} {>>pagina-aanduiding<<}
openbaard te zijn. ‘Nu voege men hier ten laatste nog bij, dat de wijze, waarop ons het Evangelie de geopenbaarde waarheden voordraagt, almede aanleiding geeft tot verscheidenheid van denkwijze over dezelve.’ Dit verschil komt dus uit geene onzuivere bronnen voort. - Ook staat de Heilige Schrift een vrij onderzoek der Christelijke leer toe. Dit wordt met aangehaalde plaatsen bewezen. Hieruit volgt van zelve, dat de H. Schrift velerlei verschil van gevoelens gedoogt. Was dit verschil strijdig met den geest van het Christendom, jezus en de Apostelen zouden dan niet nagelaten hebben te eischen gelooven zonder te onderzoeken. De Apostelen drongen nimmer op de noodzakelijkheid aan van eene volstrekt overeenstemmende denkwijze, noch eischten met gezag, dat hun eigen gevoelen tot regelmaat voor anderen zoude strekken. ‘Alleen zulke verschillen en oneenigheden veroordeelt paulus, welke stellig uit onzuivere bronnen voortkwamen.’ Wanneer jezus of zijne Apostelen eenheid aanbevelen, is dit overeenstemming van gezindheden en bedoelingen, blijkbaar in de standvastige belijdenis en betrachting van dezelfde hoofdleer. Dit begrip van eenheid sluit geenszins verschil van gevoelens over godsdienstige onderwerpen uit. Dit verschil van gevoelens strijdt niet
met de doeleinden van het Christendom. Het verhindert niet eenheid van geloof, zoo als de H. Schrift dezelve bedoelt en aanbeveelt. Het vernietigt in geenen deele de zedelijke strekking der geopenbaarde waarheden. Het levert ook geen hinderpaal op voor die eendragtige en broederlijke gezindheden, welke de H. Schrift allerwegen aanprijst. Het zal ook de Protestanten niet afkeerig maken van het Christendom zelf. Integendeel werkt dit verschil van gevoelens vooral mede tot bereiking van het doel des Christendoms, opwassing en toeneming in de kennis van onzen Heer J.C. en bevordering van zedelijkheid.
Afd. III. Verschil van gevoelens geen beletsel voor de uitbreiding van het Christendom, bl. 123-158.

{==504==} {>>pagina-aanduiding<<}
Het Protestantismus is, juist wegens het daarmede gepaard gaande verschil van gevoelens, allergeschiktst, om een middel tot uitbreiding van het Christendom te zijn. Hier komt allereerst in aanmerking de wijze, waarop het Protestantismus de uitbreiding en algemeenmaking van het Christendom bevordert. Het wijst op de H. Schrift. Jezus en de Apostelen blijven alzoo de eenige met Goddelijk gezag bekleede predikers van het Evangelie. ‘Hieruit blijkt tevens, dat het Protestantismus uit zijnen aard de strekking heeft, om de Christelijke leer zelve ongehinderd te laten werken.’ Het Protestantismus heeft, wegens velerlei verschil van gevoelens, een veranderlijk voorkomen. Doch deze bedenking heeft alleen voor den oppervlakkigen beschouwer iets verblindends; wèl beschouwd, blijkt zij nietig te zijn. De leer der H. Schrift is onveranderlijk. Onze kennis is en zal steeds veranderlijk zijn, omdat zij volmaakbaar is. ‘Om kort te gaan, het Christendom op zichzelve is onveranderlijk; maar het Christendom in den mensch kan dit niet zijn.’ Het Christendom staat dus op zichzelve vast en onwrikbaar als volmaakt, duldt volgens het Protestantismus verschil van gevoelens, en is daardoor zeer geschikt, om algemeen verbreid te worden. Het Protestantismus werkt tot de uitbreiding van het Christendom mede, omdat het uit zijnen aard onderscheid maakt tusschen hoofdzaken en bijzaken, tusschen het wezen en den vorm. Het is daarenboven berekend, om, gelijk het Christendom, in de bijzondere behoeften van elk tijdvak te voorzien. Het verzekert aan de Christenen in alle tijden al die vrijheid, welke het Christendom hun
toestaat. Het Protestantismus bezit al die eigenschappen, welke het Christendom zelf kenmerken, en geschikt maken, om de algemeene Godsdienst van het menschdom te worden. Deze eigenschappen zijn, dat het geestelijk, eenvoudig en beknopt is, en geene gelijkvormigheid der uitwendige eerdienst voorschrijft.
Eindelijk volgt, bl. 158-176, het uit dit alles af-
{==505==} {>>pagina-aanduiding<<}
geleide besluit, dat Protestanten onbekommerd, maar met behoedzaamheid en trouw aan hun beginsel, hunnen weg behooren te volgen. - Dit uittreksel kan getuigen van de waarde dezer Verhandeling, welke wij in handen ook van hen wenschen, die aan menschelijk gezag te veel hechten, en anderer vrijheid in christus aanvallen en betwisten.
De Schrijver der tweede Verhandeling voert zijn betoog onafgebroken voort, en hoewel eene beknopte opgaaf van hetzelve eenigzins moeijelijk is te geven, wegens de meer losse manier van behandelen, zullen wij dit, zoo kort als zulks geschieden kan, beproeven. - De vraag is natuurlijk. Bij ieder Protestant moet dezelve oprijzen. Hij moet die vraag niet afwijzen, maar onderzoeken, of dezelve ontkennend of bevestigend moet worden beantwoord. Het verschil van gevoelens bestaat. De Schrijver geeft hiervan een uitvoerig verslag, bl. 5-39, waarin misschien meer is opgenomen, dan voor de beantwoording der vraag noodig was. ‘Hoe gewigtiger,’ - wij schrijven de woorden bl. 39 af, omdat daaruit blijkt de aard van het gevoerde betoog, - ‘hoe onafwijsbaarder ons de vraag is voorgekomen, des te grooter behoort de behoedzaamheid en voorzigtigheid te zijn, die wij bij derzelver beantwoording hebben aan te wenden, opdat wij niet of te ligtvaardig het dreigend gevaar over het hoofd zien, of eene al te angstige vrees verwekken, daar waar niets te vreezen valt. Het geldt hier, wel is waar, de uitvorsching der toekomst, en voor zoo verre zou het antwoord altoos slechts voorwaardelijk kunnen zijn en eene gissing genoemd worden. Maar juist op dit veld zijn wij toch niet zoo geheel en al aan onszelven overgelaten, dat wij die vraag, geheel naar eigene inzigten en denkbeelden, met ja of neen zouden beantwoorden. Er zijn ons hier zekere teekenen gegeven, die ons op den regten weg leiden, voor dwalingen bewaren, en ons antwoord, zoo niet tot eene volstrekte zekerheid, dan toch wel tot eene waarschijnlijkheid zouden kunneu brengen,

{==506==} {>>pagina-aanduiding<<}
met welke wij tevreden moeten zijn.’ - Vooral moet eerst het juiste begrip van Protestantismus worden vastgesteld, welks zin door hem, in tegenstelling met andere opvattingen, op geschiedkundige gronden bepaald wordt. ‘Protestantismus is die wijze van denken en gelooven, welke, met verwerping van elk menschelijk en kerkelijk gezag, alleen de Heilige Schrift als regel en rigtsnoer des geloofs en des levens beschouwt,’ bl. 40-57. Zoo valt dan ook het antwoord te gemakkelijker. ‘Is namelijk het verschil van gevoelens onder de Protestanten van dien aard, dat het met het beginsel van het Protestantismus zelve strijdt, en dit oplossen en vernietigen kan, dan kan ook het Protestantismus niet voortdurend bestaan - in het tegenovergestelde geval kan en zal het Protestantismus blijven, niettegenstaande al het verschil van gevoelens in hetzelve. Dit moeten wij thans nog verder ontwikkelen,’ bl. 57. Het beginsel van Protestantismus levert voor dit verschil van gevoelens grond op, en geeft daaraan wettigheid, bl. 58. Het Protestantismus verkondigt vrijheid van gevoelens, maar ook gelijkheid van gevoelens. Zij hebben allen gelijke waarde. De dwaling wordt nooit gewettigd of bekrachtigd, bl. 60, 61. Het doordrijven van gevoelens is in strijd met het Protestantismus. ‘Zoo lang slechts de grondstellingen van vrijheid en gelijkheid van gevoelens in het Protestantismus vaststaan, kan derzelver verschil geen gevaar opleveren en het Protestantismus niet doen instorten; ja, dit verschil is juist een teeken en het beste bewijs, dat hetzelve nog bestaat en uit zijnen aard nog niet vervallen is,’ bl. 65. - ‘Bij die vrijheid van gevoelens heeft en ziet het Protestantismus in de Schrift de waarheid, en heeft deze daarom ook tot regel en rigtsnoer des geloofs gesteld. Zij moet het beslissen, welk gevoelen waar, welk onwaar, welk toegelaten en welk
verworpen moet worden,’ bl. 67. - Bij strijd en verschil is beslissing behoefte. Voor de Protestantsche kerk is de H. Schrift de alles wikkende, bepalende, beslis-
{==507==} {>>pagina-aanduiding<<}
sende regter. Die vrijheid van gevoelens is geene willekeur, wetteloosheid, ongebondenheid. Na oplossing van eene en andere bedenking, behandelt hij het verschil van meeningen over het kanoniek gezag der H. Schrift, bl. 70-78. Het gezag der kerk doet voor het menschelijk gezag iets, voor het Goddelijk gezag volstrekt niets af, bl. 79. Dit verschil is voordeelig bevonden, bl. 86-88. Even zoo is het gelegen met het verschil in uitlegging, bl. 88. Er is maar één zin, die de ware is. Talen leiden tot uitvorsching van denzelven. ‘Het Protestantismus geeft geene authentieke Schriftverklaring of vertaling, gelijk de Roomsche kerk; het neemt zelfs de uitleggingen der symbolische Boeken niet als onfeilbaar aan, maar laat de uitlegging vrij. Tot hiertoe is uit deze vrijheid slechts zegen voortgevloeid,’ bl. 97, 98. - Bij de tegenwerping, dat de Schrift duister is, merkt de Schrijver te regt aan, dat duidelijkheid en begrijpelijkheid, in beteekenis zoo verschillend, door velen met elkander verwisseld worden. ‘Zij verstaan wel, wat de H. Schrift bedoelt en zeggen wil; maar omdat zij niet begrijpen kunnen, hoe het met de zaak gelegen is, daarom verklaren zij de Schrift voor duister,’ bl. 99. - De H. Schrift is niet enkel voor Theologen duidelijk; zij is dit ook evenzeer voor niet godgeleerden, voor leeken. ‘De Bijbel is dus in de handen des volks, en zoo moet het wezen,’ bl. 102. Zoo heeft ieder den regter in de H. Schrift, ook den leeraar, wanneer men elders het noodige onderwijs niet mogt vinden. - ‘Daarom is ook het Protestantismus onbekommerd en onbezorgd, en weert ook die
genen niet, die zich liever op de eigene uitspraken van christus, dan op die van zijne Apostelen beroepen. - Het erkent de eenheid der leer, maar loochent niet de menigvuldige vormen, zoo als die ook buiten kijf in de schriften der Apostelen worden gevonden. - Wanneer slechts dezelfde christus aanwezig is, zal ook in allen dezelfde geest werkzaam zijn, en het enkele afzonderlijke zal zich wederkeerig ophelderen

{==508==} {>>pagina-aanduiding<<}
en completeren,’ bl. 107. Ook dit dient tot bemoediging van hen, die wegens het stoffelijk beginsel van het Protestantismus zoo bezorgd waren, bl. 108-110. Tot dusverre was het betoog alleen ontkennend. Het Protestantismus heeft alzoo niets boven het Katholicismus vooruit, en staat integendeel hij hetzelve achter. Dit zou men kunnen zeggen. ‘Maar de zaak van het Protestantismus staat beter, en daarom moeten wij thans nog ten besluite de stellige nuttigheid van dat verschil van gevoelens van naderbij beschouwen. Vooreerst toch is dit verschil van gevoelens wel een gewigtig bewijs van de deelneming aan en de belangstelling in het geloof. Want om onbelangrijke zaken bekommert zich niemand. En hoe grooter het verschil van gevoelens is, des te grooter moet toch ook het aantal van de genen zijn, die belangstelling en deelneming voor het Evangelie openbaren. Daaruit ontspruit zegen voor de wetenschap en het godsdienstige leven,’ bl. 111-119. - ‘Het kan, wel is waar, niet missen, of de gevoelens, die met elkander in strijd en op elkanders vernietiging bedacht zijn, moeten tot uitersten vervallen. Maar dan treedt ook de waarheid met helderder glans, dan immer te voren, voor den dag, en vindt meer vrienden en meer waardering dan te voren.’ - Het was dus niet uit zwakte, dat het Protestantismus dit verschil van gevoelens toeliet; maar met opzet wilde het dit verschil van gevoelens opwekken, omdat het hoopte hieruit den grootsten zegen te zullen erlangen. Het was immers zelf uit zulk een' strijd van gevoelens ontsproten. Die voordeelen en die zegen worden verder aangevoerd, bl. 119-131. ‘Slechts vrijheid en gelijkheid van gevoelens moeten wij op alle mogelijke wijzen trachten te behouden en te bewaren, dan zal alles een gelukkig einde nemen,’ bl. 131, 132. ‘Zonder dwang van elders zal de Heer zijne kerk wel leiden en
regeren, en een nieuw heerlijk leven aan het licht brengen.’ - ‘Of eindelijk,’ zoo sluit zich dit betoog, bl. 133, 134, ‘zou misschien het

{==509==} {>>pagina-aanduiding<<}
leven, dat hier en daar in het Katholicismus ontwaakt, niet zonder werking en invloed op het Protestantismus blijven, zou het eene toenadering of wel eene vereeniging van beiden aanvoeren? Dan had het Protestantismus zeker de heerlijkste overwinning weggedragen! - Groote hope, vermetele, al te vermetele verwachting! zal menigeen denken. Maar wij kunnen niet anders, wij moeten haar koesteren en ontboezemen. Niet op menschelijke magt, op menschelijk aanzien, op eens menschen woord hebben wij ze gebouwd, maar alleen op het woord van God. En de hope, die daarop gebouwd is, zal ons niet beschaamd maken,’ enz.
Wij hebben genoeg gezegd, om de waarde ook van deze Verhandeling te doen kennen. De Verhandeling van huët had, om volledig te zijn, haar geleide niet noodig, maar wijst het toch niet af, daar otto, op eene andere wijze en langs eenen anderen weg, die eenheid in betoog en uitkomsten zóó bewaard heeft, dat beide Verhandelingen, alzoo vereenigd, een goed en zeer leerzaam gezelschap uitmaken.




De eerste Brief van den Apostel Petrus, homiletisch behandeld. Een godsdienstig Huisboek, door Isaac Sannes, Predikant bij de Hervormde Gemeente te Veendam. Te Groningen, bij W. Zuidema. 1834. In gr. 8vo. 334 Bl. f 2-50.

Dit werk is zijnen oorsprong verschuldigd aan Bijbeloefeningen, die de Heer sannes over den eersten Brief van petrus gehouden had, waarna hij het naar korte schetsen en aanteekeningen voorgedragene tot een godsdienstig Huisboek bewerkt, maar de afdeelingen kleiner genomen, en zich zijne lezers nog steeds als zijne hoorders voorgesteld heeft. - Ten aanzien van dit laatste zou Rec. eenen anderen vorm gewenscht hebben, die meer wezenlijk onderscheid te kennen gaf, en meer ver-
{==510==} {>>pagina-aanduiding<<}
scheidenheid en afwisseling toeliet. Al verwisselt men toch M.H. met M.L., of, gelijk sommigen, lieve Toehoorders met lieve Medemenschen, de naam verandert de zaak niet, en preken blijven preken; gelijk het dan ook niet blijkt, waarin de omwerking van deze Bijbeloefeningen tot een godsdienstig Huisboek bestaat. Ja, dat meer is, wat eenen Leeraar, die van den kansel tot zijne Toehoorders, tot zijne Gemeente spreekt, tot welke hij in betrekking staat, en bij welke hij zeker crediet, zekeren morelen invloed heeft, wèl staat, ditzelfde staat niet altijd wèl aan eenen Schrijver, die in zijn boek tot zijne hem onbekende Lezers spreekt. Iets anders is het met uitgegevene eigenlijk gezegde Leerredenen: deze behouden en vertoonen geheel haren oorspronkelijken vorm, en de Lezer verplaatst zich daarbij, zoo veel mogelijk, in de omstandigheid en betrekking van Spreker en Hoorders, en beoordeelt en gebruikt hetgene, dat hij leest, als uit dit oogpunt beschouwd. - Doch keeren wij tot het aangekondigde werk terug!
Om te doen zien, wat onderwerpen men hier te verwachten heeft, laten wij den inhoud volgen, die door den Schrijver vooraan geplaatst is. I. Hoofdd. I:1, 2. Inleiding. Christelijke benamingen en voorregten. II. H. I:3-7. Der Christenen wedergeboorte tot eene levende hoop. III. H. I:8-12a. Het waardigste voorwerp van der Christenen liefde en blijdschap. IV. H. I:12b. Der Engelen belangstelling in onze behoudenis. V. H. I:13-16. De volkomenheid der Christelijke hoop. VI. H. I:17-21. De Christelijke behoedzaamheid. VII. H. I:22 - II:1-3. De broederlijke liefde der Christenen. VIII. H. II:4-10. Der Christenen eenparige en geestelijke Godsvereering. IX. H. II:11-17. De Christen als burger en onderdaan. X. H. II:18-25. Het voorbeeld van Christus, inzonderheid voor dienstbaren. XI. H. III:1-8. De pligten der echtgenooten en verdere leden des Christelijken gezins. XII. H. III:9-18. De Christen onder miskenning en vervolging. XIII. H. III:18-22. Christus ten allen tijde

{==511==} {>>pagina-aanduiding<<}
de behouder en redder zijner vereerderen. XIV. H. IV:1-6. De gedachtenis van 's Heeren dood en verheerlijking een wapen tegen de zonde. XV. H. IV:7-11. Heilzaam nadenken over het naderend einde. XVI. H. IV:12-19. Christelijke vertroosting bij toenemend lijden. XVII. H. V:1-5. De pligt van Christelijke Leeraars en Gemeenten. XVIII. H. V:6, 7. Zelfververnedering en vertrouwen. XIX. H. V:8-14. Christelijke bedachtzaamheid en sterkte in het gevaar der verzoekingen. Besluit. - Men ziet hieruit, dat de Schrijver getracht heeft, in deze als Bijbeloefeningen behandelde stukken zekere eenheid, op den tekst gegrond, te bewaren; en dit komt Rec. zeer doelmatig voor: al meent men toch daarin eenige meerdere vrijheid tot het tusschenstrooijen van practische aanmerkingen te mogen nemen, men moet echter hiermede eer spaarzaam dan kwistig zijn, om de aandacht niet af te leiden en te overladen; en het is juist voor het vestigen van die aandacht, en voor het practische nut, dat er uit zulke beschouwingen voortvloeijen kan, veel dienstiger, een zeker vast punt te hebben, door den tekst doorgaans aangewezen, waarop alles gedurig terugkomt. Tot dit nuttige einde ware het niet kwaad geweest, boven elke afdeeling haren inhoud te plaatsen, om aanstonds te doen zien, wat men te verwachten had. Ook hadden hiertoe de teksten van sommige afdeelingen misschien eenigzins anders kunnen verdeeld worden: b.v. het onderwerp van de 3de ligt bepaaldelijk in H. I:8, 9; maar vs. 10, 11, 12a. bevat eene daarmede te ongelijksoortige uitweiding, die voegzamer met vs. 12b. in de volgende afdeeling had kunnen vereenigd worden onder dezen of dergelijken titel: Het Evangelie-heil, het beminde voorwerp der navorsching van Gods verlichtste kinderen (de Profeten en de Engelen).
De manier van behandeling is doorgaans deze, dat de Schrijver nu eens eerst eene korte verklaring van den tekst, het zij in zijn geheel, of bij gedeelten, geeft, en daarop eenige toepasselijke aanmerkingen voordraagt;

{==512==} {>>pagina-aanduiding<<}
dan weder achter elk verklaard gedeelte het practische gebruik, dat er van te maken is, laat volgen, of ook wel het verklarende en het toepassende onder elkander mengt.
Bij een werk van dezen aard acht Rec. het niet noodig, en voor dit Tijdschrift ook minder geschikt, bij de uitlegging, al ware het zelfs maar van de voornaamste plaatsen, en bij de voorstelling van sommige zaken stil te staan, en aan te wijzen, waarin hij met den Schrijver overeenkomen, of van hem verschillen zou. Het zij genoeg te zeggen, dat hier over het algemeen eene goede, gezonde uitlegging der H. Schrift heerscht, waarin van den arbeid der beste voorgangers gebruik gemaakt is; maar tevens een goede godsdienstige geest, die tot verstandig denken en gevoelen, en tot getrouw, pligtmatig handelen opleidt. De stijl, hoewel zich niet bijzonder onderscheidende, laat zich echter met genoegen lezen. - Ofschoon dus Rec. de vermenigvuldiging van zulke Bijbeloefeningen niet bijzonder verlangt, mag hij nogtans deze aan de liefhebbers van zoodanige lectuur gerust aanbevelen.

Handboek der bijzondere Pathologie en Therapie van Dr. J.W.H. Conradi. Isten Deels 2de Stuk.

(Vervolg en slot van bl. 468.)

Gaarne zoude men in het 8ste H., waar over de keelontsteking wordt gehandeld, betere orde en scheiding van wezenlijk verschillende aandoeningen gezien hebben: dit schijnt echter, als eene wenschelijke zaak, zoo wel in dit als andere leerboekeu, voor de toekomst weggelegd te zijn.
Omtrent de bepaling van het zijdewee, en wat men daaronder te verstaan hebbe, heerscht altijd nog onzekerheid, zoo als dit juist wordt opgemerkt (bl. 300, noot); de Schrijver heeft derhalve wèl gedaan, de longontsteking met haar gelijktijdig te behandelen. Wat den uitgang der longontsteking in verettering betreft, bl. 307,

{==513==} {>>pagina-aanduiding<<}
is deze vast nog zeldzamer, dan de Schrijver schijnt te gelooven, die evenwel hier ook het denkbeeld vaarwel schijnt te zeggen, of de tering eene verettering der longen ware (*). De doodelijke uitgangen der longontsteking zijn meestal de op bl. 305 reeds vermelde hepatisatie; en waar men etter meent gevonden te hebben, is dit, gelijk de Schrijver juist aanmerkt, meer etterachtige stof. - Gaarne hadden wij bij den gehoorcilinder door den Vertaler de akademische Verhandeling van van hall, de Stethoscopii in morbis pectoris usu, Traj. ad Rhen. 1823, vermeld gezien.
De aanmerking bl. 331, dat men ook bij borstziekten niet overdadig met bloedontlastingen moet zijn, verdient behartiging; daardoor worden de krachten, die ook tot de krisis noodig zijn, roekeloos verspild. Meermalen is een langdurig volgend borstlijden aan niets anders toe te schrijven, dan dat men de natuur buiten staat heeft gesteld ook het hare te doen.
Terwijl aan de organische gebreken van het hart wordt gedacht en een en ander middel aangeprezen, verdiende de geneeswijze, die door larrey (†) met goed gevolg somwijlen in aanwending schijnt gebragt te zijn, desgelijks eenige vermelding. Met de ontsteking van het buikvlies, H. 13, wordt gelijktijdig van de kraamvrouwenkoorts gewag gemaakt, en over deze bl. 374 afzonderlijk gehandeld. Uit de aangehaalde werken meenen wij hier een bijvoegsel van den Vertaler te ontdekken; wij hadden deze meer van dien aard gewenscht. Met haar onder de Peritonitis te rangschikken, achten wij eene nadering gedaan te zijn ter betere onderscheiding van deze dikwijls zoo bedenkelijke als dood dreigende ziekte, waardoor evenwel het duistere, hetwelk haar nog aankleeft, niet wordt opgehelderd. Ondanks het vermelde

{==514==} {>>pagina-aanduiding<<}
nut van de terpentijn-olie door de Engelsche Geneesheeren, houden wij haar voor een te gewaagd middel, om tot dusverre op goede gronden aanprijzing te verdienen.
Bij de behandeling der maag- en darmontsteking worden zij met regt gegispt, die in elken gebrekkigen eetlust, in elken buikloop de beginselen derzelve meenen te zien. Het zijn yelloly en rudolphi niet alleen, welke tegen deze dwaling waarschuwen; reeds morgagni heeft getracht, op ontleedkundige gronden, de Artsen daartegen oplettend te maken (*); ook hier had mogen aangehaald worden: Geschied- en oordeelkundige Verhandeling over het Leerstelsel van den Franschen Geneesheer broussais, door g.c.b. suringar, Amsterdam 1829 (†).
De aanhaling van albertinus morgagni, bl. 404, is niet juist: ter plaatse in het werk van morgagni haalt hij valsalra en albertinus aan, en verhaalt morgagni, hoe albertinus hem op een en ander opmerkzaam heeft gemaakt.
Terwijl bij de ziekten der lever, in heete ziekten zoo zeer te huis, van het werk van clarck gesproken wordt, had dat van johnson en james annesley mede de eer der vermelding verdiend. Het is wel om zijne kostbaarheid niet voor eenen ieder te verkrijgen; maar, daar sommige Recensiën van hetzelve belangrijke mededeelingen gedaan hebben, zoo kan hetzelve daaruit ten deele gekend worden: reeds deze behelzen veel, hetwelk voor hem, die in warmere luchtstreken de Geneeskunde gaat uitoefenen, wetenswaardig is. - Indien al de acute ontstekingen der milt als zeldzaam worden opgegeven, de slepende zijn dit niet. Het lijden der milt verdient in vele gevallen behartiging. Hypertrophie van dezelve is toch zoo zeldzaam niet; indien deze reeds ten gevolge van bloedsophooping kan ontstaan, zoo zal deze gesteldheid altijd voorziening behoeven. Ontstekingen

{==515==} {>>pagina-aanduiding<<}
toch kunnen langs meerdere wegen, dan alleen door bloedzuigers, behandeld worden. Bij de oorzaken tot ontsteking van de blaas, en daarop volgend versterf, had ook de belemmerde afvloed der pis bij hersenaandoeningen en koortsen van zenuwachtigen aard kunnen vermeld worden. In dergelijke gevallen zetelt de oorspronkelijke ziekte in andere deelen; zij zoude te overwinnen geweest zijn, indien de dood door versterf van de blaas niet ware uitgegaan. De gesteldheid der blaas behoort in zulke ziekten met meer naauwkeurigheid te geschieden, dan dit somwijlen plaats heeft.
Zoude de ontsteking der eijerstokken (bl. 460, noot) zeer zelden op zichzelve voorkomen? Zoude veel zoogenoemd hysterisch lijden, hetwelk met heete, prikkelende middelen dikwijls zeer te onpas bestreden wordt, - zoude de eigenlijke zetel van hetzelve niet in het weefsel der eijernesten gezocht moeten worden, waartegen de ontstekingwerende geneeswijze, met inachtneming der aandoening van het zenuwgestel, bl. 461, met beter gevolg zoude aangewend worden?
Indien ergens de plaatselijke gesteldheid der aangedane deelen beter behartigd dient te worden, het zal bij die veelvuldige vormen moeten zijn, welke zoo dikwijls met eenen alles afdoenden naam van Rheumatismus bestempeld worden. Wij hebben te dezen reeds een woord over het lumbago gezegd. Hoe vele vreeselijke gebreken der gewrichten hebben gewis geenen anderen oorsprong, dan miskende aandoeningen van deze deelen! Koude, vochtigheid mogen tot het voortbrengen van hetzelve medewerken, de uitwerkselen op de verschillende weefsels kunnen niet door dezelfde middelen verwijderd worden.
Hetzelfde zoude ook van de zoogenoemde zinking of verkoudheid gezegd kunnen worden.
De influenza, aan welke men bl. 495 herinnerd wordt, geeft nog al stof tot nadenken, wanneer men hierbij aan de Cholera onzer dagen denkt. - Bij de rangschikking der ziekten heeft ieder de hem eigene wijze van verdee-
{==516==} {>>pagina-aanduiding<<}
ling; wij laten het dus ter verantwoording van conradi, dat hij door middel van de roos eenen gepasten overgang tot de uitslagziekten tracht te maken.
Tweeëntwintig Voorschriften van Geneesmiddelen zijn achter dit Deel gevoegd. Op derzelver zamenstelling zijn geene wezenlijke aanmerkingen te maken; wat de aanwending betreft, wie door eigene vinding geen doelmatig voorschrift weet te geven, doe nut met de hier ten voorbeeld gestelde.
Uit het kortelijk medegedeelde zal men kunnen opmaken, dat het werk onder de vertaalden aanbevelenswaardig blijft. Dat slechts het geldelijk belang der genen, die juist zulke boeken noodig hebben, niet te zeer uit het oog mogt verloren worden!




Plantenkunde voor Apothekers en Artsen, of Beschrijvingen der geneeskrachtige Planten naar de natuurlijke familiën van het Plantenrijk. Door W.H. de Vriese, Med. Doctor, buitengewoon Hoogleeraar in de Botanie aan de doorluchte School te Amsterdam. Iste Deel. Te Leyden, bij C.C. van der Hoek. 1835. In gr. 8vo. 226 Bl. f 2-25.

Dit werk is het eerste, hetwelk over dit onderwerp in onze taal het licht ziet. Wij voorspellen hetzelve dus eene goede ontvangst, en dit te meer, daar het met veel vlijt en belezenheid, vooral met veel kennis van de nieuwste Duitsche Litteratuur in het vak der Pharmacie, is opgesteld. Doorloopen wij kortelijk deszelfs inhoud.
In de Inleiding (bl. 1-31) toont de Schrijver vooreerst het nut aan eener wetenschappelijke kennis (vergun ons, Lezer, dit modewoord!) der planten voor den Artsenijbereider; welke kennis alleen in staat is, om hem, in dit gedeelte van zijn vak, de goede waren van derzelver vervalschingen te leeren onderscheiden. Hoezeer de beschrijvende plantkunde voor zijn hoofddoel het meest vereischt wordt, kan en mag hij echter in de ont-
{==517==} {>>pagina-aanduiding<<}
leedkunde en physiologie der planten geen vreemdeling zijn. Vooral behoort hij zich op eene naauwkeurige kennis dier planten toe te leggen, welke op den vaderlandschen grond groeijen. Vervolgens doet de Schrijver eenige nieuwere werken over pharmaceutische Botanie in een kort overzigt kennen, en eindigt met de wijze op te geven, waarop hij zijn onderwerp behandelen zal. Hij verkiest de natuurlijke methode boven het sexuéle stelsel van linnaeus, en spreekt hier in het voorbijgaan over het verband tusschen de geneeskrachten der planten en hare natuurlijke familiën, op eene wijze, welke hem als behoedzaam en voorzigtig beoordeelaar van algemeene theoriën kenmerkt.
In de bijzondere behandeling volgt onze Schrijver den leiddraad van het werk van bartling (Ordines naturales Plantarum, Gottingae 1830); welke Schrijver het woord ordines in dien zin bezigt, waarin de meeste anderen het woord familiae gebruiken. Zijne opgaven der kenmerken van klassen en orden zijn ook grootendeels uit dat werk ontleend. - Hij verdeelt dan de planten in vegetabilia cellularia en vascularia. De eersten verdeelt bartling in homonemea en heteronemea, 't geen de vriese door gemeenschappelijke kiemdraden en afzonderlijke kiemdraden vertaald heeft (beter misschien gelijksoortige en ongelijksoortige). Tot de cellularia homonemea behooren de zwammen, korstmossen en wieren. Onder dezen vermeldt de Schrijver hoofdzakelijk Lycoperdon, Bovista, Sclerotium clavus (hij schijnt niet geneigd, met leveillé en nees, alleen het topje als de zwam te beschouwen), Polyporus officinalis, Pol. suaveolens, Agaricus eampester (van champignons is onze Schrijver geen vriend, en meent, dat de eetbare veeleer aan varkens dan aan menschen behoorden te worden voorgezet), Cetraria islandica, Roccella tinctoria, Lecanora tartarea, Parmelia parietina, Sphaerococcus helminthochortos en Fucus vesiculosus. Tot de cellularia heteronemea behooren de mossen, van welke hij slechts kortelijk enkelen vermeldt.

{==518==} {>>pagina-aanduiding<<}

De planten, die niet alleen uit cellenweefsel bestaan, maar ook spiraalvaten bezitten (vegetabilia vascularia), verdeelt bartling in Cryptogama en Phanerogama. Deze laatsten worden wederom in Monocotyledonea en Dicotyledonia verdeeld.
Tot de bedektbloeijende vaatachtige planten behooren de varens, onder welke onze Schrijver hoofdzakelijk vermeldt Aspidium Filix mas, - het zoo hoog geroemde middel tegen den lintworm, - Polypodium vulgare en Adiantum capillus Veneris. Vervolgens behooren hiertoe de Lycopodineae, onder welke Lycopodium clavatum breedvoerig vermeldt wordt, met vele aanhalingen aangaande het verschijnsel der zoogenoemde zwavelregens.
Overgaande tot de vegetabilia vascularia monocotyledonea, wier beschouwing dit deel besluit, geeft de Schrijver de hoofdtrekken op, waardoor zich deze planten van de dicotyledonea onderscheiden, vooral in de zamenstelling en vorming van den stam. Of het bloembekleedsel der monocotyledonea ooit den naam eener bloemkroon (corolla) dragen mag, welken sommige hedendaagsche plantkundigen daaraan geheel willen weigeren, laat de Schrijver onbeslist. Hetgeen hij zegt aangaande het verschil der aardrijkskundige verbreiding van Monocotyledonen en Dicotyledonen verdiende wel eenige nadere uiteenzetting. ‘De beroemde humboldt (zoo schrijft hij bl. 124) heeft aangetoond, dat in de landen der evennachtslijn een zesde, in de gematigde luchtstreek tusschen 36-52o breedte een vierde, en naar de pool bijna een derde van de vegetatie uit monocotyledonen bestaat.’ Men zou hieruit het besluit kunnen afleiden, als namen naar de polen de monocotyledonen toe; dit is intusschen het geval niet; beide groote afdeelingen zijn rijker in vormen in de warme landen, dan in gematigde of koude luchtstreken, maar de dicotyledonen nemen betrekkelijk meer toe in aantal in warmere gewesten. Schouw meent zelfs, dat de monocotyledonen in de heete zone wederom eenigzins in relative talrijkheid toenemen, en dat het minimum van het betrekkelijk getal

{==519==} {>>pagina-aanduiding<<}
dezer planten, in vergelijking met de dicotyledonen, in het noordelijk halfrond tusschen den 45o en 35o valt. Hij maakt ook de opmerking, dat het klimmend relative aantal der monocotyledonen ten noorden van den 45o breedte eigenlijk slechts door het vermeerderen der soorten eener enkele familie, die der Cariceae, veroorzaakt wordt. - Ook over het verschil der ontwikkeling van de radicula bij mono- en dicotyledonen hadden wij gaarne iets meer gelezen, dan de korte verwijzing naar richard's Handboek.
Tot de monocotyledonea behooren onder anderen de Gramineae, waaronder de Schrijver van Oryza sativa, Zea Mais, Panicum miliaceum, Lolium temulentum, Triticum repens, Saccharum officinarum, Andropogon iwarancusa uitvoeriger en andere soorten korter vermeldt. Onder de Irideae komt Crocus sativus, waarvan de geschiedenis en cultuur op eene zeer voldoende wijze behandeld wordt. De Schrijver had evenwel eene kleine teregtwijzing moeten voegen bij het fabelachtige verhaal, waarvan hij bl. 165 melding maakt: ‘Hertodt, die in 1671 eene Crocologia uitgaf, heeft gezien, dat honden, die saffraan gegeten hadden, geelgekleurde jongen wierpen; dezelfde kleur zag hij in de vrucht eener vrouw, na het gebruik eener groote hoeveelheid saffraan.’ Rec. kan niet denken, dat de Heer de vriese zulk een verhaal zelf voor geloofwaardig houdt; maar, zoo als het hier voorkomt, heeft het er nogtans den schijn van. - Onder dezelfde orde wordt ook nog Iris florentina vermeld; bij de Asphodeleae, Scilla maritima, Aloe succotrina; bij de Colchicaceae, Colchicum autumnale, Veratrum album; bij de Smilacineae, Smilax syphilitica, Smilax China; bij de Orchideae verscheidene soorten van Orchis, waaruit de salep bereid wordt of kan worden, en Vanilla aromatica; bij de Amomeae, Alpinia galanga, Zingiber officinale, Curcuma longa; bij de Cannaceae, Maranta indica; bij de Palmae,
Areca catechu, Calamus Draco, Sagus farinifera; bij de Typhaceae, Acorus calamus; bij de Pi-
{==520==} {>>pagina-aanduiding<<}
peraceae eindelijk (van welke het nog niet beslist is, of zij tot de Mono- of Dicotyledonen behooren) Piper nigrum en Piper cubeba.
De afbeeldingen van hayne, nees von esenbeck en zenker zijn door het geheele werk heen bij iedere soort naauwkeurig aangehaald, gelijk ook dikwerf die van oudere Schrijvers, zoo als rumphius, kaempfer enz. De druk van dit werk is bijzonder fraai, en de uitvoering strekt den Uitgever tot eer. Met verlangen zien wij het tweede deel te gemoet, hetwelk de Dicotyledonea zal bevatten, en waarmede dus dit werk volledig zal zijn. In het Voorberigt heeft de Schrijver ons toegezegd, dat het nog in den loop van 1835 zal verschijnen.
Enkele taalfouten, zoo als diegeenen, 't welk hier en daar voorkomt, voor diegenen, - de kiemende zaadjes dragen draden, uit een eenvoudigen rei van cellen zamengesteld, (bl. 85) voor: uit eene eenvoudige rij - zoo ook reijen (bl. 199, reg. 19 en elders) voor rijen - gaan wij thans voorbij. Op de tabel bl. 33 moet men, voor Monocotyledoneae en Dicotyledoneae, Monocotyledonea en Dicotyledonea lezen (vegetabilia gaat vooraf). Eindelijk merken wij nog eene kleine onnaauwkeurigheid op, welke bl. 216 voorkomt, waar men leest: ‘Het aantal reeds bekende Palmsoorten, dat de Sago oplevert, is zeer groot; wij noemen uit velen slechts Sagus Raphia poir., Sagus Ruffia jacq., Cycas inermis lour., Cycas revoluta thunb., Cycas circinalis linn.’ Het geslacht Cycas toch, hetwelk jussieu met Zamia tot de Filices bragt, behoort niet tot de Palmen, maar tot eene eigene familie, welke met de Coniferae velerlei verwantschap heeft. Men leze dus liever: Het aantal reeds bekende planten, enz.





Tafereelen, geschreven op eene Reis uit Duitschland over de Nederlanden naar de Oostindiën, door D.F.G. van de Sande, Dr. in de Wijsbegeerte en Reg-
{==521==} {>>pagina-aanduiding<<}
ten. Te Groningen, bij W. van Boekeren. 1834. In gr. 8vo. 245 Bl. f 2-:

De Oosterling. Tijdschrift bij uitsluiting toegewijd aan de verbreiding der kennis van Oostindië; bevattende bijdragen tot bovengemeld doel, van onderscheidene Indische Ambtenaren en in Indië gevestigde Partikulieren, verzameld en in het licht gegeven door J. Olivier, Jz., voormalig Oostindisch Ambtenaar. I-IIIde Stuk. Te Kampen, bij K. van Hulst. 1834. In gr. 8vo. Te zamen 365 bl. f 4-60.

Blik op het Bestuur van Nederlandsch Indië, onder den Gouverneur-Generaal J. van den Bosch, voor zoo ver het door denzelven ingevoerde stelsel van Cultures op Java betreft, openbaar gemaakt bij Besluit van den Gouverneur-Generaal ad interim van 28 Maart 1834. No. 1. Uitgegeven door de Redactie van den Oosterling. Te Kampen, bij K. van Hulst. 1835. In gr. 8vo. 204 Bl. f 2-40.

Kort overzigt der financiéle resultaten van het stelsel van Cultures onder den Gouverneur-Generaal J. van den Bosch. Uitgegeven door de Redactie van den Oosterling. Te Kampen, bij K. van Hulst. 1835. In gr. 8vo. 35 Bl. f :-50.

Vrijmoedige Beschouwing van de Landmagt in Neêrlands Oostindië. Te Breda, bij F.P. Sterk. 1834. In gr. 8vo. 71 Bl. f :-75.

Wij voegen hier een aantal werkjes, betrekkelijk onze Oostindische bezittingen, bij elkander.
De Reistafereelen van den Heer van de sande bevatten (althans in het voor ons liggende eerste Deel) genoegzaam niets van eenig belang voor de wetenschap. Het is een hier en daar vrij onderhoudend geschreven,

{==522==} {>>pagina-aanduiding<<}
maar zeer weinig beduidend reisverhaal van eenen geboren' Kapenaar, doch reeds sedert zijne eerste jeugd met zijne ouders in Duitschland gevestigd, die echter de Hoogeschool te Groningen heeft bezocht, en nu weder uit den omtrek van Frankfort naar Java gaat, om, volgens de begeerte zijner ouders, aldaar zijn fortuin te maken. Het jaar van zijn vertrek wordt niet opgegeven. In zijne verwachting schijnt hij niet geslaagd te zijn; althans het boek begint met een klaaglied van teleurgestelde verwachting, waarin zelfs gezegd wordt, dat Java's bloei en naam uitgedelgd zijn! omdat de Heer van de sande, Doctor in de Wijsbegeerte en Regten, aldaar geen ambt naar zijn' zin heeft bekomen? Dit boekdeel bevat voorts over ons Vaderland de reis door onze oostelijke gewesten naar Groningen, van daar over Friesland naar Amsterdam en vervolgens naar Rotterdam, met zeer oppervlakkige zedeschetsen van die onderscheidene plaatsen. Het is waar, dezelve zijn beter, dan die door het gros der vreemdelingen over Nederland aan hunne landgenooten worden opgedischt; maar het tegendeel zou ook onvergeeflijk zijn in iemand van Nederlandsche afkomst, en die grootendeels zijne vorming op eene Nederlandsche Hoogeschool heeft ontvangen. Daarop wordt zeer uitvoerig de zeereis beschreven tot in de Indische wateren. Men kan denken, hoe de Schrijver daaromtrent in kleine bijzonderheden treedt, daar hij aan de beschrijving der reize van Harlingen naar Amsterdam met het beurtschip veertien bladzijden besteedt, en ons het bitter, den schelvisch met aardappelen, den witten wijn, het paterstuk, de graauwe erwten en de thee niet schenkt, die hij op den
beurtman, gelijk den gebakken paling en gerookten zalm, die hij in de Star te Alphen (met de nachtschuit reizende) gebruikte. Zoo komen de 245 bladzijden dan ook vol. Het is te wenschen, dat het verblijf in de Oost den Schrijver belangrijker stoffe zal opleveren.
Van geheel anderen stempel is het Tijdschrift de Oosterling, door den kundigen olivier uitgegeven,

{==523==} {>>pagina-aanduiding<<}
wiens onderhoudende zoo wel als leerzame reis naar en door Indië wij vroeger aan onze lezers hebben doen kennen. Thans in het Vaderland, te Kampen, gevestigd, opent hij, met medewerking van deskundigen, aldaar een Tijdschrift, geheel aan onze Oostersche bezittingen toegewijd; iets, waarvan de nuttigheid, vooral na het overlijden van den in vele opzigten belangrijken Hermes, wel door niemand in twijfel getrokken zal worden. De drie Nommers, die wij tot hiertoe daarvan ontvangen hebben, bevatten reeds verscheidene gewigtige stukken. Vooreerst lezen wij hier eenige bijzonderheden van den bekenden raffles, wiens werkzaamheid en ijver voor een groot doel, het zoogenaamde stelsel van landrente, in Indië, even zeer verdient erkend en geprezen, als zijn geweldige, tot onregtvaardigheden en hatelijkheden overslaande afkeer van onze Natie berispt te worden. Dit wordt in het tweede stuk voortgezet en ten einde gebragt. Wij kunnen niet ontkennen, dat wij iets meer grondigs omtrent dien merkwaardigen man, vooral zijne werkzaamheden op Java en zijne bemoeijingen met Japan, verwacht hadden. Na een zeer kort stukje over Makassar, en een uittreksel uit aanteekeningen nopens de Molukken door eenen Ambtenaar in het gevolg van den Gouverneur-Generaal van der capellen, (1824) hetwelk onzes inziens mede belangrijker zijn kon, vinden wij een ingezonden zeer voortreffelijk stuk over het eiland Sumatra. De onbekende Schrijver is blijkbaar een man met een zeer helder hoofd, gestoffeerd met de vereischte kundigheden, die in de vergelijkende of hoogere Aardrijkskunde (bij ons nog eene naauwelijks ontgonnen wetenschap) (*) geen vreemdeling is, en de ligging en strekking der landen met haren invloed op den staat- en zedekundigen toestand der inwoners in verband weet te brengen. Meesterlijk is dus hier de vergelijking, in dit opzigt, van Sumatra en Java, de Westkust van het eerste met de Zuidkust van het an-
{==524==} {>>pagina-aanduiding<<}
dere, en de Sumatrasche bergvlakten met Java's vulkanische bergketenen en valleijen, de boschrijke Oostkust van het eerste en de Noordkust van het andere, het meer continentale van Sumatra en het meer eilandachtige (sit venia verbo) van Java. Ook de bijzondere gedeelten van Sumatra worden in dien geest meer opzettelijk beschouwd in dit opstel, hetwelk in het tweede stuk wordt besloten. Alleen heeft het ons zeer in den kundigen Schrijver verwonderd, dat hij de Battaks door hoogere beschaving onderscheiden noemt, omdat zij letterschrift hebben, daar hij toch zelf verhaalt, dat zij de krijgsgevangenen en misdadigers aan eenen paal binden, waarop hun de omstanders het vleesch van het lijf snijden, en raauw of met peper en andere specerijen verslinden! Zijn zulke erger dan dierlijke kannibalen beschaafd, omdat zij... letterschrift hebben? - Insgelijks van hooge waarde is een ander stuk over hetzelfde eiland, door eenen jeugdigen, blijkbaar kundigen en volijverigen Ambtenaar, den Heer knoerle, die door kwaadwilligen om het leven gebragt is. In zijn opstel heerscht vooral kennis van en genegenheid voor de Residentie Bencoelen. De ontwerpen van raffles, den Engelschen Gouverneur dier bezitting, om Sumatra tot eene geheel Engelsche bezitting met vrije cultuur te maken, zoo als
Java van 1812 tot 1816 was, worden hier met loffelijke onpartijdigheid in het licht gesteld; doch tevens wordt, uit eenen brief van raffles zelven, aangetoond, dat hij zelf, de groote Patroon van de vrije cultuur, door de ondervinding geleerd, in 1820 aan het oude stelsel der O.I. Maatschappij (zoo bij de Engelschen als bij ons) de voorkeur gaf, en zichzelven den Advocaat van het Despotismus noemde. De Heer knoerle ijvert zeer voor de vereeniging van de Moesie-landen en Ampat-Lawary (een gedeelte van het bergland) met Bencoelen, waarvan het slechts ééne dagreis verwijderd is, in plaats van met Palembang op de Oostkust, van waar het twaalf dagreizen af ligt (die echter in veel korteren tijd, den loop der rivier volgende, kunnen worden afgelegd).

{==525==} {>>pagina-aanduiding<<}
Wij zien hier, dat de drie Nederlandsche Residentiën op Sumatra, Palembang, Padang en Bencoelen, zoo weinig gemeenschappelijk of met onderlinge overeenkomst handelen, alsof die afdeelingen door vreemde Staten en met verschillende inzigten wierden beheerd.
Het tweede stuk bevat een louter topographisch opstel over de Preanger Regentschappen, en voorts geeft het een belangrijk verslag van het ten Oosten van Java gelegene eiland Bali, hetwelk, te midden van geheel Mohammedaansche bevolkingen, aan de Godsdienst der Hindoes, die vroeger ook op Java heerschte, getrouw is gebleven. De Schrijver houdt de Baliërs voor afstammelingen der gevlugte heidensche Javanen, blijkens de groote overeenkomst der beide volken. Misschien zouden eenige in kleinigheden loopende bijzonderheden nopens de kleine Rijkjes van Bali hebben kunnen gemist worden. Maar de schildering der zeden des volks, dat den dood minder vreest dan vernederende straffen, (waaruit de razernij der vroegere zoogenaamde amok-roepers, grootendeels Baliërs, te verklaren is) en toch, uit godsdienstigen eerbied, voor den Koning in 't stof kruipt, terwijl de vorstelijke weduwen zich, even als in Indië, verbranden, dit alles wordt zeer goed en onderhoudend verhaald. Het opstel (van eenen naar Bali om zaken gezonden' Ambtenaar) eindigt met aanmerkingen over het geval van een' oorlog onzer Regering met Bali, en met eenen raad, die beter een' Oosterschen Despoot, dan eenen Hollander, voegt, om, bij eene finale verovering van het eiland, de Vorsten over te voeren naar de Molukken met een klein gevolg en pensioen, en de geheele bevolking met hun vee en verdere losse bezittingen te doen verhuizen naar Java!! - Eenige tabellen over den in- en uitvoer te Batavia uit Europa en Amerika, en het begin der Recensie eener akademische
Dissertatie van den Heer mijer over den handel en de Administratie van Neêrlandsch Indië, besluiten dit gedeelte. Deze beoordeeling wordt in het derde stuk voortgezet, doch voornamelijk ter verdediging van het Indisch Bestuur onder den Gouverneur-Generaal van der capellen tegen de beschuldigingen ook van den Heer mijer in de zaak van den Heer a. de wilde. Wij erkennen, dat de hier bijgebragte gronden afdoende zijn, voornamelijk ten betooge, dat het goed van de wilde c.s. (Soekaboemie) niet met vrijdom van verpligte leveringen verkocht is; iets, waarop eigenlijk het geheele geschilpunt

{==526==} {>>pagina-aanduiding<<}
rust. - Verder levert dit stuk onderhoudende aanteekeningen nopens togtjes van den Chirurgijn-Majoor janssens van Samarang naar Sourabaya, waarin eene heldendaad voorkomt van een' twaalfjarigen Javaanschen jongen, die een' tijger doodde, welke reeds zijn broertje verscheurde. Het reizen gaat op de uitmuntende straatwegen in Indië zeer snel (50 uren gaans in 17 uren). Onderhoudende Oostersche Anekdoten, uit het Maleisch vertaald, sluiten dit stuk. Met veel belangstelling zien wij het vierde stuk van dit nuttige Tijdschrift te gemoet.
Reeds in de Recensie van mijer's Dissertatie bleek ons de geest der Redactie grootelijks tot het stelsel van den Gouverneur-Generaal van der capellen over te hellen; en het derde en vierde der hier aangekondigde stukken doen zien, dat de hiervan verschillende maatregelen, door den Gouverneur-Generaal van den bosch bij de hand genomen, door die Redactie (welke de uitgave van dat stuk bezorgd heeft) afgekeurd worden. De Hoofdredacteur, de Heer olivier, heeft zich toch altijd als een' warmen vereerder en aanhanger van van der capellen doen kennen, zoodat deze strekking in zijn Tijdschrift niemand verwonderen kan. Om dit voor sommige lezers op te helderen, zal eene korte herinnering aan de onderscheidene Regeringsstelsels sedert het begin dezer Eeuw niet onnoodig zijn. Het eerste was dat der Oostindische Maatschappij, of het uitsluitende (tot 1808), het tweede dat van den Generaal daendels, of het Napoleontische (1808-1810), daarop (na jansen's kort bestuur en de Engelsche tusschenregering) het stelsel der Commissarissen-Generaal, voortgezet en gewijzigd door den Gouverneur van der capellen, 't welk men het liberale zou kunnen noemen (1816-1826), alsdan het stelsel van den Commissaris-Generaal dubus, of het bezuinigende, 1826-1830, en eindelijk dat van den Generaal van den bosch, of het productive. Wij hebben, zoo veel mogelijk, door een enkel woord den geest der vijf stelsels trachten aan te duiden. In het eerste werd nog het Monopolie der reeds in 1800 vernietigde Maatschappij voor den Staat aangehouden. In het tweede waren verbeteringen van allerlei aard, maar door geweld en door het zwaard eens krijgsmans. In het
derde trachtte men de milde beginselen van vrijen landbouw en onbelemmerden handel, behoorlijk gewijzigd, toe te passen, en daarbij de in Indië gevestigde Nederlanders door onbekrompene bezoldigin-
{==527==} {>>pagina-aanduiding<<}
gen tevreden te stellen. Doch toen de schatkist der Kolonie (de oorzaken daarvan op te delven, behoort niet tot onze taak) zeer aanmerkelijk verachterde, en millioen op millioen van het Moederland vroeg, toen kwam de Heer dubus met het bepaalde oogmerk om te bezuinigen, hetwelk hij dan ook zeer naauwgezet bewerkstelligde, en misschien tot een ander uiterste dreef. Nogtans moet men zeggen, dat het hem gelukte, de schatkist der Kolonie op een' beteren voet te brengen; en de Heer van den bosch vond de geldmiddelen in gunstiger' staat, dan hij verwacht had. (Kort Overzigt, bl. 13.) De Heer van den bosch leide zich nu krachtdadig toe, om van Java's vruchtbaren grond voor de kweeking van allerlei voortbrengselen partij te trekken; hij moedigde de indigo-, suiker-, thee- en eindelijk ook de koffij-cultuur (om nu niet van minder rijke takken van landbouw te spreken) ten sterkste aan; en het is juist deze aanmoediging en de middelen, daartoe gebezigd, welke in de bedoelde stukken beschouwd en over 't algemeen scherp gegispt worden.
Het hoofdpunt van beklag komt daarop neêr, dat het oude stelsel der O.I. Compagnie weder onder een' anderen vorm wordt hersteld, en de Javanen tot verpligte leveringen van producten onder hunne Regenten worden gedwongen. Vroeger waren die leveringen door de Engelsche Regering afgeschaft en door eene zware grondbelasting of landrente (de helft, twee vijfden of een derde van den oogst, waartegen de tweede oogst of pluk dan vrijbleef) vervangen, uitgezonderd alleen in de Preanger Regentschappen, waar de gedwongene koffijteelt nog in stand bleef. De herstelde Nederlandsche Regering heeft dit beginsel bekrachtigd; doch de Gouverneur-Generaal van den bosch schijnt een nieuw stelsel van culture te hebben aangenomen, hetwelk den Javanees in vele distrikten, ook buiten die Regentschappen, tot het kweeken van producten, tegen vrijstelling van, of als vergoeding voor de landrente, noodzaakt. In de Staten-Generaal is dit punt reeds ter sprake gebragt. De meeste leden keurden dit stelsel zeer goed, hetwelk 's lands geldmiddelen krachtdadig, met verscheidene millioenen, ondersteunt, in plaats van de leeningen ten behoeve der Kolonie, die zoodoende in 's lands kasse terugkeeren. Anderen, doch in geringer getal, hebben het bestreden, en gezegd, dat men zoodoende de hen met de gouden eijeren doodt, en te vergeefs

{==528==} {>>pagina-aanduiding<<}
naar den gehoopten goudklomp zal zoeken. Onder de krachtdadige bestrijders rangschikt zich onze Schrijver. Hij beweert, dat de gedwongene indigo-teelt, waarvoor men die van de koffij heeft verwaarloosd, mislukt is; dat ook de suikerteelt geenszins aan de hooggespannen verwachting voldaan heeft; dat men nu weder de koffij bij de hand heeft genomen, en door dit alles, vooral door de moeijelijke suikerteelt, den inboorling uitput en tot gemor en klagten doet overslaan; dat men wijders de Regering en de met haar naauw in betrekking staande Handelmaatschappij tot alleenhandelaar maakt, en allen particulieren, vrijen handel naar onze Oostindische bezittingen den bodem inslaat. Hij tracht verder te betoogen, dat de stelling van den Heer van den bosch, alsof de inwoner der Preanger Regentschappen, die aan verpligte levering altijd is onderworpen geweest, gelukkiger en meer tevreden is dan de overige Javanen, volstrekt valsch is; dat almede de onderstelling, alsof in Indië de Souverein tevens eigenaar van den grond is, geheel niet doorgaat, en door de oudste wetten en inrigtingen wordt gelogenstraft. Doch, al mogt dit regtens zoo zijn, het kan niet bewerkstelligd worden. ‘Waar de Souverein planter en koopman tevens is, daar kent de dwang geene grenzen; daar wordt alles aan het eigenbelang opgeofferd, en zelfs geene beginselen van menschelijkheid worden ten laatste meer geëerbiedigd, want alles is aan zijne baatzucht, aan zijne berekeningen en speculatiën ondergeschikt. Ook hier is zulks bewaarheid; want de voorbeelden zijn menigvuldig, dat hoogzwangere vrouwen onder den zwaren arbeid in de indigo-velden hare kinderen ter wereld bragten, of dat vastgestelde huwelijken aldaar zijn voltrokken geworden, dewijl het aan niemand werd toegestaan huiswaarts te gaan. - Toen de ramp van de bevolking ten top was gestegen,
kwam er van hooger hand bevel, om aan iederen werkman daags één cent te betalen; en de Heer van den bosch zeide toen met veel zelfvoldoening, dat niemand tot de indigo-cultuur gebezigd werd, dan tegen betaling. - Alle fabrijken hebben, in meerdere of mindere mate, hetzelfde lot ondergaan; dat is, zij zijn opgerigt, de bevolking is mishandeld, heeft gebrek geleden, en weinig of geene betaling voor twee à drie jaren arbeids verkregen; na volksverloop, of weigering van verderen arbeid, is de cultuur, of geheel, of voor een gedeelte, vernietigd, (zijn) de fabrij-
{==529==} {>>pagina-aanduiding<<}
ken afgebroken, en een ander plan (is) gevolgd, namelijk om kleine fabrijken in groot getal op te rigten: die instelling heeft dan ten minste deze ééne goede zijde, dat het volk niet op verren afstand, uit het gebergte, van hunne (zijne) woonplaatsen zal worden verwijderd.’ (Blik op het Bestuur, bl. 54, 55, 57.) Het Bestuur werkt zichzelve tegen, blijkens het volgende voorbeeld: Het landschap Kadoe met 300,000 zielen, hetwelk de vrije beschikking over zijne voortbrengselen geniet, heeft nog ruim zoo veel voordeels aan de Regering verschaft, als de Preanger Regentschappen met eene dubbele bevolking onder het stelsel van dwangarbeid en monopolie. Reeds heeft de bevolking van Passaroeang in Julij en Augustus 1833 geweigerd, verder aan de suikervelden te werken; zij is slechts op belofte van ontslag daarvan vreedzaam uiteengegaan; doch daarop heeft men de voornaamsten der plegers in hechtenis genomen, in plaats van de gedane belofte gestand te doen (bl. 100-103). In één woord, men moet tot het stelsel van 1816 tot 1825 (dat der Commissarissen-Generaal en van den Gouverneur van der capellen) terugkeeren (bl. 138, 139).
Wij hebben gemeend, ons bij de vermelding van dit geschrift tot de rol van Referenten, niet die van Recensenten, te moeten bepalen. Wij gevoelen ons geenszins bevoegd, in dit moeijelijke geschilstuk een oordeel te vellen. Nogtans moeten wij aanmerken, dat het stelsel van den Gouverneur-Generaal van den bosch in de bijlagen achter den Blik op het Bestuur van Nederlandsch Indië een geheel ander aanzien heeft, dan in de beoordeeling; dat ook die Landvoogd zich op de oude gewoonten der Javanen beroept, en als zijn beginsel opgeeft, ‘dat eene dessa (dorp), welke het vijfde van hare rijstvelden afzonderde voor de teelt van een gewas, voor de markt van Europa geschikt, niet meer arbeids vorderende dan de rijstculture, van het betalen der landrente zou zijn verschoond, en bovendien zou genieten de meerdere voordeelen, die het product, bij taxatie, blijken zal te zullen opleveren, dan het bedrag der verschuldigde landrente, en dat de misgewassen loopen zullen voor rekening van het Gouvernement, voor zoo ver namelijk dezelve niet aan gebrek van ijver of arbeidzaamheid aan de zijde des Javaans is tot te schrijven’ (bl. 170). Wij moeten voorts, als eene geschiedkundige daadzaak, en zonder eenigzins de twee stelsels in derzelver aard of strekking te

{==530==} {>>pagina-aanduiding<<}
willen beoordeelen, doen opmerken, dat men in 1825 tot eene leening van verscheidene millioenen voor de verachterde kas van Nederlandsch Indië de toevlugt moest nemen, terwijl Oostelijk Java in vollen opstand was, en de uitgebarsten oorlog bijna zes jaren duurde; - dat daarentegen bij het vertrek van den Gouverneur-Generaal van den bosch de Indische kas, wel verre van onderstand te behoeven, het Moederland met verscheidene millioenen gestijfd had, en er, met uitzondering van een zeer kortstondig oproer onder de Chinezen, (aan welke men, zoo gezegd wordt, de bij hunne overkomst gedane beloften niet had gehouden) volkomene rust op Java heerschte, welks inboorlingen zich geenszins muitziek betoonden. De handel naar de Indiën was niet meer kwijnend, gelijk in 1824, maar eene rijke bron van welvaart geworden, en de Handelmaatschappij verspreidde rijke voordeelen over den vaderlandschen grond. Het vertrouwen, in het stelsel, waarop zij thans rust, gesteld, is zoo groot, dat, toen zij onlangs, tot uitbreiding der cultuur in Indië, tien millioenen behoefde, de inschrijving daarvoor het tiendubbel dier somme bedroeg. Wij gelooven dus ten minste, dat de zaak door den ongunstigen beoordeelaar van dit stelsel zal overdreven zijn. Wij moeten te meer waarschuwen voor die op schijnbaar onfeilbare berekeningen en cijfers rustende stellingen, daar vóór een jaar door zulk een boek aan ons Vaderland, naar onze wijze van zien, een vreeselijke slag is toegebragt, die hetzelve niet nu, maar over eenige jaren zal treffen, - de afkeer, verwekt tegen ons éénige redmiddel in de handels-crisis van Europa, den ijzeren spoorweg op Keulen. Men heeft ook, met veel omhaal van cijfers, doch op droggronden
steunende, der Natie een heilloos vooroordeel tegen de overal elders met voordeel gelegde spoorwegen weten in te boezemen; en eerlang zal men Antwerpen met den Rhijn naauw verbonden, Amsterdam en Rotterdam voorbijgegaan zien, en het heerlijk prijkende gebouw van onzen handel zien in duigen vallen! Thans lacht het misleide Publiek over deze voorspelling; eerlang zal zij die met schrik in eene waarheid veranderd zien. Wij zeggen dit slechts, opdat men niet denke, dat de schriften tegen den Generaal van den bosch onweêrlegbaar zijn, omdat men daarin zoo veel berekeningen en cijfers vindt.
Het laatste stuk over de Indiën is eene vlugtige beschouwing van de Landmagt in Neêrlands Oostindië. Blijkbaar is

{==531==} {>>pagina-aanduiding<<}
dit van eenen krijgsman, die reeds dadelijk zijne bewondering voor daendels te kennen geeft, hetwelk ons even weinig verwondert, als dat de oorlogzuchtige Franschen verzot op napoleon waren. De Schrijver gaat zoo verre, van aan den krijgsstand - die niet bestaan kan en geen doel heeft zonder het, helaas! somtijds noodzakelijke, storten van menschenbloed - de eerste plaats in de Maatschappij toe te kennen (bl. 4). Doch hij zegt dit niet als een eigen, bijzonder gevoelen; hij zegt, dat Hollands volk tot die bekentenis gekomen is. Waar en wanneer is dit gebeurd? Wij voor ons protestéren plegtig en stellig tegen dit averegtsche denkbeeld, hetwelk alle betrekkingen in de Maatschappij zou omkeeren, en ons leiden tot eene heillooze Soldatenregering. De Commissarissen-Generaal en de Gouverneur-Generaal van der capellen waren den Schrijver op verre na niet krijgshaftig genoeg. De Heeren dubus en van den bosch zijn het vooral niet meer. Het is echter mogelijk, dat de misbruiken, waarvan hij er vele opnoemt, en de verachting voor den krijgsmansstand in Indië heerschen, en wij gelooven gaarne, dat het er veel toe doet, dat men straf bataljons en Deserteurs naar Indië zendt. Doch hoe zal men anders soldaten voor die ongezonde luchtstreek bekomen? De Schrijver beklaagt zich vooral, dat er in de bezolding een zoo groot onderscheid tusschen burgerlijke Ambtenaren en Militairen gemaakt wordt, en is zeer tegen de wapening der Inlanders. Hij weet misschien niet, welke wonderen de Engelschen door de Cipayers of inlandsche soldaten verrigt hebben.
En hiermede stappen wij van deze boekjes over Indië af. Wat er ook zij van de zaak, die zij bestrijden of voorstaan, zoo veel is zeker: de openbare behandeling onzer volksbelangen, ook in Indië, door middel der vrije drukpers, kan niet dan hoogst nuttig zijn; door de wrijving der denkbeelden worden vele vonken van licht en waarheid geslagen, die toch eindelijk eens tot een gewenscht einde moeten geleiden.

Algemeen Aardrijks- en Geschiedkundig Woordenboek van de Provincie Vriesland. Te Sneek, bij de Wed. F.W. van Breest Smallenburg. In gr. 8vo. f 3-60.

Gelijk eene zekere mate van kennis der gesteldheid, inrigtingen en geschiedenis van het geheele Vaderland voor elken

{==532==} {>>pagina-aanduiding<<}
eenigzins beschaafden Nederlander behoefte is, zoo kan ook de meer naauwkeurige kennis der afzonderlijke Gewesten, niet slechts voor derzelver bewoners, bij het bezoeken van onderscheidene plaatsen, maar ook voor elken inwoner des lands, veelzijdige nuttigheid hebben. Alzoo is iedere poging prijselijk, om eene of andere Provincie meer in bijzonderheden te doen kennen, door haar naauwkeurig te beschrijven, en die beschrijving te doormengen met historische en oudheidkundige bijzonderheden.
Dit was, ten opzigte van het zoo bijzonder belangwekkend Vriesland, het doel des Schrijvers van het voor ons liggend boek, den Heer van breest smallenburg, toen hij tot de uitgave zijner alphabetische aanteekeningen, bij wijze van inteekening, besloot, en door eene niet onaanzienlijke deelneming daartoe verder werd aangemoedigd. Jammer, dat hij die uitgave niet mogt beleven, welke wij nu, na eenige vertraging, door zijn afsterven veroorzaakt, aan de zorg zijner nagelatene Weduwe danken.
De Schrijver heeft zijnen landgenooten in het algemeen en den Vriezen in het bijzonder eene goede dienst bewezen, door hun dit Woordenboek te schenken, waaraan veel arbeid is te koste gelegd, waaruit de meeste lezers veel zullen leeren, wat hun vroeger vermoedelijk niet of minder bekend was, en waarin veel waars en belangrijks vervat is, zonder dat men in werken van dezen stempel vergen mag, dat alle medegedeelde bijzonderheden, vooral wat naamsafleidingen, opkomst der plaatsen en voorvallen uit verwijderde eeuwen betreft, even stellig waar of gewigtig wezen zouden. Men is, bij zoodanigen topographischen arbeid, maar al te dikwijls verpligt, zich op de autoriteit van kronijkschrijvers en volksoverleveringen te beroepen, voor wier gezag geen hooger appèl bestaat, of geheel te zwijgen van vele zaken, omtrent welke de nieuwsgierigheid des lezers toch voldaan wil zijn.
Mogt dit zeer bruikbare boek, ten gevolge van verder goed vertier, dat wij der nagelatene betrekkingen des vlijtigen Verzamelaars toewenschen, eene tweede oplage te beurt vallen, wij mogen dan den wensch niet verzwijgen, dat een oordeelkundig en naauwkeurig Geleerde, aan welke het Vriesland vooral niet ontbreekt, alvorens de moeite neme, zich met de geheele herziening te belasten, niet slechts om hier en daar aan te vullen, wat den Verzamelaar ontsnapt is, en

{==533==} {>>pagina-aanduiding<<}
te wijzigen, wat hem voorkomt anders of beter gesteld te kunnen worden, maar tevens om spelling en correctie te verhelpen, op welke doorgaans niet te roemen valt. Welligt zou dan ook de algemeene beschouwing der Vriesche kwartieren, die nu achter het alphabetische gedeelte gevonden wordt, wel vooraan komen, en met een beredeneerd overzigt der geheele Provincie, en het verband, waarin zij tot het overige Vaderland staat, verbonden kunnen worden.
Ter betere bereiking van dit doel ware het misschien raadzaam, dat elk vaderlandsch Aardrijks- of Geschiedkundige, die zich dit Woordenboek aanschaft, zijn exemplaar met wit doorschieten liet, ten einde bij elke voorkomende gelegenheid aan te vullen of te verbeteren, waar hij zulks op goede gronden noodig oordeelde; door de gezamenlijke mededeeling van welk een en ander, op gedane uitnoodiging, aan den bevoegden man, die de taak der herziening op zich nam, in dit op zichzelve goede Handboek de grondslag tot een uitmuntend zou kunnen gelegd zijn.

Bijbel voor Kinderen, door C. Schmid. Voor Huisgezinnen en Scholen. Naar het Hoogduitsch bewerkt. IIde en IIIde Stuk. De Profeten en Apocryphe Boeken, en âe Levensgeschiedenis van Jezus. Te Amsterdam, bij ten Brink en de Vries. 1835. In kl. 8vo. Te zamen 336 bl. f 3-:

Alphonsus, de kleine Emigrant. Een Verhaal uit den tijd der Fransche Omwenteling, door C. Schmid. Met Platen. Te Amsterdam, bij ten Brink en de Vries. In kl. 8vo. 98 Bl. f :-90.

Het strekt Rec. tot genoegen, den spoedigen voortgang der uitgave van het eerstgenoemde boek aan te kondigen. De waardige Schrijver is ook in deze beide stukken aan zijn oorspronkelijk plan van bewerking getrouw gebleven; men vindt hier dezelfde beknoptheid, helderheid en levendigheid van voorstelling, vereenigd met dezelfde eenvoudigheid van toon en indringende hartelijkheid en rijke vruchtbaarheid van lessen en vermaningen, welke het eerste stuk zoo gunstig onderscheiden. Het tweede stuk bevat de Profeten en Apocryphe Boeken. Men herkent in de uitvoerigheid, waarmede deze laatste behandeld worden, den Roomschkatholijken Schrijver; maar

{==534==} {>>pagina-aanduiding<<}
de wijze en de toon van behandeling zullen geen' Protestantschen Lezer onvoldaan laten. Intusschen zou Rec. toch van oordeel zijn, dat de bekwame Vertaler beter gedaan had, zoo hij meer belangrijke bijzonderheden uit andere tijdvakken, b.v. uit dat der Rigteren, in het licht gesteld, en het overzigt der Apocryphe Boeken wat bekort had.
Het derde stuk bevat het begin der Levensgeschiedenis van Jezus. Ook hier zijn de gebeurtenissen met oordeel gerangschikt en behandeld, daar de eerste Afdeeling de geschiedenis der jeugd van Jezus beslaat, de tweede de voorbereiding tot diens openbaar leven beschrijft, terwijl de derde aan de zaken is toegewijd, welke het eerste jaar van diens omwandeling oplevert. Hoewel Rec. niet kan zeggen, dat hij in de voorstelling van zoo vele bijzonderheden, als hier voorkomen, met den Schrijver altoos overeenstemt, en hier en daar, b.v. in de geschiedenis van Jezus' doop, wat minder zucht tot allegoriseren of symboliseren zou wenschen, zoo wil hij dit toch niet als eene bedenking tegen het lieve boekje doen gelden, maar beveelt het ruimschoots aan alle ouders, die hunne jonge kinderen eenen leiddraad tot het verkrijgen van Bijbelkennis willen in de hand geven.
De Alphonsus levert eene nieuwe proeve, dat de waardige schmid het zeldzaam vermogen, om in een' bevattelijken en aangenamen toon voor kinderen te schrijven, en hun nuttige kundigheden mede te deelen, in eene hooge mate bezit. Het is een lief bijvoegsel tot de vele boekjes, die van denzelfden Schrijver ten dienste van kinderen in onze taal zijn overgebragt, en het kan niet missen, of de lezing van hetzelve moet zuivere godsdienstige indrukken opwekken en bevestigen. Rec. wenscht het in veler handen.

Joannes, de Discipel des Heeren. Een Geschenk voor jeugdige Christenen. Naar het Hoogduitsch van F.A. Krummacher. Te Haarlem, bij de Wed. A. Loosjes, Pz. 1833. In kl. 8vo. 160 Bl. f 1-80.

Krummacher is als Schrijver te zeer bekend, dan dat iemand, die eenig ander van zijne werken gelezen heeft, niet zou kunnen nagaan, van welken aard het thans aangekondigde werkje is. Alles, wat op Joannes betrekking heeft,

{==535==} {>>pagina-aanduiding<<}
wordt door hem, in zijnen gewonen stijl, met woorden als geschilderd. Zoo vinden wij hier: Het beeld van Joannes. De jeugd van Joannes. Joannes de jongeling. Joannes bij den Dooper. Joannes en Jezus. De verkiezing van Joannes tot Discipel van Jezus. De Discipelen. De verkiezing der Apostelen. De zonen des donders. Joannes, de Discipel, wien de Heer liefhad. Joannes in den gemeenzamen omgang met Jezus. Joannes, de vertrouwde des Heeren. De drie vertrouwden. Joannes als getuige van Jezus' lijden. Joannes in Gethsemane en op Golgotha. Joannes bij den dood en de begrafenis van Jezus. Joannes bij de opstanding des Heeren. Joannes in Jeruzalem na des Heeren hemelvaart. Joannes en de andere Apostelen te Jeruzalem, ten tijde der vervolging. Joannes verlaat Jeruzalem. Joannes te Epheze. Joannes in ballingschap. De laatste tijd te Epheze. Joannes en de afgedwaalde boetvaardige jongeling. De wonderen van Joannes. De Discipelen en vrienden van Joannes. De stervende Joannes. Behalve het onderhoudende van den stijl, bezit het werkje ook nog de verdienste, dat daar, waar de Schrijver zijne berigten niet meer ontleent uit de Heilige Schrift zelve, maar uit de beschrevene overleveringen der eerste Christenen, hij met oordeel en naauwgezetheid het geloofwaardige en waarschijnlijke van het verdichte en onwaarachtige tracht af te zonderen. De Vertaler heeft zich op eene loffelijke wijze van zijne taak gekweten. Wij gelooven, dat deze bladen een aangenaam geschenk zijn voor een' ieder, die er belang in stelt, om den edelen Apostel regt te leeren kennen en waarderen. Is het boek meer bijzonder bestemd voor jeugdige Christenen, meergevorderden, zoo wel in kunde als in jaren, zullen het, gelijk wij vertrouwen, insgelijks met genoegen en met nut lezen.

Melodiën der Evangelische Gezangen, bij de Hervormde Kerk van Nederland in gebruik, gezet voor Orgel en Piano, met de noodige Harmonie in Generaal-Basstijl; opgedragen aan den Hoogwelgeb. Heer Jonkheer Mr. S.W. Trip; door W.G. Hauff, Organist aan de groote Kerk te Groningen. Aldaar, bij J.D. Smith. f 3-75.

De Heer hauff is ons bekend als een voortrefselijk Or-
{==536==} {>>pagina-aanduiding<<}
ganist, wiens koraalspel altijd, door eenen deftigen stijl, gelijkvormigen gang en zinrijken inhoud, iederen kenner bevalt. Het was ons daarom aangenaam, bovengemeld werk van zijne hand te ontvangen, verwachtende daarin juist datgene te zulen vinden, wat ons bij 's mans orgelspel menigmaal trof. Wij hebben ons in onze verwachting niet bedrogen. Wel vinden wij in deze compositie niet dien rijkdom van idéën, welken wij dikwijls in het koraalspel van den bekwamen Organist opmerkten; maar wij moeten in het oog houden, dat de Heer hauff eene eenvoudige handleiding wilde leveren, die ook door de minst ervarene Organisten kan gevolgd worden, en, hieraan getrouw willende blijven, moest hij in acht nemen niet te figuraal te worden. Trouwens, men moet in het koraalspel immer dien ernstigen, deftigen gang, welke hetzelve zoo indrukwekkend maakt voor het hart van allen, die niet geheel van muzikaal gevoel ontbloot zijn, zoeken getrouw te blijven, en hetzelve zoo min mogelijk van figuren voorzien, met het doel, om hierdoor den zin der woorden te verhoogen. Tot ergernis van den Muzijkkundige merkt men het al te dikwijls bij Organisten, die op eenen hoogeren trap van bekwaamheid meenen te staan, dan de rest hunner kunstgenooten, dat zij deze gewaande meerderheid aan den dag leggen door het koraalspel meer figuurlijk te maken; men verandert de melodij dikwijls door smakelooze loopen, en ontneemt het spel den grond en de noodige harmonie, door allerlei bewegingen en versieringen in de baspartij te brengen; terwijl men al verder, zonder te letten op den geest van het geheele lied, alleen staroogt op woorden, als daar zijn: donderen, beven, schudden. stormen, stilte enz., ten einde dezelve op eene nadrukkelijke wijze te
karakteriseren. Inderdaad, men ontsticht hierdoor de Godsdienst. - De Duitschers zijn weder ongemerkt teruggekeerd tot den ouden, gestrengen stijl in de koraalmuzijk. Laten wij niet achterblijven, maar ook ons best doen, om der kerkmuzijk dien vorm en geest terug te geven, die aan de stille, ernstige Godsdienstoefeningen passen. Mogt dit werk van den Heer hauff, opgedragen aan een' van Groningens eerste voorstanders der Muzijk, het zijne toebrengen, om de begeleiding van het kerkgezang meer en meer te doen zijn, wat zij zijn moet, eene ondersteuning en leiding van het gezang en verhooging van het zedelijk en godsdienstig gevoel, in de liederen gelegd!

{==537==} {>>pagina-aanduiding<<}

De prijs van dit koraalboek is, naar de uitvoering berekend, zeer billijk.

Robert Fitzooth, bijgenaamd Robin Hood, of het Hoofd der Ballingen. Historische Roman uit de XIIIde Eeuw. Te Amsterdam, bij Gebr. van Arum. 1834. In gr. 8vo. 271 Bl. f 2-90.

Bekend zijn de overleveringen aangaande den hier genoemden doorluchtigen roover, die eigenlijk een Graaf van huntington schijnt geweest te zijn, en onder de regering van Koning hendrik II en ten tijde van zijne beide zonen, richard leeuwenhart en jan zonder land, schijnt geleefd te hebben. Meermalen heeft ook deze robin hood reeds eene rol vervuld in Romans, welke Engeland tot het tooneel van derzelver verhalen hadden. De thans aangekondigde Roman heeft ten onderwerp de belegering van het kasteel Telton, de verblijsplaats van den Graaf van albiney, een' getrouwen aanhanger van richard. Des Konings broeder jan trachtte zich gedurende richard's afwezigheid meester te maken van het Koningrijk, en zijne benden waren het, die den Graaf van albiney belegerden. Het gelukt den Graaf, eene langdurige belegering te wederstaan, tot dat eindelijk de toevallige kennismaking van des Graven zoon william met robin hood ten gevolge heeft, dat dit magtige opperhoofd eener geduchte rooversbende de belegerden ontzet en wreekt op hunne vijanden. De leefwijze, de manier van oorlogvoeren, de geschiedkundige karakters worden hier treffend voorgesteld. Het krijgshaftige en woeste van sommige tafereelen wordt aangenaam afgewisseld door tooneelen van teederder aard. De liefde van den jeugdigen william en der beminnelijke judith, de onverwachte herkenning van robin hood als bloedverwant van den Graaf, de eindelijke bekrooning der liefde, de redding en vergiffenis, - ziet daar den blijden afloop van geheel dit verhaal, hetwelk meer dan vele andere, die met dezen naam prijken, beantwoordt aan den naam, dien hetzelve draagt, van geschiedkundigen
Roman. Weshalve wij het boek, als eene aangename, onderhoudende lektuur, ons beschaafd publiek aanbevelen, en den Schrijver aanmoediging toewenschen door den bijval van zijne landgenooten.


{==538==} {>>pagina-aanduiding<<}

Lektuur voor Blijmoedigen, of Verhalen uit eenen Vriendenkring. Door den Schrijver van: Vier dagen op reis. Te Amsterdam, bij J.C. van Kesteren. 1834. In gr. 8vo. 292 Bl. f 2-75.

De inhoud van het boek laat ons nog in het onzekere, of wij door lektuur voor blijmoedigen moeten verstaan lektuur om bij blijmoedigen hunne blijgeestige luim te onderhouden, dan wel zoodanige lektuur, die tot middel moet verstrekken om de blijmoedigheid tegen te gaan. Wij hebben wel eens menschen gekend, gelijk aan den delirus senex van cicero, die tevreden waren als zij slechts hunne toehoorders vermaakten, al ware het ook dat derzelver lach hunne eigene dwaasheid bespotte. Indien de Schrijver van deze Lektuur met zoodanig eene vrucht van zijnen arbeid tevreden is, dan zal het boek hier en daar wel aan zijne verwachting beantwoorden. B.v. Jonker Jurgen speelt grof, en verliest dikwijls aanzienlijke sommen. Nu wenscht hij, dat de Booze hem halen moge, wanneer hij voortaan later dan twaalf ure des nachts te huis kwam. Op een' volgenden avond wil hij op een speelgezelschap ten half twaalf uitscheiden, maar laat zich verleiden tot... nog één spel. Hij wint met klaverboer, en vliegt naar huis. Nabij zijne woning begint de klok reeds een, twee enz. te slaan. De Duivel zit in persoon boven op het dak met klaverboer in zijne klaauwen, en dreigt hem met zijne horens. De klok slaat.... tien... elf; doch met den twaalfden slag stortte Jonker Jurgen zijn huis in, en was gered. - In een' en denzelfden volzin laat de Schrijver, die ook als Dichter optreedt, de maan zwemmen en dansen. Inderdaad een meesterstuk van gymnastische oefening! - De Schrijver betuigt, dit boek geschreven te hebben, om vele lezers te vinden; maar erkent zelf, dat het eene proef van geduld zou zijn, om zijn boek aan stukken te lezen. Wij hebben er niets meer bij te voegen.





{==539==} {>>pagina-aanduiding<<}

Dagverhaal van Jean Migault, of wederwaardigheden van een Protestantsch Huisgezin uit Poitou, ten tijde der herroeping van het Edict van Nantes. Naar een Handschrift, onlangs gevonden bij een' der nakomelingen van den Schrijver. Uit het Fransch vertaald, door P.B. Bähler. Te Amsterdam, bij W. Messchert. 1835. In gr. 8vo. 118 Bl. f 1-20.

Wij zijn het eens met den Vertaler, dat het dagverhaal van jean migault, als een echt gedenkstuk uit den tijd der vervolging om de Godsdienst in Frankrijk, belangrijk genoeg is, om ook in onzen tijd nog uitgegeven te worden, en dat geen weldenkend mensch, hij zij Protestant of niet, deze bladzijden zonder eene levendige aandoening zal lezen.
Migault was schoolonderwijzer en voorlezer te Moullé, naderhand te Mougon en te Mauzé. Hij was echtgenoot van eene voortreffelijke vrouw en vader van veertien kinderen. Gedurende de vervolgingen, welke de Protestanten in het laatst der zeventiende eeuw in Frankrijk te verduren hadden, werd migault en zijn huisgezin van plaats tot plaats verdreven, verloor alle zijne bezittingen en middelen van bestaan, en verduurde de vreeselijkste gevaren en de meest barbaarsche behandelingen. Geheel ter nedergeslagen door het verlies van zijne echtgenoote, in radeloozen angst over het lot van zijne kinderen, welker verblijf hem toen onbekend was, liet migault zich door beloften en bedreigingen, in eene vlaag van wankelmoedigheid, overhalen, om een formulier van afzwering van het Protestantsch geloof te onderteekenen. Maar met een opregt berouw beweende de brave man dezen zijnen val, dien wij hem, in de gegevene omstandigheden, niet zóó zwaar zouden hebben toegerekend, en keerde tot de gemeenschap der Protestanten, onmiddellijk nadat hij zijne vrijheid uit de gevangenis verkregen had, terug. Toen hij, na eene inderdaad wonderbare ontkoming van de grootste gevaren, zich te Rochelle ingescheept hebbende, met zijn huisgezin in Holland aangekomen was, herriep hij, met openlijke schuldbelijdenis, ten aanhooren van de gemeente, in eene Fransche kerk te Rotterdam, zijne afzwering, en werd aldaar door den Kerkeraad der Waalsche gemeente, op den 12 Mei 1688, weder onder het getal der lidmaten opgenomen. Des mans

{==540==} {>>pagina-aanduiding<<}
dagverhaal eindigt met de vestiging van zijn gezin te Amsterdam. - Wij hechten te meer waarde aan dit werk, omdat aan deszelfs echtheid niet te twijfelen valt, en het te Rotterdam met den Schrijver voorgevallene deszelfs bevestiging vindt in de kerkeboeken der Waalsche gemeente aldaar. - De Vertaler is het met den Schrijver over sommige zaken niet eens. Hetgeen wij in migault goedkeuren, wordt door den Heer bähler afgekeurd. Wij willen onze lezers zelve laten oordeelen. Migault zegt: ‘Eene waarlijk zeer bedroevende zaak is de taal en omgang van een groot getal broeders uit de Hervormde kerk - hunne gesprekken bestaan slechts uit noodelooze geschillen en vervelende twisten over dit of dat leerstellig punt. Zij hechten aan de woorden een gewigt, dat zij niet hebben moeten, en al hunne redeneringen dienen veeleer om alle liefde in hun hart uit te blusschen, dan om hen tot de waarheid te brengen.’ Deze en dergelijke uitdrukkingen laakt de Vertaler; wij keuren dezelve allezins goed. De lezer kieze!




Elisabeth Werner, of Brussel in de zestiende Eeuw. Door G. Döring. Te Amsterdam, bij H. Frijlink. In gr. 8vo. 280 Bl. f 2-80.

De titel duidt den inhoud des boeks niet bepaald genoeg aan. Welligt zou iemand denken, dat hetzelve een verhaal of voorstelling behelst van gebeurtenissen, welke gedurende den loop der zestiende eeuw plaats hadden. Dit is echter geenszins het geval. Slechts een gedeelte der lotgevallen van elisabeth werner wordt geschetst, maar een zeer belangrijk gedeelte, dat in verband staat met de levensgeschiedenis van onderscheidene andere personen, die zeer verschillende karakters hebben. Men ziet hier, hoedanig de gesteldheid van zaken te Brussel was in het laatste vierde gedeelte der zestiende eeuw. Met genoegen lazen wij dezen geschiedkundigen Roman, die ten deele op bekende daadzaken gegrond is. Toen de stad in 1585 bij verdrag weder aan de zijde der Spanjaarden overging, trokken, onder meer anderen, ook de Protestantsche Leeraar werner en diens dochter elisabeth met de krijgslieden van den bevelhebber van den tempel de poort uit, maar werden, onder voorwendsel dat ze niet tot de kapitulatie behoorden, teruggevoerd en in den kerker geworpen. De vele wederwaardigheden van de schoone, edele en standvastige elisabeth maken den hoofdinhoud des boeks uit, dat wij met volle ruimte kunnen aanprijzen. - Wij hebben enkele drukfouten opgemerkt. Bl. 121 staat: Breng haar den zegen van uwen vader, hetgeen blijkbaar zijn moet: van haren vader. - Een fraai vignet versiert het titelblad.





{==541==} {>>pagina-aanduiding<<}

Boekbeschouwing.

Leerredenen, door Abm. des Amorie van der Hoeven. Te Leeuwarden, bij G.T.N. Suringar. 1835. In gr. 8vo. XII en 348 bl. f 3-60.

De roem van kanselwelsprekendheid was den Hoogleeraar des amorie van der hoeven reeds lang vooruitgegaan, eer hij dezen door het uitgeven van Leerredenen staafde. Recensent, die nooit in de gelegenheid was, om hem te hooren, nam dus dezen bundel met gretig verlangen en hooggespannene verwachting in handen; en hij wil gaarne, ten behoeve van de genen, die met hem in hetzelfde geval zijn, van zijn bevinden met bescheidenheid verslag doen, in hope, dat deze aankondiging ook hun, die dezen Redenaar immer hoorden, ongevallig noch onnuttig zijn zal.
Het moge over 't algemeen wel waar zijn, dat Leerredenen bij het lezen veel verliezen door het gemis van de mondelinge voordragt, (voorondersteld namelijk, dat deze goed, ja voortreffelijk is;) maar gelijk dezulke, die hiervan alleen hare grootste waarde ontleenen, door den verstandigen hoorder daarom niet onbepaald voor de uitmuntendste zullen gehouden worden, zoo mag men het daarentegen betwijfelen, of die, welke onder het hooren door inwendige en wezenlijke schoonheden indruk maakten, ‘onder het lezen (gelijk de in het Voorberigt overgenomene woorden van Ds. van der ploeg luiden) juist zoo veel afvallen, als de eerste indrukken sterk waren, - en te goed zijn, om gedrukt te worden.’ Waarom toch zou, voor zoo verre het locale en temporele hierin niet hindert, het ware, schoone en goede, in Leerredenen schoon voorgesteld, bij het lezen niet evenzeer als, ja in zeker opzigt nog meer dan, bij dat van andere schriften, diep kunnen gevoeld en ten nutte gemaakt worden? Rec. verblijdt zich althans, dat de Heer van der

{==542==} {>>pagina-aanduiding<<}
hoeven zich hierdoor niet heeft laten terughouden, en zijne Leerredenen niet te goed geacht heeft, om gedrukt te worden: en zal hij in 't algemeen het kenmerkende van dezelve opgeven, dan meent hij niet verre af te dwalen, wanneer hij het stelt in hoogen ernst der vermaning, doorgaans in krachtige, soms levendige en vurige taal uitgedrukt. Het een en ander moge uit eenige proeven, die hij er van geven zal, blijken, en de eene of andere vraag of bedenking, die welligt tot leering van anderen kan zijn, moge de geëerde Schrijver hem ten goede houden!
De onderwerpen en teksten der Leerredenen zijn de volgende: I. De wederkeering van den verloren zoon. Luk. XV:18, 20a. II. De Christelijke heldenmoed in het lijden. Hand. XVI:25a. III. Jezus voor herodes. Luk. XXIII:6-12. IV. De Goddelijke verschijning aan elia op Horeb. 1 Kon. XIX:9-13. V. Het hemelsch gezigt van paulus. 2 Kor. XII:1-9a. VI. Beproeving, het middel ter opvoeding van den mensch. Gen. II:17. VII. De belangstelling van jezus in de geringere standen. Matth. XI:5 laatste ged. VIII. Judas iskarioth, een beeld van de vreeselijke kracht der zonde. Matth. XXVII:3-5. IX. De Christen moet volwassen in het verstand, en een kind in de boosheid zijn. 1 Kor. XIV:20. X. Het zwak geloof. Matth. XIV:28-31. XI. Het werkdadig Christendom. Jac. I:22-25. XII. Tafereel des laatsten oordeels. Matth. XXV:31-46. - Men ziet hieruit, dat hier niet alleen gewone, hoewel altijd belangrijke, maar ook minder gewone en zelfs weinig behandelde, en desniettemin zeer nuttige stoffen voorkomen, tot welke laatste vooral de 4de, 5de, 6de en 12de Leerrede behooren.
Uit de teksten ontleent de Redenaar niet alleen zijn onderwerp, maar ook, wat zeer te prijzen is, het bijzondere oogpunt, waaruit hij het beschouwen zal, somtijds ook orde en plan van behandeling: zij dienen dus niet slechts, gelijk men het noemt, tot motto. - Van eene goede

{==543==} {>>pagina-aanduiding<<}
en duidelijke uitlegging derzelven wordt hier ook meestal werk gemaakt, waartoe vooral de vier bovengenoemde ruime stof geven. In de 12de Leerrede evenwel vindt men minder eene verklaring van den tekst, dan wel eene algemeene opvatting van de vijf punten, daarin door den Prediker aangewezen: dit nu is misschien wel niet kwaad, om het een en ander moeijelijk punt, dat er in het tafereel is, te ontwijken, zonder de hoofdzaak te benadeelen; het verdiende nogtans wel een weinig meer aanwijzing, waarop alles het naast ziet, betrekkelijk den eersten tijd van het Evangelie; want het is toch zigtbaar, dat er eigenlijk gesproken wordt van aannemers en voorstanders van hetzelve aan de eene, van verwerpers en verdrukkers aan de andere zijde.
In de meeste dezer Leerredenen heerscht de noodige eenheid, doorgaans mede op den tekst gegrond, maar hierbij tevens de niet minder gepaste verscheidenheid van behandeling; en ofschoon deze verscheidenheid hare grenzen heeft, opdat men niet najage, wat meer vreemd en gedrongen, dan doelmatig en nuttig is, zoo mogen wij nogtans met den Hoogleeraar, in eenen gezonden zin, zeggen, (Voorber. bl. VI) ‘dat elke stof en iedere tekst eene andere behandeling niet slechts toelaat, maar vereischt.’ - Zoo vinden wij nu eens, gelijk in de 4de Leerrede, eerst de verklaring van de geschiedenis, en daarna de zaak, waarvan zij een spiegel is, toepasselijk voorgesteld; dan eens, gelijk in de 2de, het hoofdonderwerp van den tekst, in eenige bijzonderheden, met gepaste aanwending der bedoelde geschiedenis, behandeld, en bij elke derzelven er een toepasselijk gebruik van gemaakt; dan weder eens, gelijk in de 7de, waar minder tekstverklaring noodig is, het daaruit aangevatte onderwerp in het eerste stuk door eenige proeven bewezen, en hierop in het tweede eenige nuttige toespraken gegrond. - Doch laat ons eene en andere Leerrede van naderbij beschouwen.
Bij de eerste Leerrede, eene eersteling uit des Schrijvers Proponentstijd, zal Rec., ofschoon over de hoofd-
{==544==} {>>pagina-aanduiding<<}
bedoeling der gelijkenis, luk. XV:11 enz. vergel. vs. 1-10, anders denkende, niet stilstaan, maar de aangevoerde redenen van plaatsing derzelve, zoo als zij is, eerbiedigen.
De tweede onderscheidt zich door haar goede, welontwikkelde en telkens toepasselijk gebruikte plan; want zij handelt over den aard, de bronnen en de waarde van den Christelijken heldenmoed in het lijden. Na over den aard het een en ander gezegd te hebben, wijst de Leeraar deze bronnen uit de tekstgeschiedenis aan: 1. een goed en gerust geweten; 2. eene vaste overtuiging van den hemelschen oorsprong des Evangelies; 3. een levendig en kinderlijk geloof aan Gods Voorzienigheid; 4. eene zekere verwachting des eeuwigen zaligen levens. Eindelijk toont hij de waarde dier heldhaftigheid hierin aan, dat zij 1. de zwaarste verdrukkingen ligt maakt, 2. nut en zegen voor anderen sticht, 3. een welgevallen van den Heer trekt. Jammer, dat hij bij dit derde stuk der Leerrede ‘ten einde spoeden moest,’ en het niet zoo ontwikkelen kon, als de vorige!
In de derde Leerrede wordt jezus, volgens den tekst, beschouwd, als het voorwerp 1. van de onverschilligheid, 2. van de ijdele nieuwsgierigheid, 3. van den laster, 4. van de spotternij, en 5. van de staatkunde der menschen, en elke bijzonderheid ter waarschuwing op onze dagen overgebragt. - Jezus is hier, ja, het voorwerp, waarop alles uitloopt; maar nogtans is hier niet zulke gewenschte eenheid, als in de voorgaande. Rec. gevoelt ook de moeijelijkheid, om dezelve bij zoodanige stoffen, waar velerlei zaken voorkomen, altijd ongeschonden te bewaren. Maar zou het misschien wel noodig zijn, het 1ste, 3de en 5de punt, waarbij jezus eigenlijk niet in aanraking met herodes komt, zoo opzettelijk te behandelen en over te brengen, welk laatste ook hier en daar wel iets gedrongens heeft? Was het ook in pilatus wel onverschilligheid, of veeleer zucht, om met deze netelige zaak uit het gedrang te komen, door ze aan eenen meer

{==545==} {>>pagina-aanduiding<<}
competenten Regter over te geven? - Zou het 2de punt, dat zoo goed voorgesteld en zoo treffend toegepast is, het thema der Leerrede niet hebben kunnen uitmaken, en daartoe zeer geschikt vereenigd worden met het 4de, onder den titel van ligtzinnigheid? Zou dan het ernsthaftige zwijgen van jezus, waarover nu na alles nog zeer wel gesproken, maar dat wederom door twee ongelijksoortige leeringen opgevolgd wordt, er niet beter in contrast mede gestaan, en alles tot één geheel gemaakt hebben?
Heerlijk is het thema, dat de Redenaar uit den tekst der vierde Leerrede afleidt: Gods wezen en weg is liefde; en voortreffelijk schoon is het uitgewerkt. Tot zulke overdenking, komt het Rec. voor, dat men nog meer geleid wordt, wanneer men de geheele toedragt der Goddelijke verschijning geschikt acht ter tempering van elia's overstrengen en zwaarmoedigen geest; terwijl bij de verklaring des Hoogleeraars, die er alleen een berispen van postverlating in vindt, de kracht van het suizen der zachte stilte geheel schijnt verloren te gaan. Maar, gelijk gezegd is, het hier gestelde is uitmuntend, en de opwekkende taal der overreding, om God uit en met liefde te dienen.
De zesde Leerrede bevat eerst eene fraaije schildering van den staat en de beproeving der eerste menschen, naar de letter van het verhaal; daarna Bijbelsche voorbeelden van beproeving, tusschenbeiden ook uit de dagelijksche ondervinding. Zou misschien dit tweede stuk gemist kunnen worden, om het geheel minder te overladen, en meer ordelijke ontwikkeling te geven aan het derde stuk, dat Gods wijsheid en liefde in de beproevingen aanwijst, en wel veel goeds behelst, maar, als het thema der Leerrede bevattende, vollediger bearbeiding, zoo veel dit hier geschieden kon, verdiende? Het vierde stuk wekt zeer goed op tot waakzaamheid, zelfkennis en gebed: maar zou men bij dit onderwerp dit algemeene wel verwacht hebben?
Eene schoone proeve van des Redenaars gave van wèl

{==546==} {>>pagina-aanduiding<<}
zeggen in den hoogernstigen trant is de achtste Leerrede. Het zij dat men op het verhaal van judas' uiteinde let; of in hem het beeld van de vreeselijke kracht der zonde, door haren onmerkbaren aanvang, door haren snellen voortgang, door haren rampzaligen uitgang, ziet; (*) of eindelijk op de waarschuwingen tegen ééne heerschende zonde en tegen wanhoop merkt, - het is alles hoogst treffend, krachtig geschilderd, met gepaste levendigheid voorgesteld, zonder het akelige te overdrijven: niet alleen moet het bij de uitvoering, door eene goede en schoone voordragt ondersteund, sterken indruk gemaakt hebben, maar ook bij aandachtige lezing wordt men geheel in het onderwerp verplaatst en door den hoogen ernst gevoelig getroffen.
Eene dergelijke proeve van ernsthaftige zeggenskracht, volgens het onderwerp, het werkdadig Christendom, gegrond op den tekst, jac. I:22-25, vindt men in de elfde Leerrede, die in deze orde afloopt: 1. De vergetelijke hoorder des woords, (vs. 23, 24.) 2. de dader des werks, (vs. 25a.) 3. de laatste alleen gelukzalig in dit zijn doen, (vs. 25b.) 4. aandrang der vermaning: ‘Zijt daders’ enz. (vs. 22.) Vooral het eerste en het laatste artikel is goed en schoon uitgewerkt, en ter practische aanwending ingerigt: de twee middelste komen betrekkelijk minder uit; en in het derde wordt minder over het geluk van den dader, dan over het ongeluk van den vergetelijken hoorder gesproken. Voor 't overige weet Rec. wel, dat variis modis bene fit; en hij wil zijne wijze van beschouwen en zijne orde van behandeling niet als de beste, veel min als de eenig ware aanprijzen: maar hij geest toch in bedenking, of het niet tegen de natuurlijke orde der redenering strijdt, de vermaning van jacobus, vs. 22, in

{==547==} {>>pagina-aanduiding<<}
de laatste plaats te behandelen, en of zij niet liever als hoofdzaak moest op den voorgrond staan en heerschen, en door de hierop volgende drangredenen worden aangedrongen: zou dit ook voor den hartinnemenden indruk van het geheel niet beter zijn? want nu heeft het slot der Leerrede, hoe waar ook in de hoofdzaak, dat aangenaam-ernstige niet, waarmede zij begonnen was, maar iets te veel beangstigends, niet genoeg althans van dat Evangelisch bevredigende, dat wij in den afloop der vermaning van jacobus vinden: Die zal welgelukzalig zijn in dit zijn doen.
Zoo komen wij nog op twee belangrijke en echter door velen te ligt en te dikwijls verwaarloosde punten in elke Leerrede, de inleiding namelijk en het slot; zoo belangrijk, de eerste, om den toehoorder regt op en in te leiden tot het onderwerp, en er hem als in te verplaatsen en mede in te nemen; het laatste, om op zulk eene wijze te eindigen, die met het gansche stuk overeenkomt, niet van overhaasting of verflaauwing getuigt, en voor gehoor en gevoel bevredigend is. - Ook hiervan vindt men in dezen bundel gelukkige voorbeelden. Deze en gene inleiding is Rec. wel eens wat te weinig zamenhangend met het onderwerp voorgekomen, zoo als die van de vierde Leerrede, genomen uit de noodzakelijkheid der kennis van God; of te algemeen, gelijk die van de vijfde, uit de verdiensten van paulus, welke hier niet meer dan elders, en zelfs hier niet bijzonder past; of wat verre gehaald, zoo als de negende, uit de trapswijze leiding en ontwikkeling des menschdoms door de Goddelijke Openbaring: doch wij kunnen dit nu niet breeder aanwijzen; en met groot genoegen ontvangt men door andere den eersten indruk van het onderwerp. - Gepast is b.v. de inleiding der zesde Leerrede, genomen uit de ijdelheid des menschelijken levens, (misschien wat te somber, in den geest van het overdrevene woord in de inleiding der tweede: ‘Aller menschen levensgeschiedenis is in het ééne woord teleurstelling begrepen.’) maar gesteld tegenover 's men-
{==548==} {>>pagina-aanduiding<<}
schen bestemming voor een toekomstig bestaan, waartoe oefening en beproeving, als middel in de hand van God, noodig is. - Doelmatig is almede de inleiding der zevende, beginnende met de woorden: ‘Bij God is geene aanneming des persoons,’ hierdoor op Gods onpartijdige uitdeeling zijner weldaden opmerkzaam makende, en onder deze op die van het
Evangelie, zoo als het door jezus (volgens den tekst) ook aan de armen verkondigd werd. - De inleiding der achtste Leerrede, over het uiteinde van judas iskarioth, heeft iets treffends, door de aandacht terstond geheel practisch op de geschiedenis te wijzen: zoo heft zij aan: ‘Wat zullen wij van deze geschiedenis zeggen, mijne Hoorders? Dat is de weg des kwaads! De begeerlijkheid ontvangen hebbende, baart zonde, en de zonde voleindigd zijnde baart den dood! Ja! het is eene treurige, ontzettende geschiedenis. Maar niemand meene, dat het noodeloos zij, bij dezelve te verwijlen. Het is de geschiedenis van een mensch, gelijk wij; het is de geschiedenis van een' Apostel des Heeren; en, zoo wij niet waken en bidden, wat verzekert ons, dat het niet, in menig opzigt, onze geschiedenis worden kan!’ en na dit laatste nog een weinig uitgebreid te hebben, eindigt zij dus: ‘Neen! wij willen den rampzaligen judas niet vloeken. Moge al ons hart van verontwaardiging gegloeid hebben, toen wij hem den besten Meester zagen verraden met een' kus, bij de beschouwing van zijn akelig uiteinde maakt die verontwaardiging voor droefheid en deernis plaats. Maar, terwijl een traan van medelijden in onze oogen opwelt, roepen wij het onszelven toe: Dat is de vrucht der zonde! O! zweren wij haar een' onverzoenlijken haat, en roeijen wij elke booze neiging uit ons harte! - Heilige God! mogt onze overdenking zulke vruchten dragen, hoe zouden wij dit uur hier en in de eeuwigheid zegenen!’ - Hoe gaarne zou Rec. ook de reeds genoemde gepaste en treffende inleiding der elsde Leerrede, over het werkdadig Christendom, mededeelen, die eerst

{==549==} {>>pagina-aanduiding<<}
het hartverheffende, en daarna het te weinig uitwerkende der openlijke Godsvereering tegen elkander overstelt! maar zij moet in haar geheel (en dit zou hier te groote ruimte vereischen) gelezen worden.
Onder de slotten der Leerredenen is er Rec. wel geen voorgekomen, dat hem zoo bijzonder, als sommige inleidingen, boven andere getroffen heeft; maar hij mag nogtans verzekeren, dat zij over het algemeen der onderwerpen en der stukken, waarbij zij behooren, waardig zijn. - Een enkel woord over het slot der tweede Leerrede, dat zonderling afgebroken is. Na de aanhaling van eene plaats uit openb. VII:13-17, eindigt de Spreker dus: ‘Christenen! wie uwer wenscht eenmaal onder die schare geteld te worden? Amen.’ Door zijne mondelinge voordragt heeft de welsprekende Redenaar het ongetwijfeld goed gemaakt; maar ter navolging schijnt het althans niet aan te raden, want zoo als het daar staat, heeft het, vooral na het volle en numereuze van het voorgaande, dat tot een goed eindigen leidt, iets schokkends, dat den aangenamen indruk van het vorige hindert: en past het ook wel zoo bijzonder bij den hoofdinhoud en de gansche strekking van deze Leerrede, die over den Christelijken heldenmoed in het lijden handelt? Hoe dit ook zij, aan de eenvoudige, hartelijke peroratie van de twaalfde Leerrede zou Rec. in meer dan één opzigt de voorkeur geven; maar zij is te groot, om hier medegedeeld te worden.
De Opdragt des bundels - de aandoenlijke hartetaal eens dankbaren Zoons tot zijne waardige Moeder - is buiten, neen! boven onze kritiek.
Het aangekondigde en opgemerkte strekke ten bewijze, wat hoogen prijs Rec. op deze Leerredenen stelt, en wat belang in de bevordering der kanselwelsprekendheid, waartoe zij zulke schoone bijdragen leveren! Moge de begaafde Man door dezen en al zijnen arbeid het beste nut stichten, en zelf onder de smarten des levens ondervinden, dat de Godsdienst, wier welbespraakte tolk hij is, ook tot zijn hart van vertroosting en hope spreekt!





{==550==} {>>pagina-aanduiding<<}

Geloofs-roem. De leer der regtvaardiging door geloof in Jezus, beschouwd, in het licht van Gods woord, als de hoofdwaarheid des Evangeliums; den grondslag der Protestantsche Kerk in het algemeen, en der Hervormd Gereformeerde in het bijzonder; benevens het allernaauwst verband van deze hoofdwaarheid, met de overige leerstukken, in onze oorspronkelijke geloofs-belijdenis, uit het Evangelie aangenomen en beleden. Iste Stuk. Door R. Engels, Predikant te Nieuwolda. Te Groningen, bij R.J. Schierbeek. 1835. In gr. 8vo. 104 Bl. f 1-:

Dat de Weleerw. engels als voorstander van Dordsch-Gereformeerde regtzinnigheid optreedt, om stellingen te verdedigen, waarvan allengs vele Leeraren en leeken meer of min afweken, mag niemand hem ten kwade duiden, indien hij genoegzamen grond voor zoodanige begrippen in de Heilige Schrift meent te vinden. Een ieder volge eigene overtuiging, en zij slechts niet liefdeloos in het oordeelen over andersdenkenden, wier gemoedelijk onderzoek der Openbaring tot verschillende uitkomsten leidt. Het is opmerkelijk, dat de Schrijver, een man van jaren, en geen vreemdeling in de historia dogmatum, juist thans voor den dag komt, nu de rust in het Kerkgenootschap der Hervormden wordt bedreigd door de woelingen van lieden, welke niets minder, dan eene scheuring, schijnen te bedoelen. Ofschoon hij in zijne Ontboezeming zich vrij sterk tegen de Separatisten heeft uitgelaten, strekt echter dit herhaald geschrijf niet weinig, om wantrouwen en misnoegen onder de schare te doen toenemen. Gelijk meermalen het geval is met bejaarde lieden, zoo schijnt ook de Heer engels gaarne van zijnen hoogen ouderdom te spreken. Even als vroeger, geeft hij thans in de Voorrede te kennen, dat hij een man van jaren is; een weinig verder gewaagt hij van zijne gevorderde jaren en van smartvolle

{==551==} {>>pagina-aanduiding<<}
rampen, die hem en zijne dierbare gade meer en meer los maken van deze tegenwoordige wereld en eene zekere (een zeker) heimwee naar het beter en eigenlijke Vaderland hier boven, waar reeds hunne geliefde kinderen zijn, inboezemen. Hij betuigt voorts nog, dat zijne loopbaan haast ten einde is. En bl. 2 van de Inleiding beroept hij zich alweder op zijne jaren en op de voorstelling van zijnen nabijzijnden dood. Van iemand in zoodanige omstandigheden zoude men, ja, wel hartelijkheid en warmte, maar tevens zekere liefelijke kalmte, geene bitterheid en scherpte van uitdrukking mogen verwachten. Naar den toon te oordeelen, schijnt de oude man wel eens wat driftig te kunnen worden. Ds. engels wenschte nader te staven, dat de in zijne beide vroegere geschriften (zie Letteroeff. voor 1434, bl. 282, en die voor 1835, bl. 278) blootgelegde gevoelens gegrond zijn op het Evangelie en overeenkomen met de Kerkleer der Hervormden of Gereformeerden. Rec. meent opgemerkt te hebben, dat zekere lieden aan de laatste benaming de voorkeur geven, terwijl anderen liever de eerste gebruiken, schoon beide woorden dezelfde zaak aanduiden. Op den zoo uitvoerigen titel staat Hervormd Gereformeerde. Waartoe deze zamenvoeging? Meent welligt de Schrijver hiermede aan twee partijen genoegen te geven? In de Inleiding vindt men echter Hervormde (Gereformeerde) Kerk.
Het werk, dat hier wordt aangeboden, is verdeeld in twee Hoofdstukken, waarvan het eerste dit opschrift heeft: De regtvaardiging en wijze van regtvaardiging eens zondaars bij God, volgens de duidelijke leer des Evangeliums. De Heer engels handelt in de eerste plaats over de beteekenis der woorden, en merkt te regt aan, dat regtvaardigen tegen veroordeelen of verdoemen overstaat. Hij beweert verder, dat men in de nieuwere uitlegkunde de oude, ware, zuivere opvatting heeft verlaten, en wel met laakbare bedoelingen. Dit liefdeloos veroordeelen betaamt niemand, en schijnt althans eene tegenstrijdigheid bij den man van jaren, die zoo

{==552==} {>>pagina-aanduiding<<}
gemoedelijk van zijn naderend einde spreekt. Met zekere minachting noemt hij de nieuwere uitleg-methode, welke men, zoo als bl. 17 gezegd wordt, bij uitsluiting van de vroegere, met den klinkenden naam van Grammatikaal-Historische bestempelt. Waartoe die uitval? De Schrijver zelf wil immers deze gronden van echte Schriftverklaring niet geheel verwerpen? Doch hij schijnt te gevoelen, dat het stelsel, waarvoor hij de pen heeft opgevat, dan bezwaarlijk te verdedigen zal zijn. Zelfs spreekt hij van bekeering of verbetering op eene wijze, alsof anderen heden ten dage te veel belang in dezelve stellen. Op bl. 19 veroorlooft de Schrijver zich omtrent den Algemeenen Zendbrief van jacobus uitdrukkingen, die weinig blijk geven van bezadigdheid en onpartijdige waarheidsliefde, welke men bij een bejaard man mag verwachten. Wat luther bewoog, om den Brief te verwerpen of eenen epistel van stroo te noemen, is bekend. De groote Hervormer wist zijne aangenomene begrippen niet overeen te brengen met de duidelijke leer van Apostel jacobus. Zoo ging het ook den Hoogleeraar in de Oostersche Talen, dien Rec. weleer onder zijne geachte Leermeesters telde. Ds. engels noemt hem (te regt) den scherpzinnigen greve, en duidt het ten kwade, dat niet meer in aanmerking wordt genomen, wat de Professor tegen den Brief heeft aangevoerd; maar de Schrijver zelf schijnt niet in aanmerking genomen te willen hebben, wat aan den anderen kant, insgelijks door mannen van naam, b.v. van der palm, tot staving van de echtheid en van het Apostolisch gezag is gezegd geworden. De reden daarvan ware misschien niet moeijelijk te gissen. Engels wil, gelijk
uit zijn Waarheid en Geloof reeds is gebleken, eene toegerekende geregtigheid enz. enz. Het zedelijk onderwijs van het Evangelie is dus geenszins de hoofdzaak. De Schrijver beschouwt jezus als den Representant, den Plaatsbekleeder en Vertegenwoordiger der menschheid bij God, die in Hem eene gehoorzaamheid en liefde zonder wederga zag, waardoor Zijn

{==553==} {>>pagina-aanduiding<<}
naam verheerlijkt, Zijne wet voldaan, en vergoeding werd te weeg gebragt van onze schandelijke wetverbreking, afval en ongehoorzaamheid. Maar is dit Bijbelleer? Wat ten bewijze wordt aangevoerd, zal geenszins hen overtuigen, die bij het lezen der Heilige Schrift gaarne op den doorgaanden geest letten en niet door stelselzucht zich laten verbijsteren.
In het tweede Hoofdstuk tracht de Heer engels op zijne wijze te betoogen, dat de Evangelische leer der Regtvaardiging (te weten, wat hij voor Evangelische leer der Regtvaardiging houdt) de grondslag der Protestantsche Kerk in het algemeen en (die) der Hervormde (Gereformeerde) in het bijzonder is. Vooraf gaan eenige aanmerkingen over de noodzakelijkheid der Kerkhervorming. Enkele gezegden trokken onze bijzondere opmerkzaamheid. Na betuigd te hebben, dat wij als zondaren kinderen des toorns, als geregtvaardigden kinderen en erfgenamen Gods zijn, vervolgt engels aldus: ‘Dit onderscheid is wezenlijk, specifiek. Het één is van het ander verschillend in zijnen aard, in zijnen oorsprong, in zijn wezen. Niet door trappen, maar door wezenlijke gesteldheid en betrekking verschilt het één van het ander.’ Een weinig verder staat: ‘Het is eene miskenning van den aard des Christendoms, wanneer men van eene heidensche, Joodsche, Mahomedaansche en Christelijke Godsdienst spreekt.’ Rec. ziet dit niet in, hoewel hij met den Schrijver erkent, dat eene vermenging van andere Godsdiensten met het Christendom eene verontreiniging, eene verminking, ja eene vernietiging van hetzelve is. Op bl. 69 wordt verzekerd, dat erasmus met alle zijne verdiensten ongeschikt was voor de noodige hervorming der Kerk, dewijl hem dat hooger licht ontbrak, 't welk eenen luther bestraalde. Zou dit wel uit de levensgeschiedenis dier beide mannen bewezen kunnen worden? De Schrijver tracht met aanhalingen te
bewijzen, dat de voornaamste Hervormers reeds dezelfde gevoelens hadden, welke hij verdedigt, aangaande eene toegerekende gereg-
{==554==} {>>pagina-aanduiding<<}
tigheid, welke men slechts door het geloof zich behoeft eigen te maken, om zalig te worden. Hij beroept zich voornamelijk op den schranderen kalvijn en op de Nederlandsche Geloofsbelijdenis, art. 22 en 23, als ook op den Heidelbergschen Katechismus, waaruit hij onder anderen aanhaalt, wat men in den 23sten Zondag leest. Om misverstand en verkeerde opvatting voor te komen, voegt hij er bij, dat de Christen, regtvaardig zijnde door geloof, door geloof alleen, geenszins aan het geloof waarde, eene eigenlijke regtvaardigende kracht toekent, of dat deze groote weldaad meer of min afhangen zou van zijn geloof. ‘Neen,’ zegt engels, ‘het geloof gedraagt zich hier slechts lijdelijk. Het ontvangt slechts en neemt aan, hetgeen zoo genadig toegerekend en geschonken wordt. Het zegt: Amen! o Heere! mij geschiede naar uw woord! Het werkt niets; het kan niet werken ter onze regtvaardiging voor God; dan zou het geen geloof zijn.’ Wanneer Rec. in aanmerking neemt, wat luk. VI:46 en op vele andere plaatsen zoo duidelijk wordt geleerd, kan hij de redeneringen des Schrijvers geenszins met den inhoud der Openbaring overeenbrengen.
De Heer engels roert eindelijk ook nog den bekenden twist over de onderteekening der Formulieren aan. Rec. wil gaarne toestemmen, dat men oorspronkelijk onderteekende omdat en niet slechts voor zoo verre enz.; maar hij moet grootelijks afkeuren de hevigheid, waarmede hier de Schrijver uitvaart, betuigende: ‘En evenwel, deze onopregtheid, deze Jezuitische streek, wordt thans niet meer bedektelijk toegelaten, maar openlijk, voor het oog van het gansche Kerkgenootschap, verdedigd. - De teerling is geworpen.’ Wat moet dit beteekenen? Het slot luidt aldus: ‘Ik heb het mijne gezegd en verklaar hiermede openlijk, geen Kerkbestuur als Gereformeerd, als wettig te erkennen, 't welk niet onbewimpeld en zonder omwegen of voorbehouding van zin vasthoudt aan die Geloofsformulieren, welke in onze Kerk zijn aangenomen. De tijd is dáár, dat men, zon-
{==555==} {>>pagina-aanduiding<<}
der schroom, voor de waarheid uitkome. De nood dringt. Het behoud van onze Kerk eischt het.’
De Heer engels belooft in een volgend Stuk een derde Hoofdstuk, waarin hij de leer der Regtvaardiging wil beschouwen in verband met andere leerstellingen, als de leer van God, van den mensch, zedelijke herstelling, zalige toekomst, Kerk, prediking des woords, Doop, Kinderdoop, Avondmaal. Ook heeft men een Aanhangsel over de Praedestinatie te wachten.
Zal dit geschrijf nut stichten? Rec. gelooft het niet. Hij gunt aan Ds. engels gaaarne die Christelijke vrijheid, welke hij voor zichzelven verlangt; maar hij keurt het grootelijks af, dat een Verkondiger van het Evangelie eenen zoo scherpen en meesterachtigen toon omtrent andersdenkenden zich veroorlooft.

Augusti Arnoldi Sebastian, Med., Chir. et Art. Obst. Doctoris, Medae. in Academia Groningana Professoris ord., Physiologia Generalis. Groningae, apud J. Oomkens. 1835. 8vo. maj. f. pp. 301. f 3-:

De Hoogleeraar sebastian, geroepen om de Natuurkunde aan de Hoogeschool te Groningen te onderwijzen, gevoelde dra behoefte aan een doelmatig handboek voor de algemeene Natuurkunde van den Mensch. Dewijl sedert eenige jaren dit veld minder bearbeid schijnt, dacht hij met minder schroom handen aan een werk te mogen slaan, waardoor hij zich tevens de taak van het onderwijzen dezer wetenschap gemakkelijker konde maken. Moge zijn werk dit doel zoo bereiken, dat het onder de genen worde gerangschikt, welke door de jonge lieden dikwijls gelezen, en steeds met vernieuwden lust in handen genomen worden! Het is onderhoudend, in doorgaans goed, soms sierlijk Latijn, geschreven. Men ziet op sommige plaatsen, dat gezegden en uitdrukkingen der klassieke Schrijvers geheel in den Opsteller zijn over-
{==556==} {>>pagina-aanduiding<<}
gegaan, zoodat hij zijne gedachten in den stijl der Ouden mededeelt. Deze Natuurkunde is, ook van hare letterkundige zijde, een verblijdend bewijs, dat de Letteren, de bron van ware beschaving, ook door Hoogleeraren in de Geneeskunde niet veronachtzaamd worden, waarover anders niet ten onregte onlangs geklaagd werd (*), vooral wat vele Medische Dissertatiën betreft.
Beveelt zich deze Natuurkunde aan door het gewaad, waarin zij gestoken is, niet minder aanprijzenswaardig is haar inhoud. De Schrijver toont zich als denker, waardoor hier en daar oorspronkelijke mededeelingen, hem bijzonder eigen, van eigene waarnemingen en onderzoek afkomstig, des te belangrijker worden. Hij is een juist beoordeelaar der gevoelens van anderen; hij doet dit echter met vele gematigdheid en omzigtigheid, zoodat, waar men met den Schrijver niet van hetzelfde gevoelen is, men met hem niet ligt in twist zal komen, dewijl hij veel onbeslist laat, en soms onderscheidene gevoelens in twijfel trekt, zonder door eene stellige uitspraak tusschen de partijen in te treden. Hij toont zich als een Geleerde, die uitgebreide kundigheden bezit, met het vroeger uitgekomene en later in zijn vak medegedeelde zeer wel bekend is, en inzonderheid den arbeid, op onzen vaderlandschen bodem in het licht gegeven, waardeert en telkens aanwijst. Hij slaat de natuur met een wijsgeerig oog gade, maar eerbiedigt de grenzen, buiten welke menschelijke ondervinding niet reikt, en waar deze te kort schiet, wil hij zich door hoogere openbaring laten leiden.
Deze algemeene Natuurkunde wordt in twee Hoofdafdeelingen gesplitst, die gezamenlijk in zes Hoofdstukken worden verdeeld. Van een algemeen overzigt der natuur gaat de Schrijver tot de bijzondere beschouwing van die van den mensch in het algemeen over. Vooraf echter tracht hij eenige kenteekenen op te geven, waar-
{==557==} {>>pagina-aanduiding<<}
door het onbewerktuigde zich van het bewerktuigde onderscheidt. Desgelijks zoekt hij de grenzen aan te wijzen, binnen welke het plantenrijk bepaald wordt, en waar het dierenrijk zich van hetzelve afscheidt. Terwijl de Schrijver kortelijk de rangschikking der dieren opgeeft, toont hij, op welk eene wijze de mensch zich van deze onderscheidt; dat hij oorspronkelijk niet bestemd is op handen en voeten te loopen, maar dat zijne houding en gestalte die zijn van een redelijk wezen. Hij doorloopt nu de verdere kenmerken en eigenschappen van den mensch; slaat hem in de hoofdverscheidenheden gade; spreekt over kleur, grootte, zwaarte en schoonheid; berekent den invloed van verblijf, luchtstreek enz., en beoordeelt, in hoeverre die wezenlijk of somwijlen meer denkbeeldig is. Men vindt hier meer, dan men verwacht: enkele stukken verrassen, b.v. over den gezelligen omgang, enz. Of de mededeelingen over het bloed hier op derzelver plaats zijn, zouden wij in twijfel trekken; in allen gevalle laten ook zij een groot vraagstuk onbeslist, of geven eene opheldering, welke voor elke gissing steeds een ruim veld openlaat. In het tweede en derde Hoofdstuk heeft de Schrijver een beredeneerd gebruik van de ondervinding van anderen gemaakt, zoo wel wat de leer der weefsels betreft, als de scheikundige nasporingen omtrent de zamenstelling der verschillende weefsels. Het tweede Hoofdstuk is eigenlijk als eene ingelaschte algemeene Ontleedkunde te beschouwen, gewijzigd naar des Schrijvers bijzondere inzigten, hier en daar door de vruchten zijner ondervinding verrijkt. Deze thans welbewerkte tak is echter voor geene groote uitbreiding door eigen werk vatbaar. Terwijl
dezelve nogtans eigene bijdragen verkrijgt, is het zeker ook voor den Student daarenboven aangenaam, dit gedeelte der wetenschap, waarin hij zich moet oefenen, in goed Latijn overgebragt te zien. Men kan hetzelsde van het scheikundig Hoofdstuk zeggen; zoodat men thans een kort overzigt ook in het Latijn bezit, even als men sedert eenigen tijd voor de Hollandsche taal hierin reeds

{==558==} {>>pagina-aanduiding<<}
voorzien zag door de zorg van den hoogst verdienstelijken Hoogleeraar c. mulder.
In het laatste gedeelte deelt de Hooggel. Schrijver een plan mede van eene verdeeling der Natuurkunde. Is dit de schets der hierop te volgen bijzondere Natuurkunde? Mogt dit des Schrijvers voornemen zijn! Mogt hij op eene even beknopte en duidelijke wijze het bijzondere deel der Natuurkunde vervolgen! Hij zoude gewis velen aan zich verpligten. Wij zouden den Schrijver slechts dit in bedenking geven, of door eene meer aphoristische bewerking deszelfs arbeid niet nog bruikbaarder zoude worden. Het hoofddenkbeeld kon als aphorisme bovenaan gesteld, en de uitbreiding, gelijk zij nu gegeven werd, daaronder geplaatst worden: zoo konde men stelling en uitbreiding of uitleg bij elkander hebben.




Overzigt der algemeene Geschiedenis der Opvoeding en van het Onderwijs, benevens eene meer bijzondere opvoedkundige Karakterkunde der achttiende Eeuw tot op onzen tijd; uit het Hoogduitsch van Dr. A.H. Niemeijer. Met diens Portret en Levensbeschrijving, door D. Buddingh. Zijnde een laatste Aanhangsel op het klassieke Opvoedingswerk van dien Schrijver, en tevens een volledig stuk op zich zelf. Te Amsterdam, bij L. van der Vinne. 1834. In gr. 8vo. XVIII en 144 bl. f 1-80.

De Heer buddingh heeft een nuttig werk gedaan met de vertaling van dit geschrift van den beroemden niemeijer, daar het een aanhangsel is van deszelfs Grondbeginselen van Opvoeding en Onderwijs, die reeds vóór verscheidene jaren in het Nederduitsch vertaald zijn; maar ook daar het op zichzelf een goed geheel uitmaakt, dat men, onafhankelijk van het groote werk, met nut lezen kan. - De voorafgaande Levensbeschrijving schijnt

{==559==} {>>pagina-aanduiding<<}
ook uit het Hoogduitsch overgenomen te zijn, en is voor een kort overzigt vrij wel, maar nogtans wat oppervlakkig en dor. - In het werk zelf heeft de Vertaler ‘hier en daar eene enkele uitbreiding of aanteekening’ ingevoegd, die echter door geen bijzonder teeken onderscheiden worden, maar meest letterkundig schijnen te zijn.
Het oogmerk en het algemeene plan des werks kunnen wij niet duidelijker opgeven, dan met deze eigene woorden van niemeijer, uit de Inleiding bl. 1, 2: ‘Het volgende ontwerp is alleen bestemd, om den jongen opvoedkundige en onderwijzer een overzigt te geven, en bij eigene navorsching welligt stof tot bearbeiding te leveren. De eerste Afdeeling stelt hoofdzakelijk de geschiedenis voor tot het einde der zeventiende Eeuw; de tweede meer uitvoerig den nieuweren tijd, sedert het begin der achttiende Eeuw’; waarbij echter nog eene derde Afdeeling gevoegd wordt, getiteld de negentiende Eeuw. - De verdeeling in Eeuwen schijnt in deze, even als in alle Geschiedenis, voor eene juiste en geleidelijke voorstelling der zaken minder verkieslijk te zijn: de tijdvakken der menschelijke handelingen binden zich ook hier zelden zoo geregeld aan de gewone tijdsverdeeling.
De eerste Afdeeling levert dan, bij wijze van schets, een Overzigt der algemeene Geschiedenis van Opvoeding en Onderwijs, tot het einde der zeventiende Eeuw; en wel eerst bij de oudste Volken, daarna bij de Grieken en Romeinen. Vervolgens wordt, onder de hiervoor hoogstbelangrijke instelling van het Christendom, het school- en opvoedingswezen eerst voornamelijk sedert karel den Grooten, daarna in de zestiende en zeventiende Eeuw, zoo wel vóór de Kerkhervorming, als door de Hervormers, en na die gebeurtenis beschouwd. In de Aanmerkingen van deze, zoo wel als van de andere Afdeelingen, wordt het in den tekst der paragraphen gestelde meer uitgebreid, en worden vele letterkundige bronnen voor deze Geschiedenis aangewezen.

{==560==} {>>pagina-aanduiding<<}

De tweede Afdeeling, die het grootste gedeelte van het werk uitmaakt, geeft eene Proeve eener opvoedkundige Karakterkunde der achttiende Eeuw, tot op onzen tijd; voornamelijk met betrekking tot het Protestantsche Duitschland. - Het is jammer, dat, juist door dit laatste bijvoegsel, deze Proeve, voor een overzigt eener algemeene Geschiedenis, eenigzins eenzijdig en onvolledig wordt: Duitschland, hoe verdienstelijk ook in dit opzigt, wordt alzoo te veel het eenige hoofdpunt: de andere landen zijn wel niet geheel verwaarloosd; neen! de Schrijver, die, ook op zijne buitenlandsche reizen, zich het Opvoedingswezen tot een voornaam voorwerp zijner waarnemingen gemaakt had, laat aan dezelve ook in dit geschrift wel regt wedervaren, maar echter zijn zij meestal te kort en als ter loops behandeld. - Na eenige voorloopige aanmerkingen, worden de Opvoedkundigen dier Eeuw eigenaardig in vier klassen gerangschikt (bl. 33, 34, 36): de Frankische of godsdienstige School, dus genoemd naar de godsdienstige pogingen van franke te Halle; de (vrome) School der Humanisten, vooral sedert j.m. gesner; (voor dit vrome zal waarschijnlijk een ander of in 't geheel geen epitheton moeten staan;) die der Philanthropijnen, dus genoemd naar de Inrigting van basedow te Dessau; en die der Eklektiekers, die het beste van elke der vorige trachten uit te kiezen, over te nemen en in omloop te brengen. Deze vier Hoofdscholen worden dan verder, in hare geschiedenis, grondstellingen, instellingen en leerwijze, opvoedkundigen, en letterkundige verdiensten, duidelijk voorgesteld. Met eenen algemeenen terugblik op de achttiende Eeuw, en eenen (zeer vlugtigen) blik op
andere Landen van Europa, wordt deze Afdeeling besloten.
De derde Afdeeling, die de negentiende Eeuw ten opschrift heeft, bevat eerst een algemeen overzigt over verschillende Rijken, ten opzigte van opvoeding en onderwijs; en daarna weder voornamelijk, wat Duitschland hierin opgeleverd heeft, en wel bepaaldelijk het-
{==561==} {>>pagina-aanduiding<<}
gene, dat door de pogingen van pestalozzi teweeggebragt is.
Ziet daar eene beknopte opgave van den inhoud dezes boeks, om te doen kennen, wat goeds daarin geleverd wordt. Zonder al te uitvoerig te worden, kunnen wij dit een en ander hier niet ontwikkelen; maar moeten tot het werk zelf verwijzen, dat, behoudens het boven aangemerkte, der lezing wel waardig is.
De vertaling is, zoo veel Rec., zonder het oorspronkelijke bij de hand te hebben, oordeelen kan, over 't geheel wèl. Eene of andere min duidelijke plaats, waar misschien, gelijk hier en daar elders, eene drukfout de schuld heeft, gaat hij kortheidshalve voorbij. - In de verbuiging van Latijnsche namen en woorden in Nederduitschen stijl, die op eenige plaatsen van dit werk gevonden wordt, zou hij sommige Hoogduitsche en oude Nederlandsche Schrijvers niet navolgen, maar die woorden, duidelijkheidshalve, onverbogen in den eersten naamval houden. - Voor Humaniora of Humaniorem is bij ons gebruikelijker en verstaanbaarder Beschaafde Letteren of Letterkunde of dergelijke. Bl. 74 zal Humaniorem waarschijnlijk Humanisten moeten zijn. - Kluchtig is de herhaalde drukfout autodictaten (bl. 133, 137) voor autodidacten (zelsgeleerden); maar niet minder kluchtig het misverstand in den naam (bl. 79) van een Grieksch Woordenboek van ‘ernestine hedrich’, (dus als van eene vrouw van dien naam!) hetwelk zal moeten zijn: de hedrich of hedericus van ernesti, in het Hoogduitsch waarschijnlijk door het bijvoegelijke Ernestiner uitgedrukt.
Wij eindigen deze aankondiging met de overname van de volgende ware en behartigenswaardige opmerking van niemeijer, (bl. 30, 31) ten opzigte des oordeels over hetgene, dat er voor opvoeding en onderwijs in lateren tijd gewonnen of verloren is: ‘Zelden bestaat er over het geheel winst zonder verlies. Doch de menschen oordeelen te eenzijdig, omdat hun een overzigt ontbreekt. Voortgangen tot het betere in den

{==562==} {>>pagina-aanduiding<<}
beperkten kring, waarin juist zij leven, merken zij aan als waarborgen van eene nabijzijnde gouden eeuw. Teruggang der huiselijke of openbare opvoeding, ook zelfs als zij dien in hun klein woonoord opmerken, zijn voor hen droevige teekenen des tijds, en voorboden van een geheel nabijzijnd algemeen verderf. Zoo heeft het de mensch van oudsher gemaakt. Zijne wereld is voor hem de geheele wereld; in den beperkten kring, die hem omringt, gelooft hij het beeld der geheele menschheid te zien.’




Verhandeling over de Duitsche Wijsbegeerte sedert de laatste vijftig jaren, door J.A. Bakker, Lid van het provinciaal Utrechtsche Genootschap van Kunsten en Wetenschappen. Te Utrecht, bij J. Altheer. 1835. In gr. 8vo. f 2-20.

Wij hebben in den laatsten tijd den Heer bakker reeds meermalen op het veld der Wijsbegeerte ontmoet, en heeten hem thans wederom dáár welkom, waar hij zich niet slechts zoo wèl te huis, maar ook met goud bekroond vindt. Het Utrechtsche Genootschap had eene prijsvraag uitgeschreven van dezen inhoud: ‘Men verlangt eene beknopte en oordeelkundige opgave van den gang, welken de bespiegelende Wijsbegeerte gedurende deze halve Eeuw in Duitschland gehouden heeft, en van den invloed, dien aldaar, in dit tijdvak, de voornaamste wijsgeerige stelsels op elkander gehad hebben. Voorts, zoo men oordeelt, dat de bespiegelende Wijsbegeerte in dien tijd, of in zekerheid, of in omvang van kennis, of wel in veelzijdigheid van beschouwing, aanmerkelijke vorderingen gemaakt heeft, zoo worde in bijzonderheden aangewezen, welke deze vorderingen zijn; of wel, meent men, dat die vorderingen niet beantwoord hebben aan hetgeen men van de inspanning en talenten der Wijsgeeren van dit tijdvak verwachten mogt, zoo worde naauwkeurig ontwikkeld, aan welke oorzaken deze minder gunstige uitslag zij toe te schrijven.’
Het heeft den Heere bakker mogen gelukken, deze hypothetische vraag thetisch te beantwoorden tot genoegen der beoordeelaars, en wij zullen, hoewel kortelijk, zoo wel de

{==563==} {>>pagina-aanduiding<<}
wijze, waarop, als de geest, waarin hij dit gedaan heeft, mededeelen.
Het lag in den aard der prijsvraag, dat het antwoord zich in twee deelen splitsen moest. Vooreerst het naauwkeurig beschrijven van den toestand der Duitsche Wijsbegeerte, gedurende deze halve Eeuw; en vervolgens beoordeeling van de hoofdstelsels der Duitsche Wijsbegeerte, en onderzoek naar de vorderingen. De Schrijver heeft dezen hem aangewezen weg dan ook ingeslagen, en bepaalt ons, na eene zeer belangrijke geschiedkundige Inleiding, tot eene analytische beschouwing van de Wijsbegeerte van kant, van fichte, van schelling en van hegel, waarbij de aanhangers en bestrijders, de lumina en Dii minores, niet zijn vergeten. Wij vinden alzoo in het eerste Hoofddeel de Wijsbegeerte van kant, volgens de drie bekende Kritieken, voorgesteld, daaruit de Wijsbegeerte van fichte ontwikkeld, (de nieuwere vrucht op den ouden stam geënt) vervolgens de stelsels van schelling en hegel, waarop, zeer gepast, de min of meer afwijkende systemata van köppen, jacobi, schlegel, bardili, herbart, fries, den jongen fichte, krug, schulze, bouterweck en anderen worden aangestipt, wier Wijsbegeerte in de keurige Aanteekeningen op het negende Hoofdstuk, bl. 136-144, breeder wordt uiteengezet. Wij vinden hier dus de zuivere Geschiedenis der Duitsche Wijsbegeerte, volgens de bronnen, opgegeven, waarbij wel niemand de meer dan gewone belezenheid van den Heer bakker zal onopgemerkt laten, en zijne even duidelijke als geleidelijke methode waarderen. Men had, zoo dit noodig geweest ware, dit geschiedkundige deel merkelijk kunnen uitbreiden; maar, daar de Lezer, die met de Geschiedenis der Wijsbegeerte vertrouwd is, hier op een hem welbekend veld verplaatst wordt, achtte de kundige Schrijver
zulks ongepast. Het zal echter altoos een hoogstbelangrijk psychisch verschijnsel in de Geschiedenis blijven, de gentetische ontwikkeling van dit viermanschap gade te slaan, en wij mogen ook van deze zijde (de meer pragmatische) het eerste deel der Prijsverhandeling met volle ruimte aanbevelen.
Moeijelijker was het oordeelkundige, het kritische gedeelte; hier treedt de Heer bakker niet als bloot Geschiedkundige, maar zelf als kritisch beoordeelaar der al- en nietkritische Wijsgeeren te voorschijn, en zal hun vonnis vellen;

{==564==} {>>pagina-aanduiding<<}
doch, wij moeten het verklaren, dit geschiedt op eene zeer bedachtzame, grondige en gemotiveerde wijze, en wij komen dus hier tot den geest, waarin dit stuk geschreven is.
Dat vele Schrijvers, ook die tot de niet-Wijsgeeren behooren, niet regt weten, welks geestes kinderen zij zijn, behoeft niet bewezen te worden. Zij schrijven allen wel in een' zekeren geest; maar, indien men ook dezen wilde gaan kritiseren, kon het wel eens gebeuren, dat men zijne toevlugt moest nemen tot den eersten zang van milton's verloren Paradijs, alwaar de namen der gevallene Engelen of Geesten worden opgesomd. - De Heer bakker is een zeer bescheiden Kritikus, en ontwikkelt de waarde der wijsgeerige stelsels uit dezelve, en niet volgens eenig aangenomen, gelief koosd en eenmaal van buiten geleerd systema. Daarom beoordeelt hij in het eerste en tweede Hoofdstuk het theoretische en praktische gedeelte der Kantiaansche Wijsbegeerte. Bakker beweert te regt, dat de Koningsberger Wijze hier alleen als Hervormer en niet als Stichter moet beschouwd worden.
De beschuldigingen, dat kant alles tot de subjectiviteit zoude hebben willen terugbrengen, dat hij den menschelijken geest al te zeer ontleed heeft, dat de terminologie te onduidelijk is, en de bewijzen voor het bestaan van God door hem ontzenuwd zijn geworden, - deze tegenwerpingen worden grootendeels krachteloos gemaakt, en bovenal de blijvende waarde van kant's strenge zedekunde gehandhaafd. Het oordeel over deze Wijsbegeerte valt dus over het geheel gunstig uit; het goede, dat kant gewerkt heeft, wordt niet geloochend, bovenal dat hij aan wetenschap en kunst meer vorm en vastheid gegeven heeft; en Rec. is van geen ander gevoelen, bovenal wat de kritische methode betreft. Dat men kant miskend, en opzettelijk heeft willen laten zeggen, waaraan hij nooit dacht, dat weten velen. De kritische Filozofie is, even als de baleinen rokken en gepoederde vrouwehoofden, uit de mode; mogelijk keert men eens weder tot het oude terug, wat den vorm aangaat, wanneer de namen van kinker, van hemert en anderen weder genoemd en gewaardeerd zullen worden. Wij voor ons dachten bij deze beoordeeling somtijds aan de Brieven van Sofia aan den goeden Vader feith.
Nu moet fichte, de diepzinnige, zich vertoonen; maar hem treft een minder gunstig oordeel. De geheel ideale strek-
{==565==} {>>pagina-aanduiding<<}
king zijner besplegeling bragt den Wijsgeer in de noodzakelijkheid, om, door verschillende verklaringen en verdedigingen, het onbegrijpelijke voor het publiek begrijpelijk te maken. Het praktische element wordt in dit stelsel gemist; en de Heer bakker besluit zijne beoordeeling over fichte alzoo: ‘Wij moeten dus de beide gevoelens, die hij achtereenvolgend ontwikkelde, als vruchtelooze pogingen aanzien, om door één beginsel God, de natuur en den mensch te verklaren, hetgeen hem dan ook, even als alle voorstanders der eenheid in de Wijsbegeerte, mislukt is.’ (Bl. 174.)
Schelling, de held van het absolute, ligt nu aan de beurt, en ook hij wordt te regt afgewezen. Het verloochenen der individualiteit is even ongerijmd als onmogelijk; ook hier blijft geene ruimte over voor de zedelijkheid - het oneindig en onbepaald absolute verzwelgt, als een maalstroom, alles, wat deugd en Godsdienst is; onsterfelijkheid, zedelijkheid, alles wordt door den geweldigen briareus, het absolute, verslonden. Te regt spreken hier, bl. 179 en 183, de groote borger en tennemann, waarmede bakker zich gaarne vereenigt, om den bewierookten schelling, de voedsterheer van het hedendaagsch Mysticismus, beleefdelijk af te wijzen.
Hegel, de duistere en geheimzinnige, volgt thans, bij wien het denken alles is; bij wien zijn, niet zijn en daarzijn zich onderling doordringen en verdringen; die een rationeel Fatalismus predikt; die telkens raadsels opgeeft, maar dezelve niet kan oplossen; - ook deze kan geen gunstig oordeel erlangen; en waarlijk, zoo veel is zeker, dat hegel, hoe gevierd in Duitschland, op onzen vaderlandschen bodem geene altaren zal vinden, of priesters, die wel eens niet meer zijn dan napraters.
Het zesde Hoofdstuk der Verhandeling behelst eene beoordeeling van de overige stelsels der Duitsche Wijsbegeerte sedert de laatste vijftig jaren, alwaar de verschillende wijzigingen van het Kriticismus worden beoordeeld en gewaardeerd, en te regt aangemerkt, dat hetzelve het eigenlijke middelpunt der nieuwe Duitsche Wijsbegeerte uitmaakt.
Het zevende of laatste Hoofdstuk moet nu eindelijk een resultaat van de geheele Verhandeling behelzen, in hoeverre men werkelijk door al dat filozoferen gewonnen of verloren hebbe.
Vooreerst wordt het Kriticismus, volgens kant, aange-
{==566==} {>>pagina-aanduiding<<}
prezen, bovenal in tegenstelling met het Dogmatismus en Scepticismus. Er zijn voor de zedelijkheid vaste gronden gevonden, en hier is dus werkelijk veel gewonnen. Maar dit kan niet gezegd worden van de stelsels, die door jacobi, fichte, schelling en hegel zijn verbreid: zij hebben den weg der kritische methode verlaten; zij zijn weder dogmatisch geworden, beperken dus den voortstrevenden menschelijken geest, en breken de brug af, die ons van de theorie naar de praktijk moet brengen. Heeft nu, zoo vraagt de Heer bakker verder, de bespiegelende Wijsbegeerte in dit tijdvak vorderingen gemaakt? Buiten allen twijfel! Geschied-, Ziel- en Natuurkunde zijn door deze worsteling der begrippen niet weinig bevorderd. Wat de Godgeleerdheid betreft, daarvan vinden wij geene stellige opgave, die waarschijnlijk wel eenigzins hypothetisch zoude uitgevallen zijn. En daarmede, zoo eindigt bakker, mogen wij veilig besluiten, dat over het algemeen inderdaad veel gewonnen is, meer gewonnen had kunnen worden, en zeker eenmaal gewonnen zal worden.
Ziet daar den geest, waarin deze Kritiek geschreven en behandeld is. Te regt koos de bekwame Schrijver als motto: La vraie Philosophie est modeste: hij zelf toonde daarvan doordrongen te zijn. Indien onze aankondiging iets kan bijdragen, om dit grondig, welgeschreven stuk in de handen van weetgierigen te brengen, zouden wij ons doel bereikt hebben. Mogt ook eens hier te lande de ware, zedige Wijsbegeerte ware en zedige vrienden vinden, - dat zoude voor wetenschap en kunst even gewenscht zijn. Indien de bekroonde Schrijver daartoe verder iets bijdragen kan, gelijk hij reeds deed, ontbreke het hem noch aan lust, noch aan tijd, noch aan aanmoediging!




Het Slot van IJsselmonde, een berijmd Verhaal, door A. van der Hoop, jr. Te Dordrecht, bij J. van Houtrijve, Jr. 1834. In gr. 8vo. 238 Bl. f 3-40.

Johanna Shore, Treurspel, in vijf Bedrijven, door A. van der Hoop, jr. Te Dordrecht, bij J. van Houtrijve, Jr. 1834. In kl. 8vo. XVII en 116 bl. f 1-20.

In bovenstaande stukken, het eene oorspronkelijk, het an-
{==567==} {>>pagina-aanduiding<<}
dere nagevolgd, heeft de Heer van der hoop wederom nieuwe voortbrengsels van zijnen vruchtbaren en niet zelden gelukkigen dichtlust geleverd. Wij willen van elk eenig verslag geven.
Het eene bezingt de belegering en inneming van het oude en sedert eeuwen geslechte Slot IJsselmonde, in het jaar 1077, door diderijk, Graaf van Holland, die het aan koenraad van zwaben, Bisschop van Utrecht, ontrukte; waarvan de geschiedenis, in de meestal historische Aanteekeningen achter het Dichtstuk, volgens van loon, verhaald wordt. De hoofdpersoon van het Gedicht is eigenlijk odilde, Gravin van werla, die de Dichter, volgens denzelfden Schrijver, vooronderstelt, als voor zijne fictie het meest geschikt, toen de verloofde van diderijk geweest, en, ten gevolge der inname van het Slot, deszelfs Gemalin geworden te zijn; zonder dit nogtans voor eene historische waarheid uit te geven, daar de Graaf, volgens anderen, eene Saksische Vorstin in huwelijk zou gehad hebben. - In zes Zangen wordt dit onderwerp bezongen. In den eersten of Voorzang, aan de Maas, wordt hetzelve aangekondigd. - De tweede stelt de gevangenschap van odilde voor, die door den Italiaan manfred met list op het Slot gebragt wordt; waardoor de strijd- en wraaklust van diderijk en zijn heir, die den storm tegen den volgenden morgen besloten hebben, nog aangevuurd wordt. - De derde verhaalt de ontvluchting van odilde, door behulp van twee harer Pages, die den schildknaap van koenraad omkoopen, om hun wijn te brengen en met hen te drinken; die hierop hem en den wachters, door den wijn bedwelmd, het wachtwoord ontlokken, en zich van de sleutels der gevangenis meester maken, waarop zij met de verkleede Gravin ontvlugten. - De vierde Zang schildert hare ontvangst onder het
gastvrije dak van eenen landman, waar echter zij en haar gevolg door eenen vermomden pelgrim, inderdaad manfred, weldra ontdekt, en door eene bende van koenraad overvallen worden, en nog ter naauwer nood ontsnappen. - Diderijk en odilde (zoo is de vijfde Zang getiteld) ontmoeten en herkennen elkander, den volgenden morgen, nog vóór den aanval op het Slot, nadat hij de vlugtelingen uit de overmagt des hen overvallenden vijands gered had, waarop zij beide door zijn leger met blijdschap ontvangen worden. - De zesde Zang draagt den naam van manfred, die den

{==568==} {>>pagina-aanduiding<<}
Bisschop van de overgave des Slots, dat reeds te veel door den storm geleden heeft, wil terughouden, maar door hem gevangen gezet wordt. Het Slot wordt overgegeven; diderijk doet zijnen intogt; doch onderwijl ontdekt men brand, waarvan hij de schuld aan den Bisschop geeft; maar een half stervend kerkerwachter vermeldt nog, dat het die van manfred is. De Bisschop doet afstand van zijne aanspraak op Holland: de Graaf krijgt zijne bruid: het landvolk vindt naderhand onder de puinhoopen de asch van manfred. - Ziet daar in de hoofdtrekken de ordonnantie van dit dichterlijke tafereel, dat zich over 't geheel met veel genoegen laat beschouwen, en nog door verscheidene bijtrekken opgesierd wordt. Zoo is, wat de hoofdpartijen aangaat, de gevangenschap van odilde, in den tweeden Zang, over 't geheel, en in den vijfden hare redding door diderijk fraai beschreven; en onder de bijkomende trekken mag b.v. haar gebed in de gevangenis, alsmede het lied van den Page boudewijn op den wijn, en van hugo tot lof der vrouw, met onderscheiding genoemd worden. - Het geheel wekt ook, althans tot aan de ontmoeting van diderijk en odilde, eene klimmende belangstelling; doch het overige van dien Zang is, bij vergelijking, gerekter en flaauwer. Zelfs de laatste Zang, hoewel anders ook zeer goede partijen bevattende, verliest er iets bij: en mag Rec. op de ordonnantie van denzelven eene aanmerking maken, dan is het deze, dat het voor den afloop van dit geheele Gedicht wat al te akelig is, het uiteinde van manfred tot het hoofdonderwerp van het laatste gedeelte te maken, en deszelfs karakter, wat ook de Dichter in de Aanteekeningen tot verdediging daarvan zegge, zoo zwart voor te stellen: misschien zou het beter geweest zijn, het lot van dezen man als episode te
behandelen, en daarentegen het huwelijk van diderijk en odilde, en vooral het sluiten van vrede en verzoening tusschen den Graaf en den Bisschop, als het einde der langdurige geschillen, meer als hoofdzaak te doen uitkomen.
De dichterlijke uitdrukking is doorgaans gelukkig. - Sommige plaatsen laten nog wel iets te wenschen over. Is het b.v. niet vrij gezocht, om de schoonheid van odilde's hair uit te drukken, te zeggen, (bl. 35) dat ‘in der vlechten goud de lamp heur beeld beschouwt, en vrolijk vlammend feesttij houdt’; of ‘eene harmonij’ van muzijk voor te stellen als ‘versmeltend in den wondren gloor van 't licht’? Komen de beelden in dit laatste wel goed overeen? - Na

{==569==} {>>pagina-aanduiding<<}
de reeds vrij lange inleiding van den tweeden Zang, over het vermogen van list en sluwheid boven woeste kracht, schijnt de daarop volgende aanroeping der verbeelding, bl. 68, 69, die daarenboven iets wilds en winderigs heeft, wel gemist te kunnen worden. - De beschrijving der ontvangst van odilde en haar gevolg onder het gastvrije dak (Zang IV) is zeer eenvoudig, misschien hier en daar wat al te zeer locus communus; maar hierbij steekt de toespraak van odilde tot het kind der landlieden, (bl. 126, 127) als grootendeels te opgesmukt in die omstandigheden, te zeer af: het eerste en het laatste couplet, die de eenvoudigste zijn, zouden genoegzaam, en meer voldoende geweest zijn, om te treffen: ziet hier dezelve tevens ter proeve!

‘Behoud (dus spreekt ze) 't pronkjuweel!’ (een' 
van hare diamanten, waarmede het kind speelde) 
‘Zij nooit, o knaap! de smart uw deel, 
Die thans mijn' boezem treft; 
De smart, alleen voor hem op aard 
In al heur hevigheid bespaard, 
Die 't heil der min beseft. 
 
Verheug u, knaapjen, op mijn' schoot! 
Kort is uw vreugd: mijn smart is groot; 
Maar in uw' oogenschijn 
Vergeet ik de ongenâ van 't lot, 
En bidt mijn ziel geroerd tot God: 
Laat mij eens moeder zijn!’ 

Van afwisseling der versmaat weet van der hoop ook een goed gebruik te maken. Rec. meent evenwel bij deze gelegenheid den aankomenden Dichters te mogen raden, dat zij in het gebruik van dit aanlokkelijke middel maat houden: het behaagt zekerlijk somtijds meer, en kan bij sommige onderwerpen zelfs gepaster zijn; maar er is nogtans wijze keus en verstandige spaarzaamheid bij noodig, niet alleen opdat het door al te menigvuldig gebruik zijne kracht niet verlieze, maar ook en vooral opdat de Poëzij geen wildzang worde, waarbij men zonder doel en orde van de hak op den tak springt: en tegen dit laatste zal Rec., waar hij kan en mag, zijne stem verheffen, opdat de Muze haren gang vol majesteit, welken de oude Klassiken ons zoo heerlijk vertoonen, en die haar in vele gevallen zoo wèl staat, moge behouden, en daarmede ten gepasten tijde optreden.

{==570==} {>>pagina-aanduiding<<}

In de zamenstelling van het Treurspel Johanna Shore, bekent de Heer van der hoop, in de Voorrede, veel ontleend te hebben van shakespeare, rowe en n. lemercier. Gaarne geven wij hem toe, dat het beter is, eene goede copie dan een slecht origineel te leveren, en dat hij zijne Johanna Shore verlangde opgevoerd te zien op de twee Hoofdtooneelen van ons Vaderland: daar er echter geen gevaar bij het wachten was, had misschien een wat mindere spoed, dan die van eenige dagen, in welke hij dit stuk voltooide, hem een Treurspel kunnen doen leveren, dat hij in nog volkomener' zin het zijne noemen kon. - Eene vergelijkende beoordeeling van dit Treurspel met die van genoemde Schrijvers zou, om goed en nuttig gedaan te worden, hier te veel ruimte vorderen: wij willen het dus liever in zijn geheel, als thans eigendom des navolgers, kortelijk beschouwen.
Een Aanhangsel achter dit stuk haalt eene plaats uit hume aan, welke het nuttig is vooraf te lezen, om zich voor den geest te brengen, wat de Geschiedenis omtrent de heldin van hetzelve geboekt heeft, en om de waarheid met de verdichting te vergelijken. - De hoofdinhoud van het stuk zal hierop moeten nederkomen, dat johanna shore, minnares van eduard VI, na deszelfs dood, door den Hertog van glocester, die, onder den naam van richard III, den troon bemagtigd had, ten hongerdood veroordeeld wordt, en daardoor omkomt, nadat haar echtgenoot, die zich eerst (wat onwaarschijnlijk) als zijn broeder voorgedaan, maar zich naderhand ontdekt had, zich met haar had verzoend, waarna hij zich, om den dwingeland niet in handen te vallen, bij haar lijk doorsteekt.
Twee algemeene aanmerkingen op de zamenstelling en den afloop van dit Treurspel zij het Rec. vergund in het midden te brengen! - Vooreerst, johanna shore komt niet genoeg doorgaans in het geheele stuk uit, als de hoofdpersoon: de spil, waarop alles draait, schijnt hier, van het begin af, veel meer te zijn glocester, die alle pogingen aanwendt, om in het bezit van den troon te komen, ieder, die hem daarin hinderlijk is, uit den weg ruimt, en eindelijk dit zijn doel bereikt: deze vervult dus te zeer de aandacht, en dringt haar te veel weg van johanna, die, hoe tragisch ook haar lot is, nogtans meer als een bijpersoon voorkomt, en, even als meer andere hier genoemde, het slagt-
{==571==} {>>pagina-aanduiding<<}
offer der heerschzucht wordt. - Ten andere, in het schilderen van haar uiteinde heeft van der hoop niet de Geschiedenis, maar, gelijk rowe en lemercier, eene traditie of Volkslegende gevolgd. Dit nu is op zichzelf in den Dichter niet te laken; en Rec. ontkent niet, dat er hiervan voor het hoog tragische goed gebruik gemaakt is: maar het schouwspel van eene vrouw, die den hongerdood sterft, komt hem op het tooneel te akelig en te afzigtig voor, zonder eenigzins nuttig te zijn. Daarentegen meent hij, dat de Geschiedenis hier niet minder gewigtige diensten zou bewezen hebben: deze toch meldt, dat johanna shore, na onbewijsbare aanklagt wegens tooverij, op last van glocester, door het Geestelijk Geregtshof, wegens overspel tot openbare boetedoening veroordeeld werd; en dat zij vervolgens, van alle voormalige bewonderaars harer overige goede hoedanigheden verlaten, en zelfs van hare beweldadigden vergeten, in eenzaamheid en armoede haar leven eindigde. Dit een en ander, wèl behandeld, en waarin voor de dichterlijke fictie nog ruime plaats overbleef, zou voor het ware tragische niet minder stof
opgeleverd hebben, en in zedelijk nut rijker geweest zijn.
Wij zouden nu nog wel in verdere bijzonderheden van dit Treurspel kunnen treden, en zoo wel de fraaiste, als eenige zwakkere plaatsen daarin aanwijzen; doch wij mogen thans niet uitvoeriger zijn, en willen het alleen, zoo als het is, der lezing aanbevelen, maar ook den Heere van der hoop beleefdelijk verzocht hebben, zich met zijn dichtwerk toch niet te overhaasten; want aan gedichten heeft de wereld nog geen broodsgebrek, en de kunst is te schoon en te edel, om niet, in den daartoe noodigen tijd, naar het beste en volmaaktste te streven.

Bloemenkrans. Verhalen door Henriëtte Hanke, geb. Arndt. Uit het Hoogduitsch. Iste en IIde Verzameling. Te Deventer, bij J. de Lange. 1834. In gr 8vo. Te zamen 507 bl. f 4-50.

Onder zoo vele letterkundige voortbrengselen onzer Duitsche naburen, welke door de talrijke leden van het vertalersgilde, vaak zelfs met overgroote gedienstigheid, tot het lezend publiek in ons vaderland worden overgebragt, verdient

{==572==} {>>pagina-aanduiding<<}
het werk, dat wij hier het genoegen hebben aan te kondigen, eene eervolle onderscheiding. Wij onderschrijven gaarne het korte Voorberigt, waarin de bekwame Vertaler allezins naar waarheid zegt: ‘Zoo veel wij weten, is nog geene proeve van den arbeid van henriëttewilhelmine arndt, weduwe van den Predikant hanke te Dyherrnfurt aan den Oder, aan Nederduitsche Lezers medegedeeld. In het vak van Romans en Verhalen heeft zij in Duitschland grooten roem verworven, en behoort thans, met caroline pichler en andere, tot de meest gelezene en geliefdste Schrijfsters. Hare tafereelen zijn meest uit het gewone huiselijke en familie-leven ontleend, en bekoren zoo wel door eene ongezochte, natuurlijke voorstelling van menschelijke lotgevallen, als door eene getrouwe teekening van menschelijke, vooral vrouwelijke karakters, terwijl overal een zuiver gevoel voor het goede en edele, en een godsdienstige geest heerscht. Wij twijfelen niet, of deze Bloemenkrans zal aan onze beschaafde vrouwelijke Landgenooten in een ledig uurtje behagen, en, bij het einde van meer dan één verhaal, eene weemoedig-genoegelijke stemming achterlaten.’
De eerste Verzameling bevat zes verhalen, wier opschriften, even als die der overige, van onderscheidene bloemen ontleend zijn, omtrent welke iets bijzonders in de verhalen zelve voorkomt; waardoor het geheel aan den gekozenen titel: Bloemenkrans, beantwoordt. Wij zullen van ieder verhaal, met weinige, alleen datgene zeggen, hetwelk strekken kan, om het verlangen naar de lezing van dit werk op te wekken, zonder door eene dorre schets, welke daarenboven te veel plaats zou innemen, de nieuwsgierigheid slechts zeer gebrekkig te bevredigen.
Boven het eerste verhaal staat: Immortelle. Rec. verklaart hetzelve gaarne voor een verhaal, dat beide Lezers en Lezeressen van smaak en gevoel ten sterkste moet treffen. Schier al de personen, welke daarin voorkomen, behooren tot de beminnelijke soort; maar vooral is de grootmoedige Eva Wiedeborn bij uitnemendheid geschikt, om het weldadig geloof aan menschelijke deugd, dat zoo dikwijls gevaar loopt van te bezwijken, in goede harten te versterken.
Het tweede verhaal heet: Boonenbloesem. Een waardig Geestelijke, Ewald Lethe, die zich op zijne eerste standplaats bevond, wordt door een' zijner goede naburen, den Opperhoutvester Wild, met wijs overleg, aan deszelfs huis

{==573==} {>>pagina-aanduiding<<}
in een vrolijk gezelschap gebragt, waar zich ook de Goedsheer van Lethe, die, zonder reden, ten sterkste tegen hem was ingenomen, liet vinden, doch tevens den Geestelijke, die hem niet persoonlijk kende, gunstiger leerde beoordeelen. Eene vaste gewoonte in dat gezelschap gaf aanleiding, dat allen zich, een jaar later, bij den waardigen Lethe te Liebenhöhe vereenigden, alwaar de verzoening tusschen dezen en zijnen Goedsheer, door Ewald's huwelijk met deszelfs beminnelijke dochter, zegenrijk werd bevestigd. Aan het einde van dit regt levendig geschetst tafereel zal de lezer gaarne met den gelukkigen echtgenoot zeggen: ‘Het hart gelijkt aan de natuur. Elke kracht van ons wezen is een zaadkoorn der zaligheid; en wij zouden hier reeds zonder ophouden oogsten, indien wij steeds onvermoeid waren in het bearbeiden van ons heil.’
Het opschrift van het derde verhaal is: Hiacint. Hetzelve heeft eene dubbele, zeer heilzame strekking. Aan den eenen kant, namelijk, bevat het een weldadig geneesmiddel tegen de zoo treurige gemoedskwaal der jaloerschheid, die zoo ligtelijk het hart van jonge echtgenooten aansteekt, doch wier genezing vaak zoo ten uiterste moeijelijk is; en aan den anderen kant vertoont het ons, in een ontzettend voorbeeld, de jammerlijke gevolgen van het ijdel zelfbehagen bij jeugdige schoonen: waartegen het gedrag eener nederige, beminnelijke maagd, die onverdiend hoon en terugzetting met stille lijdzaamheid verdroeg, een treffend kontrast vormt.
Aan het hoofd van het vierde verhaal leest men: Aäronsbloem. Dat de deugd, met rampspoed worstelende, een schouwspel is, der Godheid waardig; dat er ook nog heden onder Jakob's nageslacht mannen gevonden worden, die den eernaam van zoon Abrahams ten volle verdienen; dat braafheid van gemoed zeer wel bestaanbaar is met bekrompene godsdienstige begrippen; dat het eenvoudig Christendom zich aan het gezond verstand van elk, wiens hart het goede bemint, ten sterkste aanprijst, en dat de beproefde braafheid niet zelden ook reeds hier beneden den schoonsten loon ontvangt, - dit alles vond Rec. in dit dieproerend verhaal regt aanschouwelijk gemaakt.
Het vijfde verhaal draagt den naam van Mosroos. Waarlijk een allerliefst verhaal, waarvan de hoofdleering deze mag zijn: er is eene weldadig zorgende Voorzienigheid, wier

{==574==} {>>pagina-aanduiding<<}
onzigtbare hand den braven beschermt, den rampspoedigen vertroost, den verlatenen in liefde gadeslaat, en aan de beproefde deugd, bij de eindelijke uitkomst, boven wensch en bede, een zegenrijk lot bereidt. Geen lezer of lezeres, wier ziel op den goeden toon gestemd is, zal dit verhaal onbevredigd uit de handen leggen.
Roos van Jericho staat er boven het zesde verhaal. De schilder Angly, de hoofdpersoon van dit verhaal, is een beminnelijke dweeper met zijne kunst, maar tevens een roerend voorbeeld van vergenoegdheid met zijn lot. Ook de overige personen, welke hier geteekend worden, trekken onze belangstelling en toegenegenheid in geene geringe mate tot zich. Voorzeker, in dagen, waarin zoo vele bewijzen van menschelijke boosheid en baatzucht ons beter gevoel beleedigen, doet het den inwendigen mensch goed, wanneer verbeelding hem nu en dan onder edele en beminnelijke stervelingen verplaatst.
De tweede Verzameling is daarin van de eerste onderscheiden, dat zij slechts twee verhalen in zich bevat, welke dus veel uitgebreider zijn, dan de vorige. Eereprijs is de titel van een verhaal, dat niet minder dan 142 blz. beslaat. Het ontbreekt hier niet aan eene genoegzàme verscheidenheid van goed geteekende en naar behooren volgehoudene karakters, doch van zeer verschillende zedelijke waarde. Zij kunnen, beide door hun voorbeeld en door hun lot, den lezer en de lezeres waarschuwen en stichten, en beurtelings mededoogen, bewondering en afgrijzen wekken. Gelijk meer verhalen van de Romantische soort, loopt ook dit met een gelukkig huwelijk van twee waardige, in de leerschool des tegenspoeds geoefende, menschen af.
Het laatste verhaal draagt ten opschrifte: Balzaminen. Er komen in hetzelve zoo veel verschillende personen ten tooneele, dat het niet mogelijk is, iets kenmerkends daarvan op te geven, zonder de perken eener beoordeeling verre te overschrijden. Zoo veel, echter, durft Rec. er gerust van verzekeren, dat zij, die de vorige verhalen met genoegen doorbladerden, ook dit geenszins beneden het overige zullen vinden.
De Vertaler heeft zijn werk zeer goed volbragt, en doet zich kennen als een man, die gewoon is met eene geoefende hand de pen te voeren. Echter draagt ook dit werk, in

{==575==} {>>pagina-aanduiding<<}
enkele Germanismen en correctiefeilen, de blijken dier onvolkomenheid, welke allen menschelijken arbeid kenmerkt.
Rec. zag met genoegen in de nieuwspapieren, dat er nog eene verzameling dezer verhalen staat te volgen.

Tijdschrift voor Geschiedenis, Oudheden en Statistiek van Utrecht. Isten Deels 1ste Stuk. Met Afbeeldingen. Te Utrecht, bij N. van der Monde. 1835. In gr. 8vo. 316 Bl. Bij Inteek. voor den Jaargang f 5-: (*)

Is er eene stad in ons vaderland, welke, voor de beoefening der geschiedenis en der oudheden, belangrijke bouwstoffen aanbiedt, het is voorzeker de hoofdstad van het Sticht, het oude, Bisschoppelijke Utrecht. Maar niet alleen de stad op zichzelve, ook hare omstreken, en in het algemeen het gansche bloeijende gewest van dien naam, verdienen, behalve in meerdere opzigten, vooral in dat opzigt, bijzondere aandacht. Veelvuldig en gewigtig toch is de invloed geweest, welken eenmaal de Stichtsche Kerkvoogden, wier wereldlijke magt zich, gedurende verscheidene eeuwen, over een wijd grondgebied uitstrekte, op de aangelegenste betrekkingen van het maatschappelijke leven, op beschaving, letteren, volksgeest, openbare nijverheid en welvaart enz. uitoefenden.
Het is waar, wij bezitten eenige werken, zoo als die van blondeel, burman en anderen, die, in hunne mate en naar hunnen tijd, veel ter ontginning van het ruime veld, hetwelk zich den beoefenaar en beminnaar der geschiedenis en oudheidkunde hier aanbiedt, hebben toegebragt. Doch, er blijft bij den voorraad, welken deze Schrijvers geleverd hebben, en behalve het gedeelte, dat door hen reeds ontgonnen is, een nog zoo ruim en belangrijk veld ter bearbeiding over. Langen tijd voedde men de hoop, dat onze geleerde landgenoot, de Heer Mr. j. scheltema, zijne beproefde hand hier te werk zoude slaan, en den schat onzer letterkunde met eene meer volledige Geschiedenis der Stad en

{==576==} {>>pagina-aanduiding<<}
Provincie Utrecht zoude verrijken; dan, meer dan ééne reden maakt het twijfelachtig, of deze verwachting wel de gewenschte bevrediging zal erlangen.
Welkom moet intusschen elke poging zijn, welke strekt om tot meerdere kennis en bewerking van een zoo belangrijk gebied bij te dragen. Aanmoediging verdient, om deze reden, de onderneming van den Utrechtschen Boekhandelaar n. van der monde, die reeds aanvankelijk begonnen is met ons, van tijd tot tijd, eene beknopte verzameling van merkwaardigheden, de stad en provincie Utrecht betreffende, te leveren. Of evenwel het denkbeeld, om dit bij wijze van maandschrift, en met opneming van de geboorte- en sterflijsten der provinciale hoofdplaats te doen, wel gelukkig gekozen zij, zouden wij betwijfelen, omdat, wat het eerste betreft, het geheel daardoor aan te veel versnippering wordt blootgesteld, en, wat het laatste aangaat, die soort van statistieke bijzonderheden wel derzelver betrekkelijke waarde hebben, maar voor den beminnaar der letteren luttel belangrijks behelzen, en door den gewonen lezer doorgaans, als dor en vervelend, worden overgeslagen. De Uitgever zal wèl doen, die opgaven in een volgend deel weg te laten. Overigens vinden wij, dat hier aan inhoud rijkelijk meer gegeven wordt, dan de vorm schijnt te beloven. Daarvoor trouwens waarborgt ook wel de beroemde naam van den Man, die, blijkens de Voorrede, voor dit 1sten deels 1ste stuk geplaatst, ons voorkomt, zich als hoofdverzamelaar van dit werk te kenmerken, en van wiens hand de meeste en uitvoerigste bijdragen in hetzelve zijn. Wanneer de Heer scheltema blijft voortgaan, met andere geleerde en kundige mannen, waarvan er in de Akademiestad van het Sticht zoo velen woonachtig zijn, deze onderneming te ondersteunen, dan mogen wij hoop voeden, door middel van dit werk, meer en meer belangrijke mededeelingen over Utrecht te zullen erlangen, en een aangelegen vak in onze Geschiedenis, zoo niet volledig aangevuld, dan toch met gewigtige resultaten verrijkt te zien. Wij wenschen den waardigen
Nestor onzer hedendaagsche Nederlandsche Geschiedschrijvers hiertoe lust en kracht, wiens erkende geleerdheid wel voldoende zal zijn, om dit werk, hetwelk zich ook door de daarin gevoegde steendrukplaten voordeelig onderscheidt, bij al wie vaderlandsche letteren en geschiedenis op prijs stelt,

{==577==} {>>pagina-aanduiding<<}
inzonderheid den bewoners der provincie Utrecht, ten gunstigste aan te bevelen.




Schets der Geschiedenis van het Mercantiele Stelsel in Nederland, door A.R. Te Utrecht, bij C. van der Post, Jr. 1834. In gr. 8vo. 40 Bl. f :-50.

Kaspar Hauser in den laatsten tijd zijns levens, waargenomen en geschetst door zijnen Godsdienstleeraar H. Führmann, Predikant te Ansbach. Naar het Hoogduitsch. Te Amsterdam, bij H. Frijlink. 1834. In gr. 8vo. 49 Bl. f :-60.

Zedekundig Leesboek, in Voorlezingen, voor de hoogste klasse; door E. Molema, Schoolonderwijzer te Nieuw-Beerta. Te Winschoten, bij H.V. Huisingh. In kl. 8vo. f :-20.

Bovenstaande drie kleine boekjes zullen wij in ééne beoordeeling zamenvatten.
Het eerste is een overzigt der Geschiedenis van het Handelstelsel (welk woord wij boven het uitheemsche Mercantiele stelsel verkiezen) in Nederland. Het is een vrij goed, maar kort en vlugtig, ja, uit den aard der zaak, wegens zoo veel beknoptheid bij zoo veel rijkdom van stof, een oppervlakkig stukje.
Belangrijk voor den wijsgeerigen waarnemer der menschelijke natuur, in al de verschillende trappen harer ontwikkeling, is het werkje van den Eerw. führmann, die, als Godsdienstleeraar van kaspar hauser, dien ongelukkigen ons afmaalt in den laatsten tijd zijns levens; zonder dat echter ook door deze bladen het raadsel van 's mans geboorte, vroeger lot en lateren, hem door een' sluipmoorder toegebragten dood, zelfs ten deele voor ons ontknoopt wordt: want het weinige, dat wij er van wisten, wordt niet vollediger gemaakt; en dat weinige was geene oplossing van het duistere vraagstuk.
Het zedekundig Leesboek, in voorlezingen, voor de hoogste klasse, getuigt van het gezond oordeel en den Christelijken zin van deszelfs Opsteller molema. Wij hebben het met

{==578==} {>>pagina-aanduiding<<}
genoegen gelezen, en durven het ruimschoots aanbevelen voor het oogmerk der uitgaaf.




Lucretia Borgia, of Wreedheid en Moederliefde. Historisch Romantisch Tafereel, door H. Zeeman. Te Amsterdam, bij J. Allart Rietberg. 1835. In gr. 8vo. 177 Bl. f 1-60.

Dat de Schrijver van het onderhavige werk hetzelve zamenstelt uit alle de beschuldigingen, die tegen lucretia borgia zijn ingebragt, maar die door geachte Geschiedkundigen genoegzaam zijn wederlegd, doet zijn werk weinig beantwoorden aan de vereischten van een historisch tafereel. Immers deze dochter van den beruchten alexander VI is in vele opzigten het onschuldige slagtoffer geweest van den regtmatigen afkeer zijner tijdgenooten van haren verfoeijelijken vader. Moge het ook al te vooronderstellen zijn, dat zij niet geheel vrij is geweest van den invloed der losbandigheid van hare eeuw, er is geene enkele schandelijke daad van haar bekend. Integendeel de Geschiedenis leert haar kennen als de beminde en geachte gemalin van den edelen alphonsus van este, Hertog van Ferrara. Zij is bezongen en geroemd door de grootste en achtingwaardigste vernuften van haren tijd, door mannen, verheven boven de verdenking, dat zij hunnen roem zouden bezoedeld hebben door het toezwaaijen van lage vleijerij aan zulk eene furie. Eerst noemt de Schrijver dit verhaal eene omwerking van een Treurspel van victor hugo. Naderhand evenwel beroept hij zich op het gezag van eenige Schrijvers, onder welke vrij kluchtig Diarium, het dagboek van een' der Pauselijke Ceremoniemeesters, als den naam van eenen Geschiedschrijver voorkomt. De roman Faust zal hier wel niet veel gezag hebben; maar wat de Schrijver in guiciardini gevonden hebbe, tot staving van zijne tegen lucretia ingebragte beschuldigingen, betuigen wij niet te begrijpen. Ook als romantisch tafereel kunnen wij niet anders dan een afkeurend vonnis over het werk vellen. Bij alle de heerschende gebreken van dien tijd, kenmerkte Italië zich echter door eenen hoogen trap van uitwendige beschaving. Aan het hof van
alphonsus en lucretia verkeerden de uitmuntendste

{==579==} {>>pagina-aanduiding<<}
letterkundigen; zij zelve waren kenners en hoogachters van alwat der taal en uitdrukking der denkbeelden in het verkeer bevalligheid kon bijzetten, en in dit boekje worden hun lage, gemeene uitdrukkingen in den mond gelegd. Maar stellen wij dit alles nu nog eens ter zijde, en laten wij het ons welgevallen, dat lucretia in de nieuwere Tragedie de personen van jokaste, klytemnestra, medea en messalina moet vervangen, dan nog herinneren wij onzen Schrijver (die, daar hij Latijnsche werken aanhaalt, ook wel Latijn zal verstaan, en zich anders tot de bron kan vervoegen, waaruit hij zijn Diarium heeft geput) aan het:

Non tamen intus 
Digna geri promes in scenam; multaque tolles 
Ex oculis, - 
Ne pueros coram populo Medea trucidet; 
Aut humana palam coquat exta nefarius. 
 
atreus. 

Het schrijven van Historisch-Romantische Tafereelen moge iedereen even na zijn, het is voorzeker iedereen niet even nut (geraden of oorbaar); en de Heer zeeman vertoont daartoe alvast geene roeping.

Ootmoed en Liefde, of de goede strijd van Nancy, op de wegen der vreugde en droefheid. In Verhalen voor Meisjes. Te Nijmegen, bij J.F. Thieme. 1834. In kl. 8vo. 159 Bl. f :-80.

Dit boekje is een vervolg op het Iets voor Rebekka van dezelfde Schrijfster, met lof aangekondigd in onze Letteroef. 1831. bl. 516. Wij prijzen, even als daar geschied is, haar loffelijke oogmerk, en hebben het werkje met vele goedkeuring gelezen. Alleen komt het ons voor, dat het karakter van Nancy wat al te sterk geteekend is. Gelijk men toch (wij spreken alleen met toepassing op menschen) den Drommel al te zwart, zoo kan men ook de lieve Engelen wel wat al te blank schilderen. Zij is in dit boekje nagenoeg volmaakt, en zou het misschien geheel zijn, indien hare ver-
{==580==} {>>pagina-aanduiding<<}
telling van Melinde, bl. 41 volg., niet wat te stekelig ware, en haar raad aan den Predikant Veldhoven, bl. 139, een weinig savanterie verraadde.
Bl. 11 staat bij het verhaal van het verdrinken van twee meisjes: ‘Na derzelven(r) overlijden vond de vrouw van H. eene pop, welke door Margaretha juist zoo was opgebakerd, als thans de twee meisjes door haar zelve waren afgelegd.’ Zulke dingen moesten niet gevonden worden in een openlijk uitgegeven geschrift, hetwelk onder het oog van allerlei menschen komt, ook onder dat derzulken, die slechts weinig, o! zoo weinig noodig hebben, om voedsel te erlangen voor een bijgeloof, hetwelk, ondanks de verlichting onzer dagen, toch nog maar al te algemeen plaats vindt. Ook is het wat veel gevergd, wanneer de Leeraar, bl. 152, Nancy aanbeveelt, den kleinen, nog voor hare aanneming tot lidmaat overblijvenden tijd te besteden aan het oplettend doorlezen NB. van van der palm's Bijbel voor de Jeugd. Vreemd is het, dat Rozalie bl. 126 reeds schoondochter van Mevr. Veldhoven genoemd wordt, daar toch eerst eenen geruimen tijd daarna de vrijerij tusschen de eerste en den zoon der laatste aanving; om van phisionomiekunde, (geen beter woord dan portebriféedeur) bl. 140, te zwijgen. Drukfouten, als: bl. 12. uitwijden, 1. uitweiden; 14. Thim. 1. Tim. (otheus); 18. slechts die woorden, 1. drie; 53. vrienden, 1. vriendin; 57. gezellen, 1. gezellin; 76. luijer maand, 1. luijermand; 84. die bekende waren, 1. bekenden; 99. naar eene korte, 1. na; 104. piëtestijsche gevoelens, 1. pietistische; 127. geene merkte,
1. gene enz. moesten nergens minder, dan in een boekje voor de jeugd, gevonden worden. Overigens, zoo als gezegd is, prijzen wij het werkje met volle ruimte aan.

Plaatsgebrek op het Omslag doet ons hier berigten, dat uit een aantal ingekomene Verjaringsverzen op onzen geëerbiedigden Koning, allen natuurlijk over dezelfde schijven loopende, wij alleen het eerst ingezondene, tevens een der besten zijnde, plaats konden inruimen.






{==581==} {>>pagina-aanduiding<<}

Boekbeschouwing.

Commentationis Theologicae de hominis cum Deo similitudine pars prior, historicam continens disquisitionem, quae ad tempora pertinet Christum antecedentia, quam - pro gradu Doctoratus - in Academia Groningana - publico et solenni examini submittit Syo Kornelius Thoden van Velzen, V.D.M. designatus in Vico Metzlawier, a.d. 7 Febr. 1835. Groningae, apud J. Oomkens. In oct. maj. XII et 224 pag. f 2-:

Aangenaam zoo wel als belangrijk is de stof, die de Heer van velzen zich ter bewerking gekozen heeft: hij wil namelijk een historisch onderzoek doen naar hetgene, dat men bij onderscheidene Volken over de gelijkvormigheid van den mensch aan God gedacht heeft, om hierdoor (gelijk hij in de Inleiding te kennen geeft) te bewijzen, dat dit verheven gevoel der menschelijke nature eigen is, en dat wij God den hoogsten dank verschuldigd zijn, omdat zijne Openbaring door christus die denkbeelden tot de hoogste volmaaktheid gebragt heeft. - De titel dezer Commentatio had dus misschien wat naauwkeuriger kunnen bepaald worden, b.v. de variis apud veteres populos de hominis cum Deo similitudine sententiis. - In het eerste gedeelte van dit onderzoek, dat in deze Verhandeling vervat is, worden de tijden vóór christus in oogenschouw genomen. De aanteekeningen aan den voet der bll. wijzen de plaatsen uit de schriften der Ouden aan, waaruit de Verhandelaar geput heeft.
De eerste, Afdeeling bevat de denkbeelden der Oosterlingen aangaande de God-gelijkvormigheid, en handelt, in 5 paragraphen, over de Chinezen, Indianen, Egyptenaren, Perzianen en Israëliten. Ten opzigte dezer orde zou men kunnen vragen, of men de Chinezen wel

{==582==} {>>pagina-aanduiding<<}
met genoegzame historische zekerheid als het oudste Volk der aarde, en nevens de Indianen vóór de Egyptenaren stellen kan: doch dit in het voorbijgaan. - Ten aanzien der vier eerste Volken heeft de Schrijver in het algemeen deze goede orde gehouden, dat hij eerst hunne denkbeelden omtrent de Godheid zelve nagaat, om daarna te zien, wat zij over de vereeniging of gelijkvormigwording van de menschheid aan die Godheid gedacht hebben; en wel zoo, dat hij tevens aantoont, wat zij hierin, zoo wel elk op zichzelf, als in betrekking tot anderen, bijzonder merkwaardigs gehad hebben. - Bij de Israëliten heeft hij (wat Rec. eenigzins verwondert) het eerste punt minder opzettelijk behandeld, maar terstond in historische orde vermeld, wat er over 's menschen gelijkvormigheid aan de Goddelijke natuur gevonden wordt in de oudste gedenkstukken van mozes' eerste boek, bij mozes zelven, bij de Dichters en bij de Profeten. De twee laatste hadden gevoegelijk vereenigd kunnen worden; want de Profeten schreven hunne Godspraken meestal in dichtmaat, en sommige Dichters waren tevens Profeten. - Uit de oudste gedenkstukken, namelijk uit drie fragmenten, zoo het schijnt, van verschillende Schrijvers, haalt van velzen de volgende plaatsen aan: Gen. I:26, 27, V:1 en IX:6; verder II:7; (van andere plaatsen uit hetzelfde fragment [H. III] maakt hij te voren slechts ter loops melding) eindelijk VI:1-8, zamenhangende met IV:26. In de laatstgenoemde plaats verstaat hij, met meer anderen, door de zonen Gods de nakomelingen van seth, godvruchtige vereerders van God; door de dochteren der menschen de zoodanige, die slechts haren menschelijken oorsprong in aanmerking namen. Hij vertaalt dan ook in dien zin, H. IV:26: Toen begon men zich naar den naam van
jehova te noemen; maar zou het dan niet moeten zijn: naar den naam van God (elohim)? zou men niet kunnen vertalen: Toenbegon men den naam jehova te gebruiken? De benamingen van zonen van God, en zonen of dochters (niet

{==583==} {>>pagina-aanduiding<<}
der menschen, maar) van adam, schijnen eene soort van sektenamen geweest te zijn, waardoor zekere partijen van adam's afstammelingen zich onderscheidden. - Wat mozes elven betret be ept de Schrijver zich te regt op die plaatsen, waar hij of jehova zelf zijne wetten aandringt door de vermaning, om heilig te zijn, vermits God zelf heilig is; en op deszelfs lied, Deut. XXXII, waarin God als des Volks Vader, zij als zijne kinderen voorgesteld worden. Minder juist vergelijkt hij, naar Recs. meening, Num. XI:29 en Deut. XVIII:15, waar niet van de zedelijke gesteldheid, maar van buitengewone Goddelijke gaven gesproken wordt. - Uit de Hebreeuwsche Dichters vergelijkt hij met reden die plaatsen, waar zij Koningen, Overheden en Regters Gods-zonen of zelfs Goden genoemd hebben: zoo zou hij reeds uit mozes hebben kunnen vermelden, dat de Overheden aldaar de Goden of de Goden des volks heeten. Verder haalt hij een paar plaatsen uit job aan, die hiertoe eenigzins betrekking hebben; en eindelijk hetgene, dat er hieromtrent bij david gevonden wordt. Het zou niet zonder belang geweest zijn, ook bij de Dichters de tijdsorde te volgen, om dus de trapswijze ontwikkeling der denkbeelden nog duidelijker voor te stellen. - Deze laatste aanmerking geldt ook ten aanzien der Profeten, onder welke van velzen zich voornamelijk tot jesaias en joël bepaalt, van jeremias, ezechiël en daniël slechts kortelijk gewaagt, en de overigen onder een kort en algemeen woord bevat. Hij let voornamelijk op die
plaatsen, waar de Israëliten, even als bij mozes, als kinderen van God worden aangemerkt (ook bij andere Profeten had hij hiertoe stof kunnen vinden, b.v. hos. XI:1); verder, waar eene ruimere uitstorting van den Goddelijken Geest, tot verbetering hunner gezindheid, en een zeker aanzienlijk Nakomeling van david, om dit tot stand te brengen, beloofd wordt. Bij joël echter, H. III:1, 2, meent Rec., dat niet van zedelijke verbetering, door de werking van Gods Geest, maar van

{==584==} {>>pagina-aanduiding<<}
buitengewone gaven gesproken wordt, welke God ‘op alle vleesch,’ d.i. op alle menschen, zonder onderscheid van rang, jaren of sekse, (gelijk uit het volgende blijkt) zou uitstorten. Er schijnt dan ook geen de minste reden te zijn, om, met van velzen, (p. 67 n. 193) te meenen, dat het woord ר
{== afbeelding 	==} {>>afbeelding<<}
    
 door den Profeet hier gesteld is, ‘ad depingendam generis humani conditionem debilem, sensualem, fere emortuam:’ over 't geheel schijnt hij op deze plaats te veel emphase in de woorden te zoeken, en den dichterlijken parallelismus niet genoeg onder het oog te houden. - Bij kort aanhangsel vindt men nog het een en ander, hiertoe betrekkelijk, uit jesus sirach aangehaald, en eindelijk den voorrang der Israëlitische Schrijvers, in dit opzigt, boven de Wijzen van andere gelijktijdige Volken aangewezen.
In de tweede Afdeeling worden de denkbeelden der Westerlingen, voornamelijk der Grieken, over 's menschen God-gelijkvormigheid voorgesteld, en wordt § 6 aangetoond, dat er hiervan sporen reeds in de Heldeneeuwen te vinden zijn. Evenwel, dat de Grieken (en andere oude Volken) zich de Goden verbeeld hebben, als den menschen gelijk, zou Rec. niet willen aanzien als een bewijs, dat zij de verwantschap des menschen met de Godheid ingezien hebben, maar eerder als eene zwakke wijze van denken, waarbij zij zich de Godheden slechts als voortreffelijker wezens dan de menschen voorstelden. Zoo kan ook Rec. den Schrijver niet volkomen toestemmen, dat degenen, die door hen zonen der Goden genoemd werden, dezen naam niet droegen wegens hunne vermeende Goddelijke afkomst, maar wegens eenige eigenschap, waarmede zij aan dezen of genen God geleken: het eerste schijnt uit hunne Mythologische Geschiedenis veel meer te blijken; doch men zou kunnen gissen, dat zij, die in eenige kunst of begaafdheid uitmuntten, eerst, naar Oosterschen stijl, zonen van dien God genoemd zijn, die voor derzelver uitvinder of beschermer gehouden werd; maar dat zulks aanleiding gegeven heeft

{==585==} {>>pagina-aanduiding<<}
tot het denkbeeld van Goddelijken oorsprong, dat vervolgens meer opgesierd en mythologisch verhaald is geworden. Met regt nogtans brengt de Schrijver hiertoe de Homerische epitheta van θεοειδὴς, θεοείκελος enz., aan sommige Helden gegeven. - Verder handelt hij, § 7-13, over pythagoras en de Pythagoristen; over socrates en de Socratische Wijsgeeren, en onder deze laatsten vooral vrij breed, zoo niet zelfs naar evenredigheid al te uitvoerig, over plato; voorts over aristoteles, de Cynische en de oudere Stoïsche Wijsgeeren, en over seneca, als den voornaamsten der nieuwere; eindelijk over epictetus en antoninus. Van deze allen toont hij doorgaans eerst aan, wat zij over God, dan over 's menschen verwantschap met God, laatstelijk over de wijze, hoe tot die gelijkvormigheid te geraken, geleerd hebben. Dit alles behandelt hij over 't geheel goed, ja voortreffelijk, en met vergelijking van de latere met de vroegere, zoo als b.v. van seneca met plato, van epictetus en antoninus met seneca: en gelijk hij doorgaans eene goede herzameling van elk leerbegrip geeft, zoo eindigt hij deze Afdeeling met een kort overzigt van haar geheel. Alleen heeft het Rec. verwonderd, dat hij onder de Latijnsche Schrijvers zich alleen tot seneca bepaald, en van andere, b.v. van cicero, geen gewag gemaakt heeft.
De derde Afdeeling handelt over de Alexandrijners, die wel zeer goed bij de tweede hadden kunnen gevoegd zijn, maar echter niet kwaad afzonderlijk beschouwd worden, als hebbende de denkbeelden der Grieken met die der Oosterlingen vereenigd. Ter proeve geeft § 14 iets uit het Boek der Wijsheid, en § 15 uit eenige schriften van den Jood philo. Omtrent den Schrijver van het eerstgenoemde twijfelt Rec. voor zich, maar kan hierover nu niet uitweiden, of het wel zoo zeker is, dat hij tot de Alexandrijnen behoort, en of men niet wel eens meer Grieksche wijsheid in hem gezocht heeft, dan er waarlijk in te vinden is: maar in allen

{==586==} {>>pagina-aanduiding<<}
gevalle zijn de hier aangevoerde plaatsen voor het onderwerp doelmatig; en zoo wordt ook het gevoelen van philo over den Goddelijken oorsprong der eerste menschen, over de verwantschap in 't algemeen van den mensch met God, en over de wijze, om tot gelijkvormigheid aan God te komen, uit deszelfs schriften gepast opgemaakt. - Alles wordt eindelijk, § 16, besloten met een zeer kort overzigt van dit geheele historische onderzoek, gestaafd door eenige hiertoe betrekkelijke gezegden van Grieksche en Latijnsche Dichters; uit welk alles blijkt, dat het denkbeeld van gelijkkvormigheid des menschen aan God allen Volken gemeen geweest, maar naar den verschillenden graad van beschaving verschillend ontwikkeld geworden is; en tevens, dat er een verlangen naar een hoogst volmaakt mensch, die allen tot hoogere volmaaktheid leiden zou, bestaan heeft (welk laatste echter Rec. meent, dat veel minder algemeen te noemen is, dan het eerste); en zoo eindigt de Schrijver, met een enkel woord melding makende van jezus christus en zijne leer, die, zoo zij bevonden wordt de menschen tot de hoogste gelijkvormigheid aan God op te leiden, met de natuur en het verlangen aller menschen het meest overeenkomstig zal zijn.
De weinige en geringe aanmerkingen, die Rec. in zijn verslag ingevlochten heeft, verhinderen niet, dat hij naar waarheid betuigen kan, deze Commentatio met groot genoegen gelezen, en, gelijk de zaken hem belangrijk voorkwamen, zoo ook eene duidelijke, nu en dan misschien een weinig te breedsprakige voordragt van dezelve, en eenen goeden Latijnschen stijl daarin gevonden te hebben (*); welk alles het verlangen opwekt, dat de Heer thoden van velzen lust en gelegenheid

{==587==} {>>pagina-aanduiding<<}
moge hebben, om ook het tweede gedeelte van zijn onderwerp uit te werken en even gelukkig te voltooijen.




De hooge Feesten der Christelijke Kerk in derzelver oorsprong en bestemming. Door F.J. Domela Nieuwenhuis, Theol. Doct. S.M.C. (thans Evang. Luth. Pred. te Culemborg.) Te Leeuwarden, bij G.T.N. Suringar. 1834. In gr. 8vo. 219 Bl. f 2-40.

De Heer nieuwenhuis heeft wèl gedaan met de resultaten van zijn onderzoek aangaande den oorsprong en de bestemming der Christelijke feesten aan het publiek mede te deelen. De bronnen, van welke hij gebruik heeft gemaakt, zijn in het Voorberigt opgenoemd; en, ofschoon ‘van den jeugdigen beoefenaar der wetenschappen en letteren,’ om de uitdrukking van den Schrijver te gebruiken, ‘niet te vorderen is, wat de man, die de vruchten van langdurige overdenking mededeelt, alleen in staat is te geven,’ verblijden wij ons over de aangename proeve, die de Heer nieuwenhuis hier geeft van solide kunde, van meer dan alledaagsche bedrevenheid in de schriften der Kerkvaders, zuiveren smaak en Christelijke gevoelens. Het onderwerp is voor onze landgenooten grootendeels nieuw; de Christelijke oudheidkunde toch in het algemeen heeft even zoo min, als hare bijzondere deelen, tot heden toe in ons Vaderland die bewerking gevonden, welke haar voor den beschaafden stand, naar de behoefte van onzen tijd, tot eene meer algemeene stof van beoefening maakt.
Na eene algemeene beschouwing van de seestviering in de oude Christelijke kerk, wijst de Schrijver aan, dat de Christelijke feesten gedurende het kerkelijke jaar van oudsher werden verdeeld in drie cirkels, welker afzonderlijke beschouwing de drie asdeelingen van het werkje uitmaakt. In de eerste, over den Kerscirkel, of het Kersfeest met zijne heilige dagen, wordt eerst gehan-
{==588==} {>>pagina-aanduiding<<}
deld over den Advent (op de vier aan het Kersfeest voorafgaande Zondagen); daarna over het feest van jezus' geboorte zelf, en vervolgens over den gedenkdag van stephanus den Martelaar (26 December), die van joannes den Evangelist (27), en der onschuldige kinderen, slagtoffers van den moord te Bethlehem (28). Van de drie laatstgenoemden zegt nieuwenhuis: ‘In de Protestantsche kerk zijn zij teregt afgeschaft: schoon wij niet mogen ontveinzen, dat zij ons in den kring eener heilige familie verplaatsen. Christus, de aan de vaderen beloofde, ontvangen door (van) den Heiligen Geest en geboren uit eene Maagd, staat aan het hoofd, als een beeld van Goddelijke reinheid: daarnaast de onschuldige zuigelingen, wier bloed voor jezus vloeide; want die nog niet hadden kunnen zondigen, stierven in de plaats van Hem, die nimmer zonde begaan zou, en wiens leven als dat van een onbevlekt lam zou worden geofferd voor de zonden der wereld. Daarbij stephanus, de man vol van den H. Geest, de geloofsheld, wiens dood de schitterendste getuigenis mogt zijn van christus' leven in de eeuwigheid: wij zien hem, met den (de) martelaarskroon op den schedel, naast den geliefdsten Jonger des Heeren, het beeld der teederste vriendschap en zorgvuldigste liefde.
Zoo vereenigt deze vierdaagsche feestviering de beelden der reinheid en onschuld en vriendschap en trouw, door christus te zamensmeltende tot één beeld, waar christus alles in allen wordt.’ (*) Tot dezen cirkel behooren nog het feest der besnijdenis en naamgeving van jezus (1 Januarij), alsmede dat der Epiphanie, of van den dag der verschijning (6); beide almede, het laatste geheel, het eerste zoo goed als geheel, door de Protestanten afgeschaft.

{==589==} {>>pagina-aanduiding<<}

De tweede afdeeling, de Paaschcirkel, bevat de feestdagen, toegewijd aan de herdenking van jezus' dood en opstanding. Na eenige algemeene aanmerkingen, treffen wij hier eerst het een en ander aan over de oneenigheden omtrent den tijd der viering van het Paaschfeest, welke, gelijk bekend is, eindigden met het besluit van het Concilie van Nicea, in het jaar 325, dat dit feest voortaan zou gevierd worden op den Zondag na de volle maan van de Lente-nachtevening. (*) Vervolgens handelt de Schrijver over de zoogenoemde groote of heilige week in het algemeen, en over den Palmzondag; den groenen (of, zoo als die in onze Almanakken genoemd wordt, witten) Donderdag; den goeden Vrijdag, en den grooten Sabbath, een' feestdag, dien ook, zegt de Schrijver, ‘de Protestantsche kerk schijnt te hebben afgeschaft, schoon er in Duitschland en in sommige Gemeenten van ons Vaderland Godsdienstoefeningen gehouden worden ter voorbereiding voor het Paasch-
{==590==} {>>pagina-aanduiding<<}
feest: dan wordt ...... de voorbereidingspredikatie uitgesproken.’ Dit laatste zal, althans met betrekking tot ons Vaderland, wel het eenige zijn; ten minste van eene godsdienstoefening op dien dag, (hier en daar ook stille Zaturdag genoemd) anders dan ter voorbereiding voor het H. Avondmaal, wanneer dit op Paschen gevierd wordt, heeft Rec. nooit gehoord. Hierna komt
nieuwenhuis tot het Paaschfeest zelf, en eindigt deze afdeeling met eenige aanmerkingen over den witten Zondag, eene week na Paschen, doch die thans ook niet meer gevierd wordt.
Het derde gedeelte der Verhandeling spreekt over den Pinkstercirkel, of de feestdagen ter herdenking van jezus' verheerlijking in den hemel en der grondvesting van de Christelijke kerk; en wel eerst over den feestdag van jezus' hemelvaart, daarna over het Pinksterfeest, en eindelijk over dat der H. Drievuldigheid (Trinitatis), Zondag na Pinksteren, een dag, als feest onder de Protestanten in onbruik, als tijdmerk bekend in de Luthersche kerk.
Ten aanzien dezer laatste afdeeling kunnen wij niet nalaten op te merken, dat de viering van het feest van 's Heilands hemelvaart, in de Provincie Zeeland vroeger

Zoo vindt men b.v. voor het jaar 1836:

{== afbeelding 
	==} {>>afbeelding<<}
    

Maart; derhalve 3 April 1836 Paschen. Rec.

{==591==} {>>pagina-aanduiding<<}
geheel niet gevierd, daar ook thans nog, althans ten platten lande, weinigen naar de kerken lokt; waartoe waarschijnlijk medewerkt, dat de landbouwende klasse in dien tijd des jaars gewoonlijk met werk als overladen is. Afzondering van den ganschen dag ten Christelijken feeste heeft ook niet weinige bezwaren tegen zich. Waarlijk, wanneer men in aanmerking neemt, hoe weinig eene enkele godsdienstoefening doen kan, om den geheelen dag tot eenen Christelijken feestdag te verheffen, dan kan men den wensch naauwelijks onderdrukken, dat 's Heilands hemelvaart, althans in landgemeenten, herdacht wierd op den den Zondag vóór Pinksteren (in navolging van hetgeen vroeger bij de Doopsgezinden te Leyden, zie bladz. 187, plaats had). En het voorjaars-Avondmaal op goeden Vrijdag te bedienen, ware misschien wel de beste inrigting, die er gemaakt kon worden, om dien gedenkdag van den dood des Verlossers meer in eere te doen houden, dan tot nog toe geschiedt. Moge dit laatste althans geen pium votum blijven!
Wij wenschen aan dit welgeschreven werkje vele lezers, en aan den Heer nieuwenhuis verderen lust, om zijne landgenooten op de vruchten van zijne vlijt te onthalen.




De Christelijke Kerk op aarde, volgens het Bijbelsch onderwijs en de Geschiedenis. Eene door Teyler's Godgeleerd Genootschap bekroonde Prijsverhandeling van N.C. Kist, Hoogleeraar te Leiden. Tweede vermeerderde Uitgave. Iste Deel, behelzende de Verhandeling, XX en 365 bladz. IIde Deel, behelzende de Aanteekeningen en Registers, 195 bladz. Te Leiden, bij S. en J. Luchtmans. 1835. In gr. 8vo. f 4-80.

Na het beoordeelend verslag van de oorspronkelijke uitgave dezer voortreffelijke Verhandeling, gegeven in dit

{==592==} {>>pagina-aanduiding<<}
Tijdschrift, (1831. bl. 329 volgg.) zal van deze nieuwe uitgave niet meer, dan eene aankondiging noodig zijn. De Hooggeleerde Schrijver berigt, den tekst, behoudens noodige verbeteringen, onveranderd te hebben gelaten. In de aanteekeningen heeft hij van de hem gelaten vrijheid, volgens zijn beste weten, gebruik gemaakt, om het gebrekkige aan te vullen, het gezegde hier en daar op te helderen of met nieuwe bewijzen te staven, en om zoodanige opmerkingen in het midden te brengen, als zijne vurige zucht voor het heil van het Christendom in het algemeen en van de vaderlandsche Kerk in het bijzonder hem opgaf. De twisten echter, sinds het schrijven der Verhandeling ook in Nederland aangewakkerd, liet hij meestal onaangeroerd. In des Hoogleeraars vrees deelen wij niet, dat hij misschien reeds te veel gaf met de hoogst belangrijke aanteekening, D. II, bl. 99-105. [Naar deze noot wordt in den tekst der Verhandeling, D. I, bl. 256, verwezen door (128), moet zijn (128*), gelijk ook aldaar, denkelijk na het laatste woord der bladzijde, moest staan (128**)]. De bladzijden der oorspronkelijke uitgave zijn op den kant aangewezen, en de Verhandeling wordt ook hier door eene breedvoerige en keurige inhoudsopgave voorafgegaan. De nieuwe aanteekeningen zijn door [] onderscheiden. Ds. storm, die nog als Student naauwkeurige Bladwijzers op dit werk van zijnen Leermeester vervaardigde, heeft ook nu dezelve op nieuw nagezien. Met één woord, door Schrijver en Uitgever is geene moeite gespaard, om dezen nieuwen druk met den voortreffelijken inhoud van het geschrift in eenige overeenstemming te brengen; waarom wij dan ook iederen Godgeleerde, die de uitgave in 4to niet bezit, aanraden, zich dezen weluitgevoerden druk aan te schaffen.

Dissertatio inauguralis Anatomico-Chirurgica de Hernia Diaphragmatis, quam-submittit Hubertus Griffioen Stierling, Med. Chir. Art. obst. Doc-
{==593==} {>>pagina-aanduiding<<}
tor. Heidelbergae. 1834. fol. min. form. 16 p.c. trib. tab. lithogr.

De Heidelberger Hoogleeraar, de door zijne verdiensten omtrent ontleed- en natuurkunde bekende en beroemde tiedemann, vond, bij eene lijkopening, de maag, door eene ongewone en aangeborene opening, in de borstholte doorgedrongen. De Heer griffioen stierling gaf gehoor aan het verlangen van dezen zijnen geachten Leermeester, om dit zeldzaam voorkomend geval tot een onderwerp zijner Dissertatie te nemen. Hij onderzocht tot dit einde het maaksel van het middelrif; terwijl hij verder trachtte op te sporen, wat er meer over dergelijke voorgekomene gevallen geboekt was. Verzamelende hetgeen over dit onderwerp verspreid wordt medegedeeld, zoude deze Dissertatie kunnen beschouwd worden als omtrent dit onderwerp een nog ontbrekend geheel te vormen. Om de afwijkingen in het middelrif duidelijker te kunnen voorstellen, gaat er, bij wijze van inleiding, eene korte ontleedkundige beschouwing van het middelrif vooraf. Na in het eerste hoofdstuk gezegd te hebben, wat men onder breuk in het algemeen te verstaan hebben, geeft de Schrijver tevens de verdeeling op der wijze, onder welke dusgenoemde breuken van het middelrif voorkomen. Wij zeggen dusgenoemde breuken; want alle de hier opgetelde breuken van het middelrif vertoonen niet de tot dusverre aan breuken toegekende eigenschappen. Wanneer toch het middelrif geheel (bl. 3) ontbreekt, zoude dan zulk een gebrek nog onder de hernia diaphragmatis congenita geteld kunnen worden? Zelfs waar reeds een groot gedeelte ontbreekt, ware het beter, dit door een' anderen naam aan te wijzen, om een juist denkbeeld van het gebrek te geven. In het geval volgens vetter bestond er eigenlijk slechts eene doorgaande holligheid. Wanneer men tegenwoordig, waar het dikwijls minder noodzakelijk is, de namen vermenigvuldigt, zoude het vooral ter betere onderscheiding van gebreken nuttig zijn, het woord
breuk juister te bepa-
{==594==} {>>pagina-aanduiding<<}
len, en vooral niet toe te passen, waar het tot verkeerde begrippen aanleiding moet geven, b.v. aderbreuk, waterbreuk enz. De Schrijver verdeelt deze aan het middelrif voorkomende gebreken in die aangeboren, of het gevolg eener oorspronkelijke misvorming zijn; die door eenig geweld ontstaan zijn, het zij zulks door eenige inwendige oorzaak ontstaat, of door uitwendig geweld wordt veroorzaakt.
Op driederlei wijze kunnen de ingewanden der buikholte in de borstholte geraken, zonder dat er vermoedelijk geweld gepleegd is: bij een geheel of gedeeltelijk gemis van het middelrif, door verwijding der gewone openingen, door het ontstaan van dergelijke buitengewone. Alle deze wijzigingen worden als gebreken des oorspronkelijken vorms beschouwd.
Door eenig inwendig geweld veranderen de buiksingewanden van plaats naar de borstholte, wanneer het middelrif scheurt, - deszelfs vezels langzamerhand vaneenwijken, - de gewone openingen de ingewanden doorlaten - en het geheele middelrif zaksgewijze uitgezet naar de borstholte uitpuilt.
Verwondingen van het middelrif door uitwendige kwetsingen, wonden enz. kunnen desgelijks het overgaan van buiksingewanden ten gevolge hebben, welke uit den aard der zake evenwel meestal doodelijk zullen zijn.
De Schrijver gaat nu over, deze opgegevene gevallen afzonderlijk te beschouwen, en, waar dit mogelijk is, die door waarnemingen toe te lichten. Deze, hier en daar verspreid zijnde, worden hier bijeengebragt; en deze Verhandeling is derhalve eene monographie over de beleedigingen van het middelrif, tot dusverre breuken van hetzelve genoemd.
Bij de behandeling hiervan wordt de hernia acquisita als het tweede hoofdstuk voorgesteld; terwijl, naar de aangenomene verdeeling, dit gedeelte slechts een onderdeel van het eerste is.
De verzamelde waarnemingen, om ter bevestiging van des Schrijvers gevoelens te dienen, zijn niet alle even

{==595==} {>>pagina-aanduiding<<}
duidelijk; hetwelk echter niet anders mogelijk is, dewijl zij veelal van Schrijvers ontleend worden, die derzelver waarnemingen niet met het doel des Schrijvers dezer Verhandeling geboekt hebben. Zoo schijnt het door litter medegedeelde meer een door geweld verkregen, dan wel aangeboren ongemak te zijn (pag. 4); desgelijks het door stehelinus waargenomene, in zoo verre hij uit de aanwezige long eenige gevolgtrekking tracht af te leiden; ook spreekt deze waarnemer niet stellig, maar vooronderstellenderwijze (crediderim). Tegen de gevolgtrekkingen over het al of niet bestaan hebbende borst- en buikvlies (pag. 5), hetwelk het middelrif aan beide zijden bekleedt, zoude ook nog al iets in te brengen zijn. Het is hier toch geheel iets anders dan met het hymen, welks verscheuring overblijfsels nalaat van zijne meer tijdelijke aanwezigheid.
Maar de ruimte, waarover wij kunnen beschikken, verbiedt ons, in bijzonderheden te treden omtrent meerdere der aangehaalde waarnemingen, waarbij het ons voorkwam, dat de Schrijver, ter gunste zijner vastgestelde verdeeling, meer afleidt, dan er te dezen opzigte gevonden wordt. Dit doet echter geene afbreuk aan de waarde dezer Verhandeling, welke een zeer belangrijk, minder opzettelijk onderzocht onderwerp behandelt; schoon het zeldzaam voorkomen dezer gevallen en het daaruit voortvloeijende betrekkelijk geringe getal waarnemingen maakt, dat hier vooralsnog veel onopgehelderd moet blijven. De Schrijver heeft echter der wetenschap eene wezenlijke dienst bewezen, door in een klein bestek te verzamelen, wat anders in vele, soms zeldzaam voorkomende en niet elk ten dienste staande, boeken moet gezocht worden. Zijn arbeid is dus lofwaardig, en voor zijne pogingen ter bevordering van wetenschappelijke kennis is men hem dank schuldig. De vorm der Dissertatie is ongevallig en ongemakkelijk ten gebruike.






{==596==} {>>pagina-aanduiding<<}

Geschiedenis des Vaderlands, door Mr. W. Bilderdijk; uitgegeven door Prof. H.W. Tydeman. VIde Deel. Te Amsterdam, bij P. Meijer Warnars. 1834. In gr. 8vo. 318 Bl. Bij Inteek. f 3-10.

Het vijfde deel dezer Geschiedenis, waarin karel de V, de bloedige vervolger der Hervormden, tot de wolken verheven, en de laatsten als een hoop verwaande woelgeesten en kwaadwilligen afgeschilderd werden, gaf reeds eenen voorsmaak van hetgeen wij in dit deel te wachten hebben. Echter zal de Lezer zijne stoutste verwachting nog overtroffen vinden: want weinig rekende hij zeker op eene Apologie van den Kardinaal van granvelle, van den Raad der Beroerten, van den Hertog van alva, en vooral van filips den II zelven! En toch is dit de schering en inslag van de eerste helft van het voor ons liggend boekdeel.
Het bevat van bl. 1-138 de Regering van filips van 1555-1572, waarna van bl. 138-218 de verdere gebeurtenissen tot 1579, onder het opschrift: Stadhouderlijke Regering, worden verhandeld. De overige honderd bladzijden bevatten Ophelderingen, Bijvoegsels en Nalezingen.
Al spoedig ontmoeten wij ‘den te lang miskenden en door factiezucht verongelijkten granvelle,’ bl. 22. ‘Granvelle was lange jaren in karels hoogste gunst geweest, en door hem niet alleen in de gewichtigste zaken gebruikt, maar bijzonder aan filip aanbevolen om trouw en bekwaamheid, zoo dat hier geen faveur de caprice plaats had bij filip, maar een loffelijk onderscheiden van een oud dienaar zijns Vaders, en een pietas laudabilis, (een loffelijke eerbied jegens zijn Vader) die niet misduid had behooren te worden. Doch wij behoeven hier niet eens in te treden; het is ten volle blijkbaar, dat het geen zucht voor 's Lands rechten was, die dit verzoek en de nadere stappen tegen granvelle verwekte, maar persoonlijke haat en factie,’ enz. Bl. 34: ‘Of in dit werk (de terugroeping van granvelle) oranjes persoonlijke gevoeligheid tegen granvelle zijne schranderheid niet bedroog, is eene vraag die hier geopperd mag worden. Zekerlijk kon granvelle bij den Koning (waar hij geen tegenstrever had, en hem de ooren op allerlei wijzen vol-
{==597==} {>>pagina-aanduiding<<}
blazen kon, en te interessanter was, omdat hij inderdaad verongelijkt werd) meer kwaad doen, dan of hij met hun in den Raad van State gebleven was,’ enz.
Wij weten wel, dat in latere tijden sommigen onzer vaderlandsche Geleerden iets gunstiger over granvelle gedacht hebben dan onze vroegere Geschiedschrijvers, en dat met regt zijne uitstekende hoedanigheden erkend en bewonderd zijn. Maar, welke schitterende bekwaamheden hij ook moge bezeten hebben, de aanwending daarvan was verfoeijelijk, en zijn karakter dat van een' laaghartigen deugniet. Zijne geveinsdheid was zoo groot, dat hij zelfs oranje voor eenen tijd misleidde en diens vriendschap verwierf, tot dat deze door onderschepte brieven (zie zijne Apologie) het zwarte karakter van granvelle begon te doorgronden. Wat men ook ter verdediging van granvelle wil opzoeken, alles wordt wederlegd door zijnen laaghartigen brief aan claude belin. Dáár spreidt hij zijne verfoeijelijke inborst ongeveinsd ten toon. Onpartijdigen kunnen dien brief lezen in van kampen's Vaderl. Karakterkunde, Iste D. bl. 293.
Aan den Raad van Beroerte, of Bloedraad, zijn bl. 83-95 gewijd. Over dezen Raad hebben Roomschen en Onroomschen, landzaten en vreemdelingen, tot dusverre, geheel verkeerd geoordeeld. Bilderdijk heeft voor het eerst de waarheid aan het licht gebragt. Zijne voorstelling komt ongeveer hierop neder: ‘Deze lieden (egmond en hoorne en andere aanzienlijke personen, bl. 83) moesten een Rechter hebben. Hen over te laten aan de gewone rechters, die deels als begunstigers, deels als medeplichtigen op hun hand waren, was hun straffeloosheid verzekeren. Men kwam dus natuurlijker wijze tot het oprichten van een bijzondere rechtbank. Het was inderdaad ook Juris publici (volgens het Staatsrecht), naar de oude begippen, dat de crimina majestatis bij den Vorst-zelven in zijnen bijzonderen Raad, en niet bij den ordinaris rechter, berecht en gestraft moesten worden. - Alva stelde zich aan het hoofd van dezen Raad, die uit twaalf leden bestond. Vele verschenen er niet. Vargas was de eenige Spanjaard, en men kan dus niet zeggen, dat men in die rechtsplegingen de ingezetenen door Spanjaards deed vermoorden.’ Hier volgt bl. 86-88 eene curieuse Apologie van vargas: die man was wel verbazend gestreng, maar zonder daarom van een' wreedaardigen geest of bloeddorstig gemoed te zijn! -
{==598==} {>>pagina-aanduiding<<}
‘Op de keuzen der leden was waarlijk niets aan te merken; (bl. 88) men kan niet zeggen dat alva dien Raad met zijne afhangelingen bezettede. Maar de kommissie was hatelijk, sommige namen 't in weêrwil van zich zelven aan, anderen (als hessels) hadden vrouwen die er tegen aangingen en schreeuwden,’ enz. - ‘Die niet verschenen, werden bij contumacie gebannen, met verbeurte van goederen. Dit was 't lot van mijn
overgrootvaders grootvader ook. Wanneer men dit bij de Historieschrijvers van dien tijd te boek gesteld vindt als eene wreedheid en een onrecht dat ten Hemel schreit, zoo wordt de gewone lezer meestal door de wijze van voorstellen weggesleept, maar de zaak is eenvoudig 't geen in alle Criminele vierscharen alomme en altijd plaats heeft gehad en moest plaats hebben. - Het was ook (uit hunne wijze van beschouwing) niet vreemd dat men al die de wapenen tegen den Koning hadden opgenomen, - diegenen, die de plondering en prêeken niet tegengestaan, Geuzen-liedtjens gezongen, Kalvinische begrafenissen bijgewoond, ja zelfs Wethouders die zich slap gedragen hadden, schuldig verklaarde. Met één woord, de ijver en werkzaamheid van dezen Raad was verbazend, en werd achtervolgens het beginsel, waaruit hij te werk ging, met ongekreukte strengheid doorgezet. Doch de aart dier Rechtbank, als een delegatie, was hatelijk, en het algemeen maakte, door den naam van Bloedraad er aan te geven, deze Rechtbank afschuwelijk. En deze naam had nog meer dan de zaak zelve 't vermogen om de gemoederen er tegen in te nemen. Men weet van ouds, dat het woord van bloed in de benaming eener zaak of daad gebracht, een aandoenlijkheid meêbrengt, die betooverend is, en schrik inboezemt voor 't geen men zonder dat, zoo al niet met onverschilligheid, ten minste met een koele afkeuring zou aanzien.’!!!
Ook ten aanzien van den Hertog van alva zijn onze Voorouders als met blindheid geslagen geweest. Bl. 166: ‘Men doet alva te kort, wanneer men hem een wreedaart van inborst noemt. Hij was krijgsman en had eens krijgsmans hardvochtigheid in alles, en handelde uit beginsel van plicht; en deze plicht lei tot grond het militair gebied dat geen tegenspraak gedoogt, buiten 't welk hij geen ander kende’! - Wie kan hiertegen iets inbrengen? 't Is maar zoo: alva handelde volgens beginsel van pligt, even

{==599==} {>>pagina-aanduiding<<}
als balthazar gerards, toen hij Prins willem doorschoot. Hoe dom, dat onze Voorouders dit niet hebben ingezien!
Bl. 136: ‘Alva ontmoette van den Koning een loon dat hij (ik moet het mijns ondanks zeggen) niet verdiend had: want hoe men er over denke, hij had zijn Vorst met de uiterste trouw, ijver, en onvermoeidheid gediend, en alles opgeofferd om hem te dienen; en wanneer hij zei, dat hij in de vijf jaren van zijn Gouvernement wel 18000 menschen door beuls handen had doen ombrengen, was dit niet (zoo als men 't voordoet) eene toejuiching van zijn eigen wreedheid, maar een uitboezeming van zijn ziel, dat hij zich de ongenade, waar hij in verviel, niet op den hals gehaald had door eene slapheid in 's Konings bevelen te gehoorzamen, maar in tegendeel zelfs de grootste uitersten niet geschroomd had om zijn gezag en last staande te houden en te vervullen. Hij viel dan in ongenade, en de Hertog van medina celi, een hoveling van een allerzachtst karakter, en alleronbekwaamst om bevel te voeren in een land, waar de vlam van burgeroorlog in blaakte, werd aangesteld om hem te vervangen.’ Deze defensie van alva is al heel singulier, daar nog niemand ooit hem van te groote weekhartigheid, veelmin van conniventie met de Hervormden beschuldigd heeft, en zeker geene vermoedens van die soort zijne terugroeping hebben veroorzaakt, maar wel zijn Beulengedrag, waardoor hij 's Konings zaken in Nederland onherstelbaar bedorven had, gelijk men toen begon in te zien.
En nu filips de II zelf! Het geheele boekdeel is eene doorloopende Apologie van dezen dweepzieken dwingeland, die door vele Geschiedschrijvers met volle regt de Spaansche tiberius genoemd wordt. Wij mogen slechts de hoofdomtrekken schetsen. Bl. 4: ‘De jonge filip, bij de Spanjaarden opgevoed, werd, ondanks zijne veelvuldige gebreken (laten wij ondeugden zeggen, doch wellicht is dit woord te sterk) weldra de lieveling van die natie.’ - Bl. 9-11: ‘Filip liet zich dikwijls gezeggen. Dit was zeker geen dwinglandij; ook geen toegeeflijkheid voor zijn volk; maar zwakheid. Hij had geen adscendant: de Nederlanders vonden het veel grootscher, den Koning te overbluffen dan zijn genegenheid te bezitten: men trachtte hem bevreesd te maken,’ enz. - Bl. 16: ‘Die in het in 't Land houden van vierdhalf-duizend Spanjaarden een zucht

{==600==} {>>pagina-aanduiding<<}
tot onderdrukking van 't Land vinden kan, moet wel scherpzichtig zijn.’ - Bl. 21: ‘Het was een wonderlijke sustenu, die men voerde om filip het gebruiken van vreemden in den Raad van State te betwisten.’ - Bl. 59 en 60: ‘De Koning besloot dan tot de overkomst, en daar is geen twijfel, of zoo hij dit besluit nu dadelijk uitgevoerd had, de rust was spoedig hersteld geweest, - en bij het gemeen of de Burgerijen zou de groote meerderheid der Roomschen de Onroomschen licht bedwongen hebben: maar ongelukkig vorderde de tijd van het jaar dat die overkomst uitgesteld wierd tot het voorjaar. En inmiddels stond hij toe, dat de Pausselijke Inquisitie opgeschort wierd, mits de Bisschoppelijke in kracht bleef (onvoorzichtig!) Doch hij wilde alle verbonden, samenkomsten, preken, en openbare ergernissen afgeschaft hebben, zoo niet met goedheid, dan met geweld van wapenen, waartoe hij de Landvoogdes machtigde hare benden te gebruiken en zelfs! andere in soldij te nemen.’ In eene noot onder bl. 59 vraagt bilderdijk hier: ‘Is dit nog tijrannij, zoo men 's Konings plichtbezef en geweten ten grond legt? Ik zeg volmondig neen.’ Deze zelfde vraag doet hij nagenoeg op bl. 60, en vervolgt dan: ‘Men ziet dus, dat er thands geene quaestie over rechten en privilegien was, maar het was alleen het ongelukkig ding van Religie-drift, die (even als men van den honger zegt) geen ooren heeft, en daarom nooit te bezadigen is, maar voldoening wil.’ (Op dit fraaije thema heeft bilderdijk, in den vorm van aanteekeningen, eenige variations brillantes et chromatiques geleverd, bl. 230-232.) Wij zullen hier nu nog slechts dit eenige bijvoegen. Bilderdijk schijnt
filips schuldig te houden aan het ombrengen van zijnen Zoon Don carlos, maar vergoelijkt ook dit, met op bl. 119 te beweren, ‘dat hij er niet toe gebracht werd, dan nadat men 't hem als een plicht, welken hij aan God en zijn geweten verschuldigd was uit te voeren, aan had doen schouwen; en, zoo er een misdadige wreedheid in lag, 't was blinde godsdienstijver en naauwgezetheid van geweten,’ enz.!! Ja, op bl. 261 wordt deze kindermoord met eene onbegrijpelijke ligtzinnigheid breeder verhaald, en het slot is: ‘Toen stelde men hem den dood als onvermijdelijk voor, en bevorderde die(n) door een geneesmiddeltjen.’!!
Het overige van het boekdeel is van denzelfden geest. De

{==601==} {>>pagina-aanduiding<<}
verbondene Edelen, met brederode aan hun hoofd, hunne pogingen, om gewetensvrijheid en althans matiging der Bloedplakkaten te verkrijgen, dit alles wordt op eene hatelijke en in 't oog loopend partijdige wijze voorgedragen. ‘Dat men (van de bindten der Onroomsche kerken) galgen voor de stichters maakte, is niet dan eene Rhetotische tirade van strada, die wagenaar dwaaslijk voor goede munt aanneemt’ (bl. 81). Indien men intusschen strada naleest, (Dec. 1. Lib. 6. p.m. 283 initio) zal men zien, dat strada dit, als eene gebeurde zaak, in koelen ernst mededeelt. Dat montigni in Spanje onthalsd of door vergif omgebragt is, is (volgens bilderdijk) ook al onwaarschijnlijk. ‘De tiende penning (bl. 114) bragt onze voorvaderen nog meer in beweging dan de gewetensdwang, wijl zij meer belang stelden in 't geen hun rijk maken kon, dan in 't geen hun zalig moest maken. Natuurlijk: (vervolgt bilderdijk) want om 't een denkt men maar eens in de week, aan 't ander alle dagen’! - ‘Jacob simonsz. de rijk, die aan het geluk van aan een historieschrijver verwant te zijn, den naam dien hij sedert bekomen heeft, grootendeels danken mag, was ook al geen man van eenige buitengewone bekwaamheden, of geschikt om als Admiraal een rol te spelen: maar hooft, die zijn geschiedenis geschreven heeft om er een stuk van kunstige schrijfwijze en welsprekendheid van te maken, en de daden naar de phrases, en niet de phrases naar de daden geschikt heeft, vond het aartig, van zijn naastbestaande en stadgenoot eens een soort van een held te maken.’ (Bl. 127.) ‘Romero's uitmoorden van
Naarden was ook niet anders dan represaille van lumeis trouwlooze mishandeling der weerlooze Roomsche Geestelijken te Schoonhoven, Behalven dat waren immers de plakaten tegen de ketters niet ingetrokken, en deze rechtvaardigden hen dus in gemoede in het uitdelgen van deze Geuzen’! (Bl. 153.) Over Haarlems droevig lot ‘kan niemand zich verwonderen, daar de ingezetenen en bezetting den vijand door excessen verbitterd hadden, en zich dus op genade en ongenade hadden moeten overgeven; en wat den afkoop der plondering betrof, de stad was niet in staat daar f 100,000 toe op te brengen; en dus konden zij zich niet bezwaren, zoo er eenige huizen last leden, het geen echter niet dan in den eersten aanstoot geschiedde en spoedig gestuit werd’ (bl. 160) enz. enz.!

{==602==} {>>pagina-aanduiding<<}

Indien men dan nu op zulk eene hoogst partijdige wijze de Geschiedenis voordraagt, levert men toch inderdaad niets anders dan eene Parodie daarvan, en men slaat eene schendige hand aan de nagedachtenis van Voorouderen, die goed en bloed hebben opgezet, om eene Gewetensvrijheid te verwerven, die dit Land gedurende Eeuwen tot het verdraagzaamste oord der wereld heeft gemaakt, en waaraan het nu nog zijn Protestantisme te danken heeft. Wanneer men de gruwelen van filips, alva en vargas met hunne zoogenaamde godsdienstige begrippen, pligtbesef en naauwgezetheid van geweten verschoont, waarom dan die zelfde reden van verschooning, zoo het er eene is, niet, in dezelfde bewoordingen, met denzelfden ernst, ook voor de Hervormden laten gelden? Waarom integendeel ditzelfde idée te hunnen opzigte in een belagchelijk daglicht voorgesteld, als, op bl. 60, het ongelukkig ding van Religie-drift, die (even als de honger) geen ooren heeft? Waarlijk, dit is nu toch wel de verregaandste partijdigheid in flagrante delicto betrapt! Bilderdijk moge onzentwege de straf van zijn' Overgrootvaders Grootvader als welverdiend loon beschouwen, anderen zullen met ons van oordeel zijn, dat de eer der Voorvaderen een heiligdom voor het nageslacht is, en dat, zoo wij hen niet met verblindheid behoeven op te hemelen, het echter schandelijk is, de nagedachtenis der verdrukten ten behoeve der verdrukkers te bezoedelen, en hen in hun graf als eene bende woelgeesten en oproermakers te verguizen.




Memorie van geschiedkundige Aanteekeningen, over de vroegere binnendijksche waterontlastingen door sluizen en waterleidingen tot in de buitenrivieren, en de daarop gevolgde stichting der windwatermolens, enz. enz. enz. Door den Staatsraad, inspecteur-generaal van 's Rijks Waterstaat, J. Blanken, Jz. Met Platen. Te Utrecht, bij N. van der Monde. 1834. In gr. 4to. 185 Bl. f 5-:

De nog altijd onvermoeide pen van den Nestor der Nederlandsche Waterbouwkunde heeft ons, onder eenen ongemeen langen titel, een werk gegeven, welks inhoud eigenlijk meerendeels handelt over een zoogenaamd vereenvoudigd werktuigelijk zamenstel in de gewone windwatermolens, met het

{==603==} {>>pagina-aanduiding<<}
kennelijk doel, om de toepassing daarvan meer en meer aan te prijzen. De grijze leeftijd van dezen werkzamen man vordert, dat men vertrouwen hechte aan gevoelens, die op zulk eene langdurige ondervinding steunen, en dat men met de meeste behoedzaamheid te werk ga, ingevalle de zaak zelve aan andersdenkenden niet zoo klaar mogt toeschijnen.
Het kan het Corps Ingenieurs van den Waterstaat (welks belangrijkheid in ons land niet genoeg kan worden gewaardeerd) niet anders dan aangenaam zijn geweest, dit werk aan zich te zien opgedragen. Van de met regt in dit vak met roem bekende namen van eenen brunings, conrad, goudriaan en blanken is laatstgenoemde thans de laatst overgeblevene, en het strekt den hoogbejaarden man tot eer, de gedachte te hebben opgevat, om dit werk algemeen aan het geheele Corps op te dragen. Meest allen toch hebben hunne loopbaan onder hem begonnen; velen zijn hem veel verpligt, en geen hunner, die deze Opdragt niet met gevoelens van eerbied en dankbaarheid zal aannemen, en op nieuw de ongemeene werkzaamheid zal bewonderen, die hij op zijne lange loopbaan steeds heeft ten toon gespreid.
De Schrijver laat in eene Inleiding eenige algemeene aanmerkingen voorafgaan, en beschouwt in de eerste Afdeeling de Vlisterboezems; in de tweede, de Zederikboezems, en levert in de derde eenige bijdragen, aanmerkingen en vergelijkingen, wegens de kosten van den ouden en nieuweren watermolenbouw, enz.
Daar wij 's mans onvermoeide werkzaamheid in zijnen hoogen ouderdom hoogschatten, en wij daarenboven de zaak zelve, die het doel van zijn schrijven uitmaakt, in zekere mate toejuichen, zoo kost het ons eenige moeite, te moeten zeggen, dat het te bejammeren is, dat de zaak niet met eene betere orde en in een' minder duisteren stijl is voorgedragen. Wij willen ons echter van bijzondere aanmerkingen onthouden, en zullen ons liever, om een algemeen denkbeeld dezer Memorie te geven, zonder op stijl of orde acht te slaan, tot den inhoud van dezelve bepalen.
In de eerste Afdeeling dan geeft de Schrijver ons eenige geschiedkundige aanteekeningen omtrent de stichting der eerste molens, en bepaalt zich voorts tot de beschouwing van de Vlisterboezems; verhaalt verder, op welk eene wijze het zoogenaamde vereenvoudigde werktuigelijke zamenstel op een' watermolen bij Haastrecht is toegepast geworden, van het-
{==604==} {>>pagina-aanduiding<<}
welk het nuttige door proeven bevestigd werd; geeft voorts eenige aanteekeningen omtrent het aantal noodige molens, en neemt de gelegenheid waar, om het leggen eener waaijersluis bij het klaphek tot diephouding van den IJssel aan te raden. Eindelijk geeft de Schrijver in deze Afdeeling eene bepaalde omschrijving van den eerst bekenden wipwatermolen op den Vlisterboezem bij Schoonhoven, en van de eerste toepassing van het vereenvoudigingstelsel met twee staande schepraden aan een' ouden wipmolen bij Haastrecht.
De tweede Afdeeling, die over de Zederikboezems en het Kanaal van Steenenhoek handelt, begint weder met eenige geschiedkundige aanteekeningen omtrent deze boezems en de daarmede in verband staande wateren, molens, sluizen en meer andere zaken. Voor het overige geeft de Schrijver ons in deze Afdeeling eene bepaalde beschrijving van den nieuwen molen met vier schepraden, in 1822 bij Aalst in den Bommelerwaard naar het vereenvoudigingsstelsel gesticht, en van den daarnaar in 1830 mede veranderden watermolen van den Zouteveenschen polder in Delfland, van al het welk door den Schrijver de voordeeligste resultaten worden opgegeven. De bijlagen doen ons de onderzoekingen kennen, die er omtrent deze zaak hebben plaats gehad met de molens bij Leerdam, bij Ilpendam in Noordholland, bij Haastrecht, bij den Zouteveenschen polder, en bij Aalst. Wij moeten echter zeggen, dat het ons is voorgekomen, dat er omtrent het juiste van de opgegevene proefmalingen nog veel te wenschen overblijft.
In de derde Afdeeling deelt de Schrijver ons verder eenige aanmerkingen en vergelijkingen mede omtrent de kosten der veranderingen aan de molens, en verder over het verstellen van de zomer- en boezempeilen; voorts eenige aanteekeningen omtrent de hoogte der winterwateren boven de zomerpeilen der polders in het begin van 1834, en eindelijk omtrent de maaldagen, en de gemiddelde uitkomsten daarvan. Verder vindt men hier nog eenige meer algemeene aanmerkingen, en eenige stukken betrekkelijk het afbreken van de vijf voormolens bij Ameide; terwijl eindelijk dit werk met een Naschrift over het verhoogen van de binnenmuren der kanaalsluis bij Gorinchem besloten wordt. Het in deze Memorie beredeneerde wordt met vrij goede steendrukplaten opgehelderd.
Ziet daar hoofdzakelijk hetgeen men in deze Memorie vermeld vindt, van welke, niettegenstaande den verderen in-
{==605==} {>>pagina-aanduiding<<}
houd, het voorname doel, zoo als wij hier boven aanmerkten, de aanprijzing schijnt te zijn van het zoogenaamde vereenvoudigingsstelsel in de watermolens, waartoe de Schrijver gemeend heeft, dat de meeste der hier te vinden zaken zullen kunnen dienen. Het schijnt, dat de gevoelens van deskundigen omtrent dit punt nog verdeeld zijn, of dat zulks ten minste tegenwoordig nog het onderwerp van een bepaald onderzoek uitmaakt, en dat de beslissing van het al of niet nuttige, onkostbare en aanprijzenswaardige er van misschien aan den tijd zal moeten overgelaten worden. Wat ons aangaat, meenen wij werkelijk, dat de werktuigelijke zamenstelling der windwatermolens nog voor zeer vele verbetering en vereenvoudiging, indien al niet op de voorgestelde, dan toch op eene andere wijze, vatbaar is; maar ook, dat in allen gevalle zoodanige vereenvoudiging, op eene voorzigtige en welberedeneerde wijze toegepast, niet anders dan langzaam zal kunnen worden ingevoerd, en alsdan ook tot bezuiniging en verligting der Ingelanden strekken; welk verschiet wij wenschen, dat de Schrijver, die hiertoe voorzeker de eerste aanleiding zal hebben gegeven, met eene aangename voldoening moge te gemoet zien.




Reize naar de Oost- en Westkust van Zuid-Amerika en, van daar, naar de Sandwichs- en Philippijsche Eilanden, China enz., gedaan in 1826 tot 1829, met het Koopvaardijschip Wilhelmina en Maria, door J. Boelen, Joh. zoon, destijds Luitenant ter zee Iste klasse enz., thans Kapitein Luitenant. Iste Deel. Met Platen en eene Kaart. Te Amsterdam, bij ten Brink en de Vries. 1835. In gr. 8vo. X en 379 bl. f 5-60.

Het vaderlandsch publiek is reeds eenigermate opmerkzaam gemaakt op den in dit werk beschreven togt door den hooggeleerden n.g. van kampen, die, in het tweede stuk van het derde deel zijner Geschiedenis der Nederlanders buiten Europa, van deze reize, als jongste Zeereis der Nederlanders rondom de Wereld, op eene voor den Heer boelen vereerende wijze melding maakt. Z.M. onze Koning heeft zich de opdragt van dit werk wel willen laten welgevallen, en toont daardoor een lofwaardig belang te stellen in zoo-
{==606==} {>>pagina-aanduiding<<}
danige ondernemingen, welke den roem en de welvaart van zijn land kunnen vermeerderen. Van dien aard was dan ook de hier beschrevene Reis. De Heeren insinger en co., te Amsterdam, rustten in het jaar 1825 een fregatschip uit, voorzien van al datgene, wat tot gemak en naauwkeurigheid der navigatie en tot veraangenaming van den togt voor de schepelingen kon dienen. De Heer boelen, wegens vroeger verkregene ervaring daartoe geschikt geoordeeld, bekwam van den Koning verlof, om als gezagvoerder over dit koopvaardijschip de voorgenomene reis te ondernemen. De Heer b.j. weymar, die lust gevoelde, om zijne loopbaan met het bezoeken van vreemde landen, tot het opdoen van kennis van den handel, in te treden, deed den togt mede als Ondercarga. Het hoofddoel van deze reis was: te onderzoeken, in hoever het voortzetten van den handel, met Nederlandsche en Duitsche fabrijkgoederen, op de Oost- en Westkust van Zuid-Amerika gunstige uitzigten zou kunnen opleveren. Waarmede dan tevens verbonden moest worden: het nemen van eene proeve, ten opzigte van de voordeelen, die er in het vervolgen der reize door de Stille Zuidzee op de in die zee gelegene eilanden,
in China of Nederlands Oost-Indië zouden zijn te wachten, of te hopen, uit de opbrengsten der goederen, die op de kusten van Zuid-Amerika of op de Westkust van Mexico afgezet zouden zijn. Het schip verliet het Nieuwe Diep op den 10 Febr. 1826. De eerste plaats in Zuid-Amerika, waar het schip binnenliep, was Montevideo. Een regtsgeding, waarin de Kapitein gewikkeld werd, beschuldigd zijnde dat hij buskruid en wapenen aan Republikeinen van Buenos-Ayres had willen verkoopen, belemmerde hem zeer in zijne handelsverrigtingen, en vertraagde de voortzetting der reize. De Heer boelen zag zich genoodzaakt, om zich in persoon, met achterlating van het schip te Montevideo, naar de hoofdstad van Brazilië, Rio Janeiro, te begeven, ten einde daar zijn regtsgeding tot een gewenscht einde te brengen. Dit geeft gelegenheid tot het vermelden van eenige niet onbelangrijke bijzonderheden aangaande deze residentie, het hof en den persoon van den voormaligen Keizer van Brazilië, Don pedro. Tot eene proef van den stijl plaatsen wij hier het volgende: ‘Hoewel het volk, dat deze schoone oorden zich als een eigendom ten beheer en ter bewoning heeft toegeëigend, voor het grootste gedeelte niet kan roemen op hooge zedelijkheid van gedrags-
{==607==} {>>pagina-aanduiding<<}
wijs, wekte het, niet te min, algemeen even veel misnoegen als afkeuring, dat de Keizer zijne echtgenoot, die, wegens haar verstand en zachtaardig karakter, van elk bemind was, zoo in het oogloopend verwaarloosde, en aan zekere Gravin, zijne favorite maitresse, openlijk de voorkeur niet slechts gaf, maar zelfs aan de overzijde van den weg, tegenover zijn buitenpaleis, een fraai lustkasteel voor haar deed bouwen. Niet zelden mende Zijne Majesteit een rijtuig, met
twee of vier paarden bespannen, als koetsier. De hoofdtalenten van Z.M. waren dan ook die van pikeur en koetsier; gelijk de paarden en muildieren voor den vorstelijken stal door niet geringer gekeurd werden, dan door den Keizer in persoon. Omstreeks San Cristovao heb ik den Vorst twee muildieren zien afrijden, met eenen eenvoudigen wagen; de verkooper van het span, op dat oogenblik niet van Z.M. te onderscheiden, was gezeten binnen in het rijtuig.’
Na een vervelend oponthoud van acht maanden, werd het schip onder borgtogt ontslagen, en zette de Kapitein zijne reis voort. Tot vervulling van den hem opgedragen' last, bezocht hij Valparaiso en Arica in Peru, deed van daar eene kleine reis te land, door het gebergte, naar Tacna; eene stad, twaalf mijlen van de haven verwijderd. Deze uitstap geeft den reiziger gelegenheid tot opmerkingen aangaande de natuurlijke gesteldheid van het land en de in hetzelve voorkomende dieren, als de Condor en de Llama. Te Arica teruggekeerd, werd de Kapitein in zijn voornemen, om zijne zeereis naar welgevallen voort te zetten, wederom op eene verdrietige wijze verhinderd. Hij werd namelijk geprest, om eenige honderden Columbiaansche krijgslieden met zijn schip naar Callao of Panama over te voeren. Met zeer veel beleid wist de Heer boelen, niettegenstaande zijn schip opgevuld was met een bont mengelmoes van allerlei natiën, waaruit deze troepen waren opgeraapt, zijn gezag als scheepsbevelhebber te handhaven. Na vele moeijelijkheden en gevaren, na onder anderen ook met veel moeite aan het gevaar ontkomen te zijn van eenen brand, die aan boord ontstaan was, bereikt het schip Guyaquil, en ankert voor la Puna. Hiermede wordt het eerste deel besloten. Een volgend zal ons melden, of het den Kapitein gelukte, zich hier te ontdoen van het veelkleurig gespuis, waarmede men hem, in de letterlijke beteekenis van het woord, te

{==608==} {>>pagina-aanduiding<<}
Arica opgescheept had. Men scheen deze gewapende gasten ten minste te la Puna ook niet gaarne te ontvangen.
Ofschoon deze reis geheel voor rekening van kooplieden en alleen tot uitbreiding van handelsbetrekkingen ondernomen werd, stelde dezelve den reiziger in de gelegenheid, om voor lezers van iederen stand veel wetenswaardigs en opmerkelijks, aangaande de door hem bezochte landen en volken, mede te deelen, en gaarne geven wij hem het getuigenis, dat hij het aangename met het nuttige op eene smaakvolle wijze weet te paren. Het verblijdde ons, dat het verhaal der reis met een Hollandsch koopvaardijschip in zoo vele opzigten waarlijk belangrijker is, dan de met zoo veel ophefs aangekondigde en met zulk eene winderige uitvoerigheid beschreven togt van den Franschman la place. (*) Ook de zeevaartkundige berigten, aangaande winden, stroomen, kusten, havens, zijn belangrijk. De waarde van het werk wordt voor den belanghebbenden bij den koophandel nog verhoogd door het Aanhangsel, bestaande in eene opgave der artikelen van uit- en invoer, der prijzen, die betaald en ontvangen worden, der maten en gewigten, scheepsvrachten, stelsel van in- en uitgaande regten en loodsgelden, op die plaatsen der kusten van Zuid-Amerika, door den Schrijver bezocht. Wij hebben hem hooren berispen, omdat hij zijne lezers onderrigt, dat men door de Hoofden de straat verstaat, die Frankrijk en Engeland vaneenscheidt, en omdat hij Brazilië met leeuwen bevolkt. Maar (om ons tot dit laatste te bepalen) wanneer men zich lezers voorstelt, die, met al ons hooger en lager onderwijs, met onze dag-, avonden tusschenscholen, de Llama's nog wel
maar alleen kennen uit Robinson Crusoë, dan mag de Couguar, felis concolor, dien men wel eens den Amerikaanschen leeuw noemt, ook wel zonder ergernis voor een' leeuw doorgaan; vooral, wanneer men verlangt, dat de zeeman in zijne naïve taal zal spreken. Janmaat zag eens een los blad uit een boek door den wind wegvliegen, en riep: ‘Kijk, er slaat een zeil uit de lij-
{==609==} {>>pagina-aanduiding<<}
ken!’ Al is dit op den geēerden Schrijver niet toepasselijk, omdat hij, gelijk hem door zekeren Aristarch verweten wordt, zijn' stijl door letterkundigen heeft laten veranderen, willen wij maar doen gevoelen, dat, wanneer men over Amerika spreekt, men het dier, dat dáár een leeuw genoemd wordt, ook wel zoo noemen mag. Wij voor ons verlangen naar de voortzetting van het verhaal in denzelfden trant. Drie afbeeldingen, naar wij vernemen door den Schrijver zelv' geteekend, versieren dit deel. Wij hopen, dat het nationaal gevoel van onze landgenooten aan dit werk die gunstige onderscheiding zal doen te beurt vallen, welke hetzelve verdient.

Dagverhaal eener Reize, gedaan met Z.M. Linieschip de Zeeuw, aan boord hebbende Z.K.H. Prins Hendrik, derden Zoon van den Prins van Oranje, naar de Noordsche Hoven en Engeland, in den zomer van 1834. Te Utrecht, bij N. van der Monde. 1835. In gr. 8vo. 160 Bl. f 1-80.

Dit werkje, in een' vrij goeden stijl geschreven, behelst, gelijk in het voorberigt staat, meer de ontmoetingen van den Schrijver, dan die van den jougen Prins; maar alwat de eerste heeft opgemerkt en ondervonden, vindt men er getrouw in medegedeeld. Bijzonder belangwekkend, althans voor volgende tijden, is dit dagverhaal wel niet; maar zij, die een overzigt van het voorgevallene, gedurende de reis met het Linieschip de Zeeuw, en op welk eene wijze Officieren en manschappen te Petersburg en elders ontvangen zijn, begeeren te lezen, zullen dit boek met genoegen doorbladeren. Ook de bijlagen, behelzende de eerste de geschiedenis van karolina mathilda, Koningin van Denemarken, benevens hare Ministers struensee en brandt, en de tweede een verslag van den moord aan gustaaf III, (adolf) Koning van Zweden, gepleegd, mogen een aanhangsel zijn, hetwelk men hier niet verwachten zou, en er schijnen bijgevoegd te wezen, om iets van blijvend belang in te lasschen, of wel het boek wat aan te vullen; desniettegenstaande, nu zij er eenmaal in zijn opgenomen, zou men die bijlagen niet gaarne wegwenschen. Een titelvignet, voorstellende den grooten Schouwburg te Petersburg, ver-
{==610==} {>>pagina-aanduiding<<}
siert het werk, dat voor Leesgezelschappen en Leesbibliotheken, sinds lang helaas! de beste, zoo niet éénige waarborg voor een toereikend debiet, bijzonder geschikt is.

Het Leven en de Verrigtingen van August Lafontaine, door J.G. Gruber. Met de Beeldtenis van Lafontaine. Uit het Hoogduitsch vertaald. Te Groningen, bij J. Oomkens. 1835. In gr. 8vo. 383 Bl. f 2-80.

Onder de Romanschrijvers, die een' uitgebreiden invloed op hunne tijdgenooten hebben uitgeoefend, en de voortbrengselen van wier vruchtbaar vernuft, al zijn ze tegenwoordig niet meer en vogue, toch altijd hunne waarde zullen behouden en hunne bewonderaars zullen vinden, behoort voorzeker wijlen de achtingwaardige august lafontaine, wien men, bij zoo veel origineels en goeds en schoons, alleen, immers voornamelijk, te verwijten heeft, dat de liefde (hoezeer dan toch altijd eene reine, kuische liefde) al te zeer de schering en inslag zijner Romans uitmaakt; even alsof den jongelieden niets anders te doen viel, dan te vrijen, te minnen en te kussen! De voornaamste bijzonderheden uit deszelfs levensgeschiedenis, vooral in verband beschouwd met het achtervolgelijk ontstaan zijner schriften, vindt men hier op eene onderhoudende wijze geschetst; terwijl men het alleen moet bejammeren, dat een werk, het welk niet met zoo vele nietige opstellen, als telkens verschijnen, om weldra vergeten te worden, gelijk kan worden gesteld, door zulk een aantal Germanismen ontsierd wordt, even alsof het ondoenlijk ware, een welgeschreven Duitsch boek in goed Nederlandsch over te brengen. De meeste lezers zijn echter daaraan wel reeds gewoon, en het zal hun dus weinig ergernis geven. Eene meerdere zuiverheid van stijl zou desniettegenstaande wenschelijk zijn: want het boek is inderdaad der lezing en behartiging overwaardig.

Reisavonturen van een' Zwaarmoedigen, met toestemming van den Reiziger uitgegeven door Daniel Leszmann.

{==611==} {>>pagina-aanduiding<<}
II Deelen. Te Leeuwarden, bij Steenbergen van Goor. 1834. In gr. 8vo. Te zamen 476 bl. f 4-50.

Geldt de bekende regel: la critique est aisée, mais l'art est difficile, omtrent ééne soort van letterkundige voortbrengselen, dan is het omtrent die, welker hoofdeigenschap wij, bij gebrek van beter, met het woord luim aanduiden. Komt het vandaar, dat in een humorous geschrift, zoo als de Engelschen het noemen, zoo bijzonder het individuéle gevoel spreekt, en de kunst hare armoede terstond verraadt, wanneer zij de natuur tracht na te bootsen, zoodat ‘l'art’ hier eigenlijk weinig te pas komt? Waarlijk, bij het lezen van een echt humoristisch boek moet men al zeer weinig gevoel hebben, om er zoo maar onverschillig weg een papiertje of vouw in te kunnen leggen, het te sluiten, en met de gedachte: ‘ik zal op een' ander' tijd wel eens verder lezen,’ aan iets anders te kunnen beginnen. Neen! zulk een boek sleept mede; men kan er niet meê eindigen; het is somtijds, als hadde de Schrijver onze ziel tot op den diepsten bodem toe gepeild, en alleen onder woorden gebragt, wat wij sedert lang gevoelden, duister gevoelden; men krijgt den man lief, die zóó denken en schrijven kon; men lacht en weent met hem; - maar wanneer het hoofd, niet het hart, wanneer koele overdenking, niet levendig gevoel het boek in de pen heeft gegeven, dat voor humoristisch wil doorgaan, dan bedriegt het onbedorven gevoel van den lezer hem zelden, en het zachtste, wat hij kan doen, is, den Schrijver beklagen, die het waagde te denken, wat gevoeld moest worden, en zich nagenoeg op ééne lijn plaatste met den atheïst, die eene hymne aan God; den afgeleefden grijsaard, die eenen vurigen minnebrief; de jeugdige schoonheid, die een lofdicht op het leven eener oude vrijster wil nederschrijven. Maar
het is hier de plaats niet, dit verder te ontwikkelen. Wil men van dien schrijftrant de voorbeelden lezen, men neme dan niet sterne, die, onzes inziens, eigenlijk in zeker iets uitmunt, maar claudius en jean paul, of, zoo men veel belangrijks over dit belangrijk onderwerp in weinige bladzijden vol gezond verstand wil lezen, de Inleiding van weiland voor de Nederduitsche uitgave der Gedachten van den laatstgenoemden. Wij spreken van dezen schrijfstijl alleen daarom, dewijl leszmann, zich eenen zwaarmoedigen (blijkbaar in den zin van a humorous man)

{==612==} {>>pagina-aanduiding<<}
noemende, in dit spoor schijnt te willen treden, en, à la sterne, niet zoozeer zijne ontmoetingen en lotgevallen verhaalt, maar meer zijne gedachten, gevoelens, vreugde en weemoed schildert. De uitgever dezer overzetting spreekt van dit geschrift als ‘de laatste geestvrucht van een jong, veelbelovend Schrijver, een edeldenkend en gevoelvol mensch, die, zoo als vele van zijne gelijken, op zijne aardsche loopbaan maar al te vaak met domkoppen en schurken te worstelen had, en eindelijk het slagtoffer van boosheid en hebzucht werd.’
Met de beoordeeling dezer Reisavonturen zijn wij evenwel eenigzins verlegen. Op zijne burgertrouw verzekert de kundige steenbergen van goor, dat in het boek hier en daar echte humor te vinden is, en Rec., ofschoon op zijne eigene burgertrouw veel prijs stellende, zou, des gevorderd wordende, geenszins aarzelen, dezelfde verzekering te geven. Zoo is, om het laatst gelezene nu eens eerst te noemen, de geschiedenis van den Karmeliter aan het slot van het tweede Deel vol gevoel. En toch zouden wij het geheele geschrift liever geestig en vernuftig, dan humoristisch noemen. De Schrijver vermaakt meer, dan dat hij het gevoel in beweging brengt; en, tenzij het geheel en al aan ons hapere, is het meestal zijn levendig en stekelig vernuft, zijn het zijne zonderlinge en kluchtige invallen, zijne fijne en geestige beoordeelingen van personen en zaken, zijne levendige schilderingen, die de aandacht boeijen. Hij heeft veel van sterne; maar wat hem van dezen gunstig onderscheidt, is zijne welvoegelijkheid. ‘Maar ik sommeer u,’ zeide eens een vriend van Rec., ‘om mij in den ganschen Tristram Shandy of Sentimental Journey indécente plaatsen op te zoeken.’ Gij hebt gelijk, was ons antwoord; maar zijn zwijgen, zijn plotselijk afbreken, zijne strepen en stippen; b.v...... maar, ten einde niemand in verzoeking te brengen, om de plaatsen na te slaan, zullen wij de reeds half voorgenomene aanhalingen maar stillekens overslaan. Men behoeft yorick niet veel gelezen te hebben, om te bemerken, dat hij dikwijls overvallen werd van hetgeen de Anachoreten vleeschelijke gedachten noemden; maar men behoeft ook de Reisavonturen van les zmann niet veel meer dan open te snijden, om op een ander
groot kwaad te stooten. ‘Ligtzinnigheid, aan welken afgrond hebt gij mij gebragt!’ roept hij uit (D. I, bladz. 31). Ja wel ligtzin-
{==613==} {>>pagina-aanduiding<<}
nigheid; want het spotten met den Bijbel kan hij maar niet nalaten. Of verdient het eenen zachteren naam, wanneer het, om uit den grooten hoop slechts eenige bijzonderheden aan te voeren, hier heet: ‘Ik verwonderde mij over dit voorwerp (een zeer gebrekkig mensch) en tevens over de Godheid, die den sterveling naar zijn evenbeeld schiep, maar in dezen knaap zich waarlijk niet pronkzuchtig getoond had.’ (D. I, bladz. 44.) ‘Om echter een Patriarch te zijn, ontbrak mij zeer veel. Van eene bijzondere voorkeur des Hemels, zonder welke men zich zulk eenen bijbelschen Aristokraat even zoo min, als eenen kapper zonder tering, kan voorstellen, bezat ik, behalve eene door een schot bijna verlamde hand en een vrij zwaar pak van verdrietelijkheden, slechts zulke zwakke bewijzen, dat ik daarop niet ligt iets zou hebben kunnen te borg krijgen. Maar wie zou het ook wagen, zich, zonder eene aanzienlijke verzameling van vrouwen, eenen Patriarch te noemen?’ (Ald. bl. 144). ‘Tallooze gaten (in den weg), zoo diep, dat men al de vermoorde kinderen van Bethlehem er gemakkelijk in zou kunnen begraven.’ (Ald. bladz. 203.) ‘Onze wagen, die tamelijk gemakkelijk was, en, even als de waardigheid van Evangelist, vier plaatsen had.’ (D. II, bladz. 167.) ‘Met dit uiteinde der diligences is het even zoo raadselachtig toegegaan, als het maar bij mogelijkheid met den dood van den vromen enoch of van la peyrouse kan toegegaan zijn.’ (Ald. bladz. 170.) Doch niet zelden strekt zich deze even gezochte als laffe spotternij ook nog verder uit, b.v.: ‘Intusschen zegt het grafschrift (van montesquieu) niets van 's mans grootheid. Men zou bijna
gelooven, dat een welgestelde bakker, of een vadzige rentenier, hier rottende naar de opstanding lag te wachten.’ (D. I, bladz. 65.) ‘Wij kunnen (in den bekenden grafkelder te Bremen) hier insgelijks een zoodanig gewelf toonen, waarin wij het schoonste onsterfelijke pekelvleesch nog volkomen gaaf en goed hebben liggen.’ (Ald. bladz. 71.) ‘Onder anderen vertoonde hij mij de wonde van eenen Kapitein, welke deze onbezonnene, vóór honderdentwintig jaren, op Goeden Vrijdag in een tweegevecht had ontvangen - die dwaas! Beeldde hij zich misschien in, dat iedere Vrijdagswonde bij de nakomelingschap onsterfelijk maakt!’ eene uitdrukking, die of gee-
{==614==} {>>pagina-aanduiding<<}
nen, of eenen zeer ergerlijken zin heeft. Rec. is een groot vriend van aardigheden en luim; maar zoo gaarne hij zich de lever schudt over vernuftige zetten en geestige boert, zoo ernstig fronst hij het voorhoofd, wanneer men tot het even onedelmoedige als zoutelooze profaneren overslaat. Als Christen houden wij de verwachting der Joden van eenen Messias voor ijdel, maar zouden het toch niet van ons kunnen verkrijgen, om te schrijven: ‘Bij de aankomst der diligence stond te Bordeaux op aller gezigten nieuwsgierigheid, doch met verschillende letters geschreven. De een - enz. Een vijfde vleide zich veelligt met eene blijde tijding van zijnen loterijcollecteur uit de hoofdstad; en een zesde, die tot den stam Israëls behoorde, zag misschien den Messias te gemoet, en koesterde, mijns oordeels, eene even zoo ongegronde verwachting, als zijn buurman.’ (D. I, bladz. 47.) Als Protestant kan Rec. zich geenszins vereenigen met de mirakelen, door vele Roomschen geloofd en vereerd; maar met dat al houdt hij het voor eene ongepaste spotternij, te
zeggen: ‘Ook heeft geen schitterend wonderwerk ooit aan het hoogaltaar van dit Godshuis de wetten der natuur door eene kabinetsorder van den Hemel opgeheven.’ (D. I, bladz. 63.) Rec., nog eens, is van oordeel, dat het grove egoïsme niet veel meer dan bespotting verdient; maar hij noemt het in zijne eenvoudigheid profaan, te schrijven: ‘Ik wilde het egoïsme zinnebeeldig voorstellen, en geraakte op een denkbeeld, dat mij, in eene andere eeuw, gewis op den brandstapel zou hebben gebragt. Ik teekende onzen lieven Heer, den aardbol aan eenen draad in zijne hand houdende, en wel met een zeer verdrietig gezigt, want de grove zonden zijner schepselen maakten hem knorrig. Hij is op het punt, om den draad door te knippen, en het ontzettend groote rondeel van het heelal in eene grondelooze diepte te laten verdwijnen. Een Dominikaan, die den eenen schoen aan den voet, en den anderen, die gescheurd is, in de hand houdt, loert met starende oogen naar de dreigende schaar, voornemens, om, na het afknippen van den draad, denzelven spoedig te grijpen, ten einde daarmede zijnen gescheurden schoen te naaijen. Deze afbeelding moest beteekenen: de wereld moge met alle hare zonnen en sterren verzinken, als ik slechts mijnen schoen kunne lappen.’
Maar het lust ons niet, meer zulke ergerlijke passages af

{==615==} {>>pagina-aanduiding<<}
te schrijven. Liever willen wij, om het boek ook van zijne goede zijde te doen kennen, enkele plaatsen van gelukkiger vernuft mededeelen, aan onze lezers verzekerende, dat zij, even als het straks aangevoerde, uit velen als bij den hoop gegrepen zijn:
‘Een profeet is niet geëerd in zijn vaderland, en de cent is alleen daar bruikbaar, waar hij geslagen wordt. Lieve hemel! het was van jongs af mijn lot, te huis een profeet en buiten 's lands een cent te zijn.’ (D. I, bladz. 29.)
‘Het gebrek aan misgeboorten is in Duitschland wel niet zeer drukkend, doch zeer weinigen mogen vrij rondloopen; de meesten laat men binden, wel is waar niet door eenen dolhuisknecht, maar door eenen eerzamen boekbinder.’ (Ald. bladz. 43.)
‘Hebt gij (vraagt een uurwerkmaker aan eenen Spanjaard) in Spanje ook beroemde uurwerken? - Het beroemdste, dat er op aarde bestaat, gaf deze hem ten antwoord. De uurwerkmaker spalkte de oogen zoo wijd op, als hij kon, en spitste de ooren gelijk een Sater. Het was, alsof men eenen Hongaar naar eenen vreemdeling zag luisteren, die hem op de mouw spelt, dat er in Braband kostelijke Tokaijer wast. Het is het schitterendste uurwerk, vervolgde de Spaansche geestelijke, en gaat altijd geregeld: het voorziet geheel Spanje van tijdrekening, en behoeft nooit opgewonden te worden. Gij merkt toch wel, mijn vriend, dat ik de zon bedoel. - Met het gezigt, hetwelk de uurwerkmaker bij dit bescheid zette, zou men augurken hebben kunnen inleggen, zoo zuur was het. Het overige reisgezelschap meesmuilde. Jammer slechts, voegde de Priester er nog bij, dat ook dit uurwerk een gebrek heeft; dat het, namelijk, het uur niet aanwijst, wanneer gekken en snappers ophouden moesten te babbelen. Op deze woorden scheen de uurwerkmaker door den bodem der diligence te zullen zinken; want bij dezen tekst behoefde hij waarlijk geene noot.’ (D. I, bladz. 192.)
‘Er bestaat eene hartstogtelijke twistzucht, waartegen men met gepaste tegenwerpingen niets kan uitvoeren; eene twistzucht, die, terwijl zij alleen naar zichzelve luistert, en alleen den aandrang van hare verbolgenheid volgt, de krachtigste tegenspraak der voorzigtigheid overschreeuwt, en telkens op haar vroeger aanvangspunt terugkomt. Men

{==616==} {>>pagina-aanduiding<<}
bestrijdt haar met vruchtelooze moeite, en bevindt, na dikwijls herhaalde proeven, dat men slechts tijd en moeite verspild heeft; - met één woord, zij gelijkt naar een kind, hetwelk eerst wel de tegenbewijzen van een' volwassenen zwijgende toestemt, doch ten laatste, in weerwil van dezelve, met geene mindere stijfhoofdigheid bij zijnen dwazen wensch volhardt. - Bij soortgelijke gelegenheden is het, sedert verscheidene jaren, mijne taktiek, dat ik met een algemeen, maar krachtvol gezegde, hetwelk overigens tot de zaak in geschil volstrekt niet behoort, maar indrukwekkend klinkt en op zichzelve niet ligt te wederleggen is, die hevige drift te keer ga. In allen geval geraakt de tegenpartij meer of min van zijn stuk; en dewijl hij over de hem gemaakte tegenwerping toch eenigzins moet nadenken, ontstaat er eene weldadige tusschenpoos, gedurende welke de gloeijende drift aanmerkelijk verkoelt. Of hij mij naderhand als een' grooten geest, wien men met al de mogelijke wapenen van verstand en oordeel bestrijden moet, of als een verongelukt genie beschouwe, welks teregtwijzing der moeite niet waard is, zulks doet in het eerste uur niets af. De magtspreuk heeft hare werking gedaan, en de eer van ons verstand laat zich spoedig herstellen, al kan men dan ook niet, zoo als sophocles deed, den regters een treurspel voorlezen. - Wie lust heeft, om, volgens het gegeven voorschrift, van zulke magtspreuken gebruik te maken, en eenen ernst bezit, welke door kittelen niet terstond aan het lagchen gebragt wordt, die kan zich van dezelve de gelukkigste gevolgen beloven. Zoo herinner ik mij, dat er eens een concert zou plaats hebben, hetwelk ik gaarne wilde bijwonen. Ik bezat kunstgevoel, muzikaal gehoor en eene goede portie geestdrift; met één woord, ik bezat alles, behalve een intreekaartje, en hierop zag de deurwachter juist het meest, waarom hij mij dan ook wilde tegenhouden: maar ik vroeg hem, op eenen meer of min gebelgden
toon, of men hem niet gezegd had, dat de sterkte van het licht vermindert, naarmate de vierkanten van den afstand toenemen? - “Vergeef het mij,” zeide hij verlegen en stotterende, “dat wist ik wezenlijk niet.” - Terwijl hij over de zaak nadacht, ging ik ongehinderd door, en geraakte op die wijs in de concertzaal.’ (D. II, bladz. 183 volg.)

{==617==} {>>pagina-aanduiding<<}

Ofschoon op aardigheden in deze beide deelen wel eenigzins par force jagt gemaakt wordt, bemerkt men uit de laatste aanhaling, dat het niet enkel grappen zijn, maar dat de Schrijver tevens diepe menschkunde verraadt; en de lezer zal, na het gezegde en aangevoerde, nu zelf wel - wat trouwens het oogmerk van iedere boekbeoordeeling dient te wezen - het oordeel over deze lettervrucht kunnen opmaken. Wij weten niet, of wij meerdere deelen te wachten hebben. Het slot is geen eigenlijk slot; maar dat schijnt aan deze schrijfwijze eenigzins eigen te wezen. Adres weder aan sterne. De druk is bijzonder ruim, overigens goed, en de weinige drukfouten, die wij onder het lezen aanteekenden, verkiezen wij hier niet neder te schrijven, omdat ieder ze gemakkelijk kan verbeteren en deze Recensie buitendien toch reeds overvloedig lang genoeg is.





Parijs in 1834, of Reistochtjen naar en door een gedeelte van Frankrijk, en verblijf in de Hoofdstad, door Mr. A.W. Engelen. II Deelen. Met Platen. Te Groningen, bij W. van Boekeren. 1835. In gr. 8vo. 282 en 300 bl. f 6-20.

Hoe veel er ook over Frankrijk, en bijzonder over Parijs geschreven zij, er blijft voor volgende Reizigers en Schrijvers nog nalezing genoeg over, om belangrijke beschrijvingen van al het merkwaardige, dat aldaar te zien en op te merken is, zamen te stellen. Ieder heeft ook zijne bijzondere voorwerpen, waarop zijne aandacht het meest valt; ieder ook zijne bijzondere wijze van beschouwen, waardoor het verslag, dat hij er van geeft, een eigenaardig karakter en eigenaardige belangrijkheid verkrijgen kan. Evenwel verlangen wij daarom niet, dat elk, die een Parijsch toertje doet, zijn journaal, dat goed is om eens bij goede vrienden rond te gaan, ook aan het Publiek te lezen geve, en alzoo dezelfde kost, hoe dan ook klaar gemaakt, nogmaals en nogmaals opgedischt worde. Maar wij mogen het ook niet misbillijken, dat een met oordeel en smaak reizend Nederlander, in goeden stijl, datgene mededeele, wat zekere algemeene en blijvende waarde kan hebben, om het veelzins vermaarde Rijk en deszelfs Hoofdstad te leeren kennen: en in dit opzigt mogen wij het bovenstaande werk van den Heer enge-
{==618==} {>>pagina-aanduiding<<}
len over het geheel met genoegen aankondigen en aanprijzen. - Rec. wil het intusschen niet ontveinzen, dat hij, bij het lezen van de vijf eerste Hoofdstukken, D. I, bl. 1-70, geen zoo gunstig denkbeeld van hetzelve opvatte, en vreesde, dat hij daarin doorgaans eenige niet zeer belangrijke ontmoetingen en schrale beschrijvingen van plaatsen zou aantreffen; - hij twijselt ook, of de Lezer zich, door het hier medegedeelde van des Schrijvers togt van Elburg naar Parijs, wel volkomen bevredigd zal vinden, ten opzigte van het op den titel gemelde naar en door een gedeelte van Frankrijk, want al het overige loopt over deszelfs verblijf in de Hoofdstad. Dit laatste en genoegzaam eenige echter, dat den inhoud der twee Deelen
uitmaakt, of eene beschrijving van Parijs, zoo als de Heer engelen het in 1834 gevonden heeft, wil Rec. even opregt betuigen, dat hem over het geheel wèl bevallen is. In eenvoudig goeden stijl verhaalt de Reiziger de voornaamste merkwaardigheden, die hij aldaar gezien heeft: hij volgt daarin wel geen geheel vast geregelde, maar nogtans meestal die goede orde, dat hij in elk Hoofdstuk, onder zekere rubrieken, die voorwerpen zamenneemt, welke, het zij uit den aard der zaak, of wegens plaatselijke gelegenheid, het naast bij elkander behooren, zoodat het een met het ander eene aangename afwisseling oplevert; en onder deze beschouwingen mengt hij niet zelden eene of andere historische herinnering of gepaste opmerking. - Wij zullen den voornaamsten inhoud van dit werk, volgens de opschriften der Hoofdstukken, maar met eenige bekorting, opgeven.
Hoofdstuk I-V bevatten, gelijk gezegd is, de reis des Schrijvers uit de plaats zijner woning tot aan zijne aankomst te Parijs. VI. Omtrek van zijne verblijfplaats aldaar, waarin het Théâtre de l'Odéon. VII. Leefwijze te Parijs. Koffijhuizen enz. Openbare Wandelingen (waaronder ook de Plantentuin) en Baden. VIII. Openbare Vermakelijkheden, vooral Schouwburgen. IX. Straten en Bruggen. X. Openlijke Pleinen, (waarbij eene plaat van de Place Vendôme, door van senus, van wien ook een vignet, een gezigt op Parijs voorstellende, voor de beide Deelen geplaatst is.) Tafereel van een' dag (leefwijze en bezigheden) te Parijs. XI. Kerkelijke Gebouwen. XII. Koninklijke Paleizen. Kunstmuseums. XIII. Het Palais-Royal. XIV. Begraafplaatsen, vooral die van Père la Chaise, waar de graven der merk-
{==619==} {>>pagina-aanduiding<<}
waardigste personen worden aangewezen. (Hier vertoeft de Schrijver wat lang, doordat hij verscheidene grafschriften, in Fransche dichtmaat gesteld, afschrijft, en in Hollandsche verzen overbrengt; gelijk hij ook, op eenige andere plaatsen van dit werk, aangehaalde Fransche verzen dichterlijk vertaalt, of dichtregels van eigen maaksel invlecht.) XV. Het Panthéon. XVI. Het Stadhuis. Het Paleis van Justitie en drie andere openbare Gebouwen. XVII. Inrigtingen van liefdadigheid. XVIII. Het Hôtel der Invaliden. Sainte Pélagie. XIX. Boulevards, (waarbij eene steendrukplaat van eene derzelven, door desguerrois en Comp.) Schouwburgen en andere vermakelijkheden aldaar. XX. Koninklijke Universiteit van Frankrijk. Parijssche Akademie. Natuurmuseums. XXI. Koninklijke Bibliotheek. Koninklijk Instituut. Inrigting tot onderwijs der Blinden, - der
Doofstommen. XXII. Lager Onderwijs in Frankrijk. Collegiën of Lyceums. (Ook dit Hoofdstuk is belangrijk, wegens de mededeeling van de laatste verordeningen op het lager onderwijs.) XXIII. Uitstapjes naar Versailles, St. Cyr, St. Germain, St. Cloud, St. Denis. (Dit Hoofdstuk wordt versierd door eene steendrukplaat, voorstellende een gezigt op St. Cloud, door h.j. backer.) XXIV. Vlugtige aanmerkingen over het Volkskarakter te Parijs.
Dit is het hoofdzakelijk, wat er in dit werk te vinden is. Bijzondere aanmerkingen van groot belang heeft Rec. niet: (de correctie, vooral van het IIde Deel, mogt beter zijn) hier en daar zou hij, in zijn oordeel over sommige zaken, wel eenigzins van den Schrijver verschillen, maar ook dikwijls kan hij er zich wel mede vereenigen, en het is van dat gewigt niet, om er breed over uit te weiden. Hij mag het dus over het geheel aanbevelen, als een werk, dat wel vele reeds van elders bekende bijzonderheden over Parijs bevat, maar dat men nogtans, zoo als het zamengesteld is, niet onvoldaan uit de handen zal leggen.




Berlijn zoo als het is en de Berlijners zoo als zij zijn. Tafereelen en Schetsen der Zeden en Gebruiken van de Bewoners dezer Hoofdstad en derzelver ommestreken. In ernstige en luimige trekken. Alles volgens de echte oorspronkelijke bescheiden van den Heer E... von K.... y, Geheim-
{==620==} {>>pagina-aanduiding<<}
raad bij het Pruissische Hof. Naar het Hoogduitsch. Te Leeuwarden, bij L. Schierbeek. 1835. In gr. 8vo. 213 Bl. f 2-40.

De Schrijver begint met zichzelven aan te kondigen als een mensch, die jong en vrolijk van aard, daarbij met eene ware liefde tot het leven bezield en in het bezit van een vermogen is, hetwelk hem in staat stelde om fatsoenlijk te kunnen leven, ten overvloede door moeder natuur nog zoodanig met uiterlijke hoedanigheden begaafd zijnde, dat hij zeer zeker moest behagen. Hij nam, toen hij zijne studiën voleind had, het besluit, om een jaar zijns levens met eene reis door zijn Duitsch vaderland te besteden. Zoo zag hij Berlijn, en de schoone Koninklijke stad behaagde hem. Na het einde van zijne reis deed de Schrijver zijn best, om te Berlijn een ambt te bekomen. Dit gelukte hem, en, zonder nu juist zijne vaste woonplaats te Berlijn te vestigen, vertoefde hij er nogtans acht volle jaren. Zijne betrekkingen verschaften hem den toegang tot de hoogere kringen; hoewel echter de lagere daarom niet voor hem gesloten waren, en hij dezelve nu en dan eens bezocht, om hierdoor zijne menschenkennis te vermeerderen. Menig in het oog loopend geval, zoo wel van eenen luimigen als ernstigen aard, bejegende hem, gedurende deze reeks van jaren, en altijd teekende hij het naauwkeurig, met korte aanteekeningen voorzien, in zijn memorieboekje op. - Ziedaar eene aankondiging, welke den lezer regt geeft om veel te verwachten. Maar, als zulk een Scriptor cyelicus zijn werk aanvangt:

Fortunam Priami cantabo, et nobile bellum, 

dan is het ons, alsof Vader flaccus wederom wantrouwend vraagt:

Quid dignum tanto feret hic promissor hiatu? 
Parturient montes. 

De man is wel reeds lang dood en begraven en zijn boekje oud, maar hetzelve heeft ons bijna altijd voor teleurstellingen beveiligd.
Doch wij keeren terug tot het thans aangekondigde werk over Berlijn. Het eerste, dat de Schrijver doet, tot voldoening aan zijne belofte, om Berlijn en deszelfs bewoners

{==621==} {>>pagina-aanduiding<<}
te schilderen, is, dat hij zijne lezers rondleidt door eene naauwe straat, welke, volgens het getuigenis van zijnen vriend, die toch ook anders niet zeer naauwgezet is, in zulk eenen slechten reuk staat, dat geen fatsoenlijk mensch zich in dezelve wil wagen, wegens de zeer vele liederlijke huizen van de laagste soort, welke daar gevonden worden. Wij zijn niet voornemens, den smerigen Schrijver op den voet te volgen, maar wilden met het vermelde eene kleine proeve geven van 's mans smaak. En inderdaad, deze proeve leert den Schrijver juist kennen. De man, die, reeds bij den aanvang van zijne eerste wandeling door eene der schoonste steden van zijn vaderland, met achterstelling van al het andere bezienswaardige, met angstigen spoed en gretigheid zich moedwillig gaat vergasten aan de bezigtiging der bordeelen en derzelver heldinnen, is van een te gemeen karakter, om verder onze leidsman te zijn. Wilt gij, Lezer, den Geheimraad volgen naar de Linden, den Königstädtschen Schouwburg, Spandau en Charlottenburg; wilt gij hem hooren verhalen over de Politie, de Militairen, de Vrouwen, het Tooneel en deszelfs Sujetten, publieke plaatsen, het Karnaval, tot over Naaisters en Borduursters toe? - steeds zult gij u verbeelden eenen kruijer aan uwe zijde te hebben, die u in de vreemde stad met de chronique scandaleuse van derzelver bewoners onderhoudt. Maar vraag den kerel naar meer belangrijke zaken, dan blijkt het, dat hij wel in de nacht- en speelhuizen u mag vergezellen, maar dat, waar gij, als fatsoenlijk man, tot kunstverzamelingen en tot menschen van aanzien den toegang hebt, hij slechts op de stoep of in het portaal wordt toegelaten, om uw' rotting te bewaren. Is de Schrijver waarlijk Geheimraad aan
het Pruissische Hof, dan maakt hij onder zoo vele achtingwaardige mannen, die denzelsden titel bezitten, met dit geschrift eene droevige figuur. Over zoo vele kundige, edele menschen, als ook Berlijn in alle standen bezit, geen enkel woord! Over den Koning en de Koninklijke familie wel is waar eene uitweiding, maar hoe onbelangrijk en oppervlakkig! Ieder bruikbaar Conversations-Lexicon of Aardrijkskundig Woordenboek levert bouwstoffen op voor zulk een geschrift, over welk eene stad men verkiest. Men behoeft dezelve slechts te bevolken met eenige lichtmissen en gerijfelijke vrouwen, en dan heeft men eene kladschildering zoo als de onderhavige. Wij schamen er ons over, dat dit boek eenen Overzetter in onze taal gevonden

{==622==} {>>pagina-aanduiding<<}
heeft. De jeugdige Uitgever, van wiens pers wij reeds betere stukken ontvingen, is waarschijnlijk verschalkt geworden door een' losbol of een' broodschrijver.

Clarence Linden, of de verstooten Zoon. Naar het Engelsch van E.L. Bulwer. III Deelen. Te Haarlem, bij de Wed. A. Loosjes, Pz. 1834. In gr. 8vo. Te zamen 854 bl. f 8-40.

Wij hebben met uitstekend genoegen dit voortbrengsel van de pen des bekwamen Engelschen Romanschrijvers gelezen, wiens schriften voorzeker bij het lezend gedeelte van ons publiek allezins bekend en geschat zijn. Getuige de meest al te groote drift, waarmede dezelve in een Nederlandsch gewaad gestoken worden, en waarvan ook dit werk de onmiskenbare blijken draagt. De Schrijver heeft ons de fatsoenlijke Engelsche wereld geschetst, zoo als die was op het einde der achttiende Eeuw, en eene reeks van karakters ten tooneele gevoerd, waarvan de meeste belangrijk, en alle uitvoerig en met eene waarheid geteekend zijn, die, tot in de fijnste nuances dikwerf, de roersels van het menschelijk hart bespiedt en blootlegt, zoodat de beschaafde lezer telkens verrast en menigmaal getroffen en geroerd wordt. Aan welgeteekende plaatsbeschrijvingen, luimige invallen en koddige personen is ook geen gebrek, en de gewone Romanlezer, dien het om zonderlinge avonturen en eene gelukkige uitkomst te doen is, zal ook hier bevrediging voor zijne leeslustige nieuwsgierigheid vinden. Dezulken echter zal de draad der gebeurtenissen wat al te lang gesponnen voorkomen, en de handeling hier en daar te langzaam voortspoeden. Dit gebrek, waaraan vroegere Engelsche Romans zoo bijzonder onderhevig waren, en waarvan zelfs die van walter scott niet altijd vrij te pleiten zijn, wordt echter hier door zoo veel schoons verborgen of vergoed, dat wij het naauwelijks opgemerkt hebben, en eene gezette lectuur van deze drie deeltjes allen aanbevelen, die menschenkennis en karakterkunde bevallig ingekleed wenschen te ontmoeten, en het nuttige met het aangename in hunne uitspanningsuren pogen te vereenigen.
De Vertaler beklaagt zich, niet zonder grond, over het moeijelijke zijner taak, voor welke wij bijkans gelooven,

{==623==} {>>pagina-aanduiding<<}
dat hij niet volkomen berekend is. De lengte zijner volzinnen is dikwerf vermoeijend, vervelend of onverstaanbaar, de spelling ongelijk, de constructie verkeerd, en de woorden slepje, krek, slimmer en andere verraden te veel de provincie, waar zij inheemsch zijn. Of het taaleigen door hem wel altijd wordt gevat, laten wij aan hemzelven over te beslissen, wanneer hij, om van andere te zwijgen, zich de moeite wil geven, de vertolking van het onverstaanbare motto boven het 14de Hoofdstuk van het eerste Deel, uit den Vicar of Wakefield ontleend, te vergelijken met die, voorkomende in de vertaling van dat werk in 1827 uitgekomen en aldaar te vinden op bl. 159.
Het afbeeldsel van den held des Romans op het titelblad is ook minder geschikt, om den lezer gunstig voor dien hoofdpersoon in te nemen.

De Pharizeën van vroegere en latere dagen. Een woord voor Protestanten en Roomschgezinden in onzen tijd. Te 's Gravenhage, bij A. Kloots. 1834. In gr. 8vo. 64 Bl. f :-60.

Dit stukje schijnt geschreven te zijn ten behoeve van zoodanige welmeenende Christenen, die misschien in gevaar zouden kunnen komen, om door schijn zich te laten verbijsteren, en het oor te leenen aan zekere lieden, welke eene gedaante van godzaligheid aannemen, maar de kracht derzelve verloochenen. Hiertoe nu achten wij het boeksken zeer geschikt, ofschoon er over de Farizeën van onzen tijd misschien nog wel iets meer te zeggen ware geweest. Men wachte zich voor den ouden zuurdeesem, doch vliede ook even zeer alle onverschilligheid en ligtzinnigheid in het godsdienstige!





Geschenk voor Meisjes, of Bijbelsche Verhalen tot vorming en opleiding van het vrouwelijk Geslacht. Door W.A. Baars en P. Joling, Oz. Te Deventer, bij A.J. van den Sigtenhorst. 1834. In kl. 8vo. 156 Bladz. f 1-30.

Dit welgeschreven en zindelijk uitgevoerde boekje verdient eene vereerende onderscheiding. Het bevat, na eene Inleiding, in negen, of eigenlijk in tien Hoofdstukken, de

{==624==} {>>pagina-aanduiding<<}
voornaamste bijbelsche verhalen, in welke vrouwen de hoofdpersonen zijn, en leidt, in den vorm van gesprekken tusschen eene moeder en dochter, daaruit vele nuttige zedelessen voor meisjes af. De orde is niet geschied- maar eenigzins zedekundig. Teedere punten, aan welke het, inzonderheid in Hoofdst. IV en VI, niet ontbreekt, worden met kieschheid en omzigtigheid behandeld. Met één woord, wij wenschen hartelijk, dat deze aankondiging medewerke, om dit werkje aan vele jonge meisjes te doen in handen komen. Ook voor onze aankomende Dames is het vrij wat nuttiger, dan menige Roman, die hare jeugdige hartjes met allerlei inbeelding - of misschien nog wat ergers - opvult, en de goede zaden van deugd en godsvrucht meestal helpt verstikken.

Antwoord op de antikritiek der heeren vrugt en ruys, in den Recensent, no. IX.

De Heeren vrugt en ruys, niet tevreden met den even grooten als welmeenenden lof, aan hun zestal Liederen in ons letterkundig Tijdschrift, No. X, gegeven, omdat die lof van een' dilettant komt, (die niet eens weet, hetgeen hem door de Heeren als heiligschennis wordt toegerekend, dat hunne muzijk even min, als die van weber of spohr, een meer gemakkelijk accompagnement duldt) schorten er den neus voor op, en zetten tegen hem eene hooge borst; terwijl zij tevens hunne muzikale kennis ten toon spreiden, om hem te bewijzen, dat hij - slechts dilettant is. Waartoe toch die ondankbare moeite genomen? Eensdeels heeft Rec. hun dat immers zelf gezegd; en anderdeels spreekt het toch wel van zelf, dat een dilettant er niets van begrijpt!.... Voor kenners? Maar dezulken kunnen hun onderwijs wel ontberen. Voor het Publiek dan? Onmogelijk! Wat toch gaat dien Heeren een Publiek aan, dat goeddeels niet slechts uit dilettanten, maar zelfs uit geheel oningewijden in hunne kunst bestaat? En het baarde Rec., na het lezen der Antikritiek, eene niet geringe bevreemding, dat de Heeren, die met een zoo hoog kunstgevoel zijn begaafd, dat zij den lof van een' dilettant met verontwaardiging afwijzen, het niet beneden zich achten, voor zulk een Publiek, op welks meestbeschaafde deel zij zoo versmadend nederzien, hunne paarlen, in Tooneelrepresentatiën en Concerten, als met volle handen weg te werpen.

Boekbesch. hier boven, bl. 602, reg. 18, leze men: in flagranti delicto.





{==625==} {>>pagina-aanduiding<<}

Boekbeschouwing.

Specimen Theologicum de Basilio Magno, Oratore sacro, quod - ad publicam disceptationem proponit Combertus Gulielmus van der Pot, in Seminario Remonstrantium S.S. Theol. Stud. Amstelodami, apud C.A. Spin. 1835. In oct. maj. XII et 157 pag.

Het is ons aangenaam, met bovenstaand Specimen loffelijk te zien optreden eenen Kweekeling uit de School der Remonstranten, welke Broederschap in vroeger eeuw verscheidene uitstekende en vermaarde Godgeleerden opgeleverd, en in onzen tijd (om van geene levenden te spreken) eenen Man, als stuart, tot haren Voorganger gehad heeft; waarom wij haar te meer gelukwenschen, dat zij ook nu nog toont haren alouden roem te willen en te kunnen staande houden. Hiertoe draagt de Heer van der pot, thans Proponent bij dezelve, het zijne vereerend bij, door eene welbewerkte Proeve over basilius den Grooten, als Kanselredenaar, die hij, onder voorzitting van den verdienstelijken Hoogleeraar des amorie van der hoeven, openlijk verdedigd heeft, en waarvan wij een kort verslag willen geven.
In de Inleiding (p. 1-13) geeft de Schrijver een overzigt van den staat der Kanselwelsprekendheid ten tijde van basilius, wijst de oorzaken aan, waaraan die toestand meest toe te schrijven was, en tracht in de beoordeeling daarvan den middelweg te houden, om er niet te hoog of te laag van te denken. - In het eerste Hoofdstuk (p. 14-54) geeft hij een overzigt van het leven van basilius, van de geboorte tot aan den dood, en ten slotte eenige opmerkingen over deszelfs karakter en zeden. - In het tweede handelt hij, na eenige algemeene opmerkingen, (p. 55, 56) in de eerste

{==626==} {>>pagina-aanduiding<<}
Afdeeling (p. 57-94) over de Homiliën van basilius, welke hij onderscheidt in Leerstellige, Zede-, Geschied-, Natuur- en Uitlegkundige: van de vier, die tot de eerste soort behooren, geeft hij den inhoud afzonderlijk en beoordeelend op; van de overige doet hij die opgave en beoordeeling meer in het algemeen; en achter alles laat hij een aanhangsel volgen over de wifze van Bijbeluitlegging van basilius. In de tweede Afd. (p. 94-127) beschouwt hij sorm en zamenstelling dezer Leerredenen, en wel derzelver tekst, inleiding, verdeeling, overgangen en opklimming, en besluit; waarop weder een aanhangsel volgt over het vinden en gebruiken van bewijzen en voorbeelden. In de derde Afd. eindelijk handelt hij over den stijl van basilius, waarin hij duidelijkheid, eenvoudigheid, aangename verscheidenheid, sterke en zachte aandoenlijkheid, stoutheid en verhevenheid, en Bijbeltaal aanwijst, en met verscheidene plaatsen uit deszelfs Homiliën opheldert; waarop hij, na een enkel woord over deszelfs uiterlijke voordragt, waarvan bijna niets bekend is, met eene algemeene waardering der verdiensten van basilius, als Kanselredenaar, besluit. - Dit zij genoeg, om een algemeen denkbeeld van den inhoud dezer Proeve te hebben. Wie meer verlangt, dien verwijzen wij naar het zeer geachte Tijdschrift, de Godgeleerde Bijdragen,
IX, 4, 584 en volgg., waar eene breedere opgave te vinden is.
Deze Verhandeling nu is, zoo als men uit het bovenstaande gedeeltelijk zien kan, met kennis van zaken en in geleidelijke orde, en, gelijk Rec. er bijvoegen mag, over 't geheel in vrij goeden en behagelijken Latijnschen stijl geschreven. (De correctie mogt hier en daar beter zijn.) De Schrijver toont, in de behandeling van zijn aangenaam en nuttig onderwerp, doorgaans een goed en bezadigd oordeel, goed inzigt in de vereischten van Christelijke Leerredenen, en goeden smaak voor het ware en schoone, en geeft dit alles met die bescheidenheid, welke een jong mensch vooral zoo wèl staat, te ken-
{==627==} {>>pagina-aanduiding<<}
nen. - Eene algemeene aanmerking van Rec. op dit stuk zou wel deze zijn, dat de behandeling zoodanig is, dat zij niet volkomen beantwoordt aan hetgene, dat de titel doet verwachten; namelijk, dat zij meer over de verschillende Orationes sacrae van basilius gaat, dan wel hemzelven, als Orator sacer, zoo als hij hiertoe gevormd, en uit zijne werken kenbaar werd, voor oogen stelt; maar dit inderdaad niet gemakkelijk werk is ook misschien meer, dan men van een jong mensch, die daarenboven de Kanselwelsprekendheid nog niet genoeg door eigene beoefening kent, vergen mag: men moet bij deze en dergelijke Specimina Academica wèl onder het oog houden, dat men geen werk van voltooide Geleerden, maar van jeugdige beoefenaars der wetenschappen voor zich heeft; en dan hebben wij met dat van den Heer van der pot over 't geheel vrede. - Ééne algemeene opmerking veroorlove hij ons nog, die wel hem alleen niet raakt, maar waartoe nogtans Rec. in de volgende woorden, p. 55, aanleiding kreeg: ‘Urgente temporis spatio, in quibusdam, ulteriore expositione utique dignis, brevior esse cogor.’ Wel eens meer vindt men dergelijke verontschuldigingen in Akademische Dissertatiën; maar
waartoe toch doorgaans zulke overhaasting, en hierdoor ontstaande bekrimping in het bewerken? er is immers bij die, welke niet ex officio gemaakt moeten worden, geen periculum in mora: men neme er dus den tijd toe, en voltooije zoo veel mogelijk zijn werk! Laat er dan al eens een Theol. Doctor of een Specimen minder zijn, wel nu! de wetenschap zal er niet slechter bij staan, zoo het geleverde maar goed is.
Wat nu de bijzondere deelen van deze Verhandeling aangaat, het spreekt van zelf, dat men wel eens in inzigt en beoordeeling van zaken met den Schrijver kan verschillen, zonder dat het aan de waarde van deszelfs werk grootelijks te kort doet. Rec. wil dan ook wel iets van dien aard kortelijk mededeelen, zonder aan zijne eigene meening groote waarde te hechten. - Het 1ste

{==628==} {>>pagina-aanduiding<<}
Hoofdst., over het leven van basilius, zou hij willen bekort hebben, niet alleen omdat hierover, weinige jaren geleden, eene opzettelijke, hier ook aangehaalde Dissertatie van feisser geschreven is, maar ook en vooral, omdat hij liefst alleen datgene zou genomen hebben, wat bepaaldelijk strekken kon, om de vorming van basilius tot Redenaar te doen kennen. - Het aanhangsel der 1ste Afd. van het 2de Hoofdst., over de uitleggingswijze van basilius, had gepaster bij § 1 van de 2de Afd., over den tekst, waarop zijne Leerredenen gegrond waren, kunnen gevoegd worden, en zoo ook het aanhangsel van deze 2de, over het vinden van bewijzen en voorbeelden, eene betere plaats kunnen hebben achter § 3, over de verdeeling, tusschen welke en de volgende nu eene gaping en onvolledigheid is in de beschouwing van alles, wat tot eene Leerrede behoort. - De hooge ingenomenheid met zijnen held heeft den Schrijver wel niet belet, ook deszelfs gebreken op te merken; maar had echter hierbij ook niet gevoegd mogen worden, dat basilius somtijds wat wijdloopig is, zoodat hij zijn onderwerp als geheel uitput, en door al te groote opeenstapeling den toehoorder overlaadt? Zou hij ook somtijds niet wat al te gezocht kunstig zijn, zoodat men niet volkomen met van der pot kan zeggen, p. 144: ‘Cum enim ars in iis nulla, sed e contrario ipsa natura cerneretur,’ etc.? De Kunst is zelfs niet onbepaald af te keuren, ja kan en moet de Natuur volgen, en er vriendschappelijk mede zamenstemmen; maar doet zij dezelve dwang aan, en moeite, om schoon te schijnen en te schitteren, dan gaat zij hare grenzen te buiten: en hiervan is basilius misschien niet geheel vrij te pleiten. - Of van de drie uit basilius aangevoerde voorbeelden van verhevenheid van stijl, p. 149
et seqq., de twee eerste wel hier behooren, zou Rec. betwijfelen: het zijn zeer uitvoerig uitgewerkte vergelijkingen van het leven met eenen weg, die eer onder de rubriek van het schoone, dan onder die van het verhevene schijnen te staan. - Wat hier,

{==629==} {>>pagina-aanduiding<<}
p. 152, 153, in weinige regels over de Bijbeltaal van basilius gevonden wordt, is wat al te kort en oppervlakkig: er is toch een groot onderscheid in het gebruiken van Bijbeltaal in Leerredenen; en er had misschien meer bijzonder kunnen aangetoond worden, in hoe verre de manier van basilius te dezen opzigte al of niet doelmatig en navolgenswaardig is. - Doch wij besluiten met des Schrijvers tantum, en willen niet te veel eischen, maar verblijden ons gaarne over het vele goede, dat wij hier vinden.





Brief aan eenen Vriend, aangaande het schrijven van G.H. van Senden, Predikant te Zwolle, en hetgeen deswege voorkomt in de Bijdragen tot Boekenen Menschenkennis, IIIden Deels 4de Stuk, door J.L. Nijhoff, Predikant te Gouda. Te Arnhem, bij I.A. Nijhoff. 1835. In gr. 8vo. f :-30.

De Eerw. nijhoff had, tot hiertoe, omtrent van senden's Iets aan en over hem, en te regt, het stilzwijgen bewaard; en Recensent vermeende thans niets meer van en over dat Iets in het openbaar te zullen hooren. Hij bedroog zich. Van senden schreef aan den Waalschen Predikant te Utrecht, Do. van der bank, een' Brief, die door den laatsten aan de Heeren Verzamelaars der Bijdragen tot Boeken- en Menschenkennis werd ingezonden, en door dezen in gezegd Tijdschrift werd opgenomen. In dezelfde Bijdragen, en bij het gewag maken van zekere vertaling van het verlost Jeruzalem, had de Heer wap de Anti-Letteroefeningen (d.i. het beruchte geschrijf van alethophilus) voor eene wrange vrucht der hedendaagsche hevige kerktwisten in Oud-Nederland verklaard; en dit een en ander - vooral het laatste - bewoog Do. nijhoff tot het opvatten der pen en de openbaarmaking van het geschrevene.

{==630==} {>>pagina-aanduiding<<}

Voor onpartijdigen moge dit geschrijf als overtollig te achten zijn - het is zulks minder voor onkundigen, die de oordeelvelling van den Koninklijken Militairen Akademieleeraar voor waarheid mogten houden, en nu zich, door nijhoff's Brief, kunnen laten overtuigen, dat het geschil, tusschen dezen en van senden gevoerd, met kerktwisten, als zoodanig, niets gemeen heeft. Om deze reden beschouwen wij dan ook het medegedeelde als een woord ten gepasten tijde gesproken.
Overigens heeft Recensent zijne meening omtrent Do. van senden, in de beoordeeling van 's mans Iets, bereids kenbaar gemaakt, en zal derhalve op hetgeen, in den Brief aan een' Vriend, nader, ten opzigte van den Zwolschen Leeraar, voorkomt, het stilzwijgen bewaren. De man is zeer op ons verstoord, gelijk uit de verschijning van den kampvechter alethophilus is gebleken. Hij leze hier echter de verklaring, dat wij hem nimmer de slechte dienst zouden bewezen hebben, om zijn geschrijf van 3 Nov. 1834 aan de Redactie van eenig Tijdschrift te zenden - ja, dat wij nog minder die Missive openbaar zouden gemaakt hebben. Immers dan ware het groote publiek onkundig gebleven van den Brief, door hem, van senden, in dato 23 Dec. 1833, aan nijhoff geschreven, en thans door dezen, bl. 6, overgenomen; een Brief, waaruit ieder onpartijdige kan ontwaren, van welken geest de steller is.
Verder diene den Heere van senden en alethophilus tot narigt, dat zij, in het zoeken naar den steller der beoordeeling van het Iets in de Letteroefeningen, het spoor te eenemaal bijster zijn, en dit ook wel zullen blijven. De geruchten, die desaangaande in omloop kwamen, wekken, naar dat men geluimd is, den lachlust of het medelijden op. Maar ook evenmin kent de Heer nijhoff den Recensent, die nimmer eene beoordeeling in dit Maandwerk plaatste, waardoor anderen zich gevleid of beleedigd konden achten, en ook thans weder geen schrijver, maar het geschrevene in aanmerking nam.

{==631==} {>>pagina-aanduiding<<}

Recensent is het eens met nijhoff, dat van senden of alethophilus bezwaarlijk zullen kunnen zwijgen. Het zij zoo! Hij zal van het gesprokene en geschrevene kennis nemen; en, wat het ook te zijnen aanzien moge inhouden - wat het, onbezonnen en liefdeloos, tegen de Letteroefeningen en Letteroefenaars moge opnemen - het stilzwijgen bewaren, en in geen geval smaad met smaad of schelden met schelden beantwoorden; want waar zou dan wel het einde zijn aan een' zoo nutteloozen als onchristelijken handel? Mogt ook van senden dit eindelijk bedenken, en - wij wenschen het den driftigen man hartelijk toe - de geest des vredes op en in hem zijn! Ons is het odium Diabolicum even vreemd als het odium Theologicum; maar wij kennen en vreezen des te meer de listige raadslagen en verderfelijke omleidingen der aanklevers van het Pausdom en der werktuigen van het Jezuitisme, die, wat elders, in deze dagen, zoo krachtdadig wordt afgebroken, zoo gaarne, indien zij 't vermogten en God het niet verhoedde, in ons gezegend Vaderland zouden wenschen op te bouwen. Daartegen behoorde al wat Protestantsch heet zich broederlijk te vereenigen, opdat de booze vijand niet voortga onkruid te strooijen op den akker der kerke Gods. Hierdoor zou gewis meer goeds en heilzaams gesticht worden, dan door het nutteloos twisten en harrewarren over het vieren van Eeuwfeesten, waaruit niemand eenig nut of stichting trekken kan. Tantum.




Eenige Wenken over de Pathogenie, Pathologie, Therapie en AEtiologie der Aziatische Cholera, medegedeeld door C.J. Nieuwenhuys, Med. et Chir. Doctor, enz. Te Amsterdam, bij Lastdrager en Lorié. 1833. In gr. 8vo. 151 Bl. f 1-50.

Toen wij in het jaar 1832 en 1833 ook in ons Land overstroomd werden met geschriften over de Aziatische

{==632==} {>>pagina-aanduiding<<}
Cholera, en men, zoo als de Schrijver zijne Voorrede aanvangt, den Wald vor lauter Bäume nicht sehen könnte, verscheen ook dit geschrift. Over alle deze schriften vond men, zoo wel in dit maandwerk, als in andere tijdschriften, min of meer gunstige of ongunstige beoordeelingen; alleen deze Wenken van Dr. nieuwenhuys werden met stilzwijgen voorbijgegaan. Wat toch, vraagt Rec., kan hiervan de reden zijn; te meer, omdat hij zich door andere schriften op geene ongunstige wijze heeft bekend gemaakt?
Wanneer Rec. nu ook niet alles, wat de Schrijver in dit werkje ons aanbiedt, voor bewezene daadzaken en waarheid kan aannemen, zoo heeft hij toch daarin zoo veel eigenaardigs en zelfs vreemds gevonden, dat hij daardoor als 't ware genoopt wordt, op dit nog weinig bekende boeksken de aandacht van het geneeskundig publiek te vestigen, vooral omdat het zich van alle hem voorgekomene geschriften over dit onderwerp onderscheidt en daarvan in vele opzigten afwijkt, ja in het nasporen van den aard der ziekte zelve, zoo wel als in derzelver oorsprong, verreweg de meeste overtreft, en, volgens het gevoelen van Rec., het naast aan de waarheid komt. Om dit aan te toonen, zullen wij dit werkje eens doorloopen, en een uittreksel geven van hetgeen de Schrijver van de pathogenie der Aziatische Cholera, bl. 5, zegt: ‘Stellen wij nu eens: de geheele oppervlakte van het menschelijk ligchaam wordt door eene de vitaliteit verdoovende en de zenuwen verlammende inwerking, of een' prikkel x, zoodanig aangedaan, dat het systema capillare der huid en spieren zich langzamerhand, maar tevens aanhoudend zamentrekt, zoodat de gewone daarin plaats hebbende bloedomloop vertraagd wordt of stilstaat; zoo volgt daaruit zeer natuurlijk, dat daardoor de huiduitwaseming belet wordt, eveneens als zulks door inwerking van koud, nat en mistig weder geschiedt, waarbij zich dan doorgaans diarrhoea, als eene vicariërende werking tusschen huid en buiksingewanden, vergezelt. [Dit is geen goed Nederlandsch.] Houdt

{==633==} {>>pagina-aanduiding<<}
deze toestand in de huidvaten langer aan, dan wordt de warmte-ontwikkeling in de haarvaten gestoord; de turgor vitalis neemt af; de levenskracht en tevens het gevoel vermindert; de omloop van het bloed vertraagt of houdt geheel op, waardoor het uit de perepherie naar de grootere takken wordt teruggedreven. Strekt zich deze werkeloosheid of torpor der huidzenuwen tot de grootere, de takken der bloedvaten omgevende zenuwen uit, zoo trekken zich ook deze te zaam, de pols aan de hand wordt kleiner, gespannen, draadvormig, houdt eindelijk geheel op, en krimpt als het ware op tot de arteria brachialis, waar men den pols soms nog kan gewaarworden, terwijl ten laatste de carotides nog kloppen en dan ook deze ophouden. Eindelijk wordt ook het systema capillare van andere organen, en vooral der longen, in dezen krampachtigen toestand betrokken; alsdan wordt het hart overstelpt met bloed; het parenchyma der longen laat geen bloed [geene genoegzame hoeveelheid] meer door, weshalve ook de groote bloedvaten daarmede gevuld, en de oxydatie verhinderd wordt; het bloed verkoolt, en wegens belette beweging wordt het dikker, het stremt in de aderen. - Dit pabulum vitae nu ontbrekende, zoo kan het ook de zenuwen niet meer daarvan bedeelen; de werktuigen worden in hunne verrigtingen belemmerd; overal ontbreekt het aan eenen normalen prikkel; de haarvaten van alle deelen worden buiten activiteit gesteld, zij vallen te zaam; alle groote vaten van de inwendige holten, als hoofd-, borsten buikholten, worden met zwart geronnen [verdikt] bloed tot berstens toe opgevuld; eindelijk vermag het hart het reeds in de aderen gestolde bloed niet meer voort te stuwen; de omloop staat stil; de mensch stikt in zijn eigen bloed; -
ziedaar het ware beeld van onze Aziatische Cholera!’
Nadat nu de Schrijver in deze physiologische daadzaken het algemeene beeld der Aziatische Cholera geschetst heeft, leidt hij daaruit alle bestendige pathologische ver-
{==634==} {>>pagina-aanduiding<<}
schijnselen af, welke bij de Cholera gevonden worden, waaruit moet blijken, dat zij in deze ziekte moeten en in geene andere kunnen gegrond zijn, ja zelfs dat slechts zoodanige geneesmiddelen dezelve kunnen genezen, welke deze eerste oorzaak uit den weg ruimen, en dat zonder dit er geene grondige genezing op volgen kan; terwijl tevens uit de lijkopeningen wordt aangetoond, dat al hetgeen door waarneming kan ontdekt worden met deze pathogenie overeenstemt.
Rec. moet bekennen, dat hij den logischen gang van den Schrijver hierin bewonderd, en, bijaldien ook niet alles daarin overeenstemt, ten minste het voorname doel bereikt wordt, omdat het met de ervaring in deze ziekte strookt.
Verder verdeelt de Schrijver de Cholera paralytica in cephalica, thoracica en abdominalis, en tracht zulks door lijkopeningen te bewijzen; waarin wordt aangetoond, dat bij alle aan Aziatische Cholera gestorvene lijders in deze deelen het bloed onregelmatig opgehoopt gevonden wordt, nogtans met dit onderscheid, dat het in deze holten niet overal, in evenredigheid der ruimte, regelmatig verdeeld is, maar soms meer in de groote vaten van den onderbuik, dan wederom meer in die der borstholte of van het hoofd wordt aangetrossen, met dat gevolg, dat deze verscheidenheid van organische afwijkingen ook een groot verschil in de uitwerkingen of symptomen moet te weeg brengen, hetwelk de Schrijver door de ervaring poogt te staven. Trouwens zoodanige lijders, welke aan de zoogenaamde Cholera atonita plotselijk of binnen weinige uren stierven, trokken zijne bijzondere aandacht; en de resultaten van vijf lijkopeningen, die nieuwenhuys in zijn werkje opgeeft, van subiet aan Cholera overledene voorwerpen, bewezen, dat aldaar eene buitengewone ophooping van bloed binnen den schedel plaats had.
Bij de Cholera thoracica vooronderstelde hij, dat bij eenige lijders, die bijzonder over eene anxietas in praecordiis geklaagd hadden, en waar de ademhaling meer dan

{==635==} {>>pagina-aanduiding<<}
gewoonlijk belemmerd was, de ophooping en aandrang van het bloed in de groote vaten van de borst, en vooral in de arteriae et venoe pulmonales en de boezems en ooren van het hart, grooter was, dan bij lijders, waar deze verschijnselen in eenen geringeren graad plaats hadden. Vermits hij echter in dit geval niet in staat was, zoo vele daadzaken bijeen te zamelen, als tot een bewijs noodig waren, geeft hij zulks ook meer voor een vermoeden, dan wel voor eene door genoegzame daadzaken gestaafde ondervinding.

(Het vervolg en slot hierna.)

Iets over den in de Geneeskunde gebruikelijken Bloedzuiger, enz. Naar het Hoogduitsch van A.W.L. Scheel. 's Gravenhage, bij W.P. van Stockum. 1835. In gr. 8vo. 71 Bl. f :-75.

Dit boekje kan zijne nuttigheid hebben; en daar de aanwending der bloedzuigers in de Geneeskunde zoo belangrijk is, en men in ons Vaderland niet altijd even spaarzaam met de eens gebruikte bloedzuigers omgaat, is het veelligt niet ongepast, in dit Tijdschrift opmerkzaam te maken op de handelwijze des Schrijvers, om dezen dieren na het zuigen het bloed weder te ontnemen. Hij legt ze daartoe op een' verwarmden doch niet te heeten schotel, en bestrooit hen, terwijl zij onophoudelijk door elkander geroerd worden, met zeer fijn poeder van soda, waarna zij het bloed wederom grootendeels uitspuwen. Men wascht ze dan eenige malen met laauw water af, legt ze op een' anderen schotel, met suiker bestrooid, roert ze daarin om, wascht ze andermaal, doch nu met koud water, af, en zet hen in een glas met koud water, waarin eenige suiker opgelost is; nadat ze hierin 24 uren vertoefd hebben, kan men ze in schoon water plaatsen. Op deze wijze kan men de bloedzuigers lan-
{==636==} {>>pagina-aanduiding<<}
gen tijd om de drie dagen tot zuigen bezigen. - Ook kan men ze voorzigtig uitdrukken, en in suikerwater het overige bloed laten uitspuwen; maar dit uitdrukken vereischt te veel tijd, wanneer men een groot aantal bloedzuigers te gelijk gebezigd heeft. - Overigens bevat dit boekje veel over de natuurlijke geschiedenis en de voortplanting der bloedzuigers, 't geen wel grootendeels uit andere buitenlandsche werken bekend is, maar hetwelk in ons Vaderland zekerlijk nog voor velen nieuw en onbekend wezen zal. Wij gelooven dus, dat de vertaling van dit werkje aan onze landgenooten niet onaangenaam zijn kan. Drukfouten vonden wij slechts weinige, zoo als op bl. 3 gebruikt voor gebruik, maar wel hier en daar enkele Germanismen, die evenwel aan de verstaanbaarheid van dit geschrift geen nadeel van eenig belang veroorzaken.




Iets over de Kometen. Met een Kaartje, voorstellende de loopbaan der Komeet van Halley in 1835. Door W. Gleuns, jr., Math. et Phil. Cand. Te Groningen, bij J. Oomkens. 1835. In gr. 8vo. f :-30.

Dit Iets in eene Voorlezing, welke de Schrijver voorgedragen heeft in het Genootschap: Ter bevordering der natuurkundige Wetenschappen, en welke, geplaatst in het Tijdschrift voor Onderwijzers en ter bevordering der huiselijke Opvoeding van 1835. No. 3, thans ook, ter bevordering van meer algemeene bekendmaking zoo het schijnt, afzonderlijk te verkrijgen is. - Is de Schrijver van dit Iets een zeer jong mensch, wij willen zijnen lust niet uitblusschen; maar al wat met inschikkelijkheid aangehoord is, behoeft daarom nog niet gedrukt te worden. Intusschen, wie iets oppervlakkigs over de Kometen wil lezen, hij leze dit Iets.






{==637==} {>>pagina-aanduiding<<}

Bijdrage tot de kennis van het Japansche Rijk, door J.F. van Overmeer Fisscher, Ambtenaar van Nederlandsch Indië, laatst te Japan. Met Platen. Te Amsterdam, bij J. Muller en Comp. 1833. In gr. 4to. VIII en 320 bladz. f 24-:

Aan den oostelijksten uithoek van ons Halfrond ligt een Rijk, door oudheid, onveranderlijkheid van gebruiken, een bestaan van zesentwintig Eeuwen, en eenen sinds twee Eeuwen ongestoorden vrede merkwaardig, hetwelk zichzelve gedurende die tweehonderd jaren vrijwillig van allen omgang en handel met andere Natiën heeft gespeend, onze landgenooten alleen uitgezonderd. Er rust dus in zekeren zin eene zedelijke verpligting op ons, als leden der groote Europesche Maatschappij, om, als alleen gewettigde beschouwers, aan de geletterde wereld de berigten van dat land en volk, die voor ons alleen toegankelijk zijn, mede te deelen. Hoe is aan die verpligting voldaan? Onze oude Oostindische Maatschappij, uit den aard harer instelling achterhoudend gelijk de oude Karthagers, begreep, dat haar belang medebragt, hare Europesche broeders in mercurius niet al te belust te maken naar de verbodene vrucht, ten einde niet van derzelver zoet den een' of anderen tijd te worden beroofd, gelijk zij zelve, hoezeer vroeger voor eene bende zeeroovers uitgekreten, den Portugezen wel den voet geligt hadden. Vandaar, dat, vóór het einde der zeventiende Eeuw, geen enkel werk, behalve de weinig voldoende berigten van caron en montanus, door ons over Japan werd wereldkundig gemaakt. Het beroemde werk van kämpfer, door alle deskundigen voor het meest omvattende en waarlijk klassieke over Japan gehouden, was van eenen Duitscher, wel is waar grootendeels getrokken uit de papieren en aanteekeningen van camphuis, die wij echter zonder liefdeloosheid mogen vermoeden, dat zonder kämpfer het licht wel niet zouden hebben gezien, maar in de Archiven van
Batavia zijn begraven gebleven. De berigten over Japan door thunberg in 1776 waren het werk van een' Zweed. Eerst in de laatste tijden, nadat de slagboom van het Monopolie der Compagnie is gevallen, heeft Europa van de Nederlanders rijke berigten over het oostelijkste Rijk der wereld ontvangen. Dat wij door de Russen, door langsdorff en golownin

{==638==} {>>pagina-aanduiding<<}
werden voorgekomen, was de schuld der omstandigheden, die de gemeenschap met Europa zoo zeer stremden, dat de Nederlandsche vlag de Oostersche zeeën niet konde klieven. Doch de doorkundige titsingh had bouwstoffen van het grootste belang verzameld; maar hij stierf buiten het Vaderland, (hetwelk sedert de inlijving van 1810 toch niet meer als staatkundig ligchaam bestond) en zijne papieren geraakten in handen des vreemdelings. De Heer meylan, Oud Opperhoofd, heeft in een kort bestek zeer zaakrijke berigten gegeven. De Herinneringen uit Japan van den onlangs overleden' verdienstelijken doeff zijn vooral voor onze jongste Geschiedenis op Decima van belang, en handhaven de eer van ons gedrag omtrent de Russen en in de standvastige verdediging onzer vlag tegen de listen van raffles; maar over het land zelve en de zeden en gebruiken was hij minder uitvoerig, en hierin wordt op eene uitnemende wijze voorzien door het onderhavige werk. De waarde daarvan laat zich reeds daaruit opmaken, dat onze trotsche overzeesche naburen, voor welke bijna niets in de letterkundige wereld, wat uit Holland komt, naar den zin is, in hun beste tijdschrift dit werk van fisscher, benevens dat van meylan, als de beste nieuwere bronnen over Japan, naauwkeurig ontleed hebben, en daarbij tevens de pracht der uitvoering van fisscher hebben bewonderd; iets, 't welk voor Engelschen zeer sterk is, en een bewijs oplevert, dat wij hier een wezenlijk kunstwerk hebben geleverd.
De Heer van overmeer fisscher, vroeger Ambtenaar op Japan, had eene keurige verzameling van hoogstbelangrijke zeldzaamheden bij elkander gebragt, die een tijdlang in de Hoofdstad des Rijks door velen met groot genoegen is bezigtigd geworden. Thans is die kostbare verzameling ineengesmolten met het rijke Koninklijke Kabinet van Zeldzaamheden, hetwelk omtrent Chinésche en Japansche voorwerpen wel bezwaarlijk zijns gelijken heeft in Europa. De verzamelaar geeft in de Voorrede met veel bescheidenheid te kennen, dat het werk, hetwelk wij hier aankondigen, slechts dienen moet, om op die verzamelingen de aandacht te vestigen, en het bezigtigen derzelven te veraangenamen. Doch dit boek levert ons veel meer, dan zulk eene handleiding: het is ook op zichzelve, zonder eenige kennis aan het Haagsche Kabinet, eene bijdrage, of liever meer dan

{==639==} {>>pagina-aanduiding<<}
eene bijdrage, eene keurige schets van Japan, zoo wel ten aanzien van deszelfs natuurkundige als verstandelijke en zedelijke gesteldheid, en in een' doorgaans vloeijenden, gemakkelijken en duidelijken stijl geschreven, overheerlijk uitgevoerd, wat druk en papier betreft, en voorzien met uitmuntende platen, volgens Japansche originelen, verschillende voorwerpen van dat Rijk of zinnebeeldige figuren voorstellende. Reeds tegenover den titel ziet men eene van de laatste soort, (behoorende tot de algemeene Inleiding) als symbool van Japan, foeke en senno, volgens deze eilanders het eerste menschenpaar, benevens eene voorstelling der Wind- en Dondergoden, alsmede van het keizerlijk wapen, door den kraanvogel, of zinnebeeld des geluks, beschermd. Voorts heeft men zulk eene plaat voor elke der twaalf overige Afdeelingen van dit werk, namelijk: Aardrijkskunde en Landgesteldheid; Wetenschappen; Oud- en Zeldzaamheden; Schilder- en Teekenkunst; Godsdienst; Krijgskunde en Oorlogstuig; Pracht en Weelde; Uitspanningen en Vermaken; Dieren, Planten enz.; Huishouding en Kleeding; Ambachten, Gebouwen en Vaartuigen; diversen, waartoe behoort eene Reis van Java naar Japan, Beschrijving van het Eiland Decima en van de Reis naar de Hoofdstad van Japan, hetwelk men misschien onder den titel van Reisverhaal des Schrijvers had kunnen zamenvatten.
Eene doorloopende schets van dit werk zal de Lezer niet van ons vergen. Wij voor ons zouden daartoe wel lust gevoelen, daar de voorraad rijk, uitlokkend en aangenaam toebereid is, en eene groote menigte van zulke bijzonderheden behelst, die, uit den aard des volks en der zeden geput, hetzelve in zekeren zin nog beter, wat het karakter betreft, leeren kennen, dan kämpfer. Nemen wij slechts iets uit de algemeene Inleiding, die ons een algemeen denkbeeld van de Natie en hare Geschiedenis geeft (bl. 26-30). Eerzucht is een hoofdtrek in het algemeene volkskarakter, en heerscht van den Vorst of Landsheer (der onderscheidene provinciën) tot den minsten onderdaan. Elk wil al hooger en hooger klimmen, om deel te hebben aan de groote uitwendige onderscheidingen, die naar mate van den rang telkens vermeerderen, (want er is geen praalzieker volk dan de Japanners.) Den eersten rang bekleeden de Vorsten en Edelen; dan de Ambtenaren; vervolgens de Geleerden, en daarna de Kunstenaars en Handwerkslieden, die om hunnen keurigen arbeid

{==640==} {>>pagina-aanduiding<<}
met regt hooggeschat worden. Daarom hebben zij ook eenen afkeer van hetgeen door de hedendaagsche machinerie wordt vervaardigd, als welke de menschen tot werktuigen vernedert, in zoo verre zij aan hunnen arbeid niets kunnen veranderen of verbeteren, maar of slechts dienstbaar zijn aan de machine, (wier uitvinder alléén verdienste bezit) of buiten werk geraken en nieuwe behoeften moeten uitvinden, die in Japan als een groot kwaad beschouwd worden. (Is deze wijze van redenering niet een bewijs van een denkend volk? en hebben zij niet in zeker opzigt gelijk, wanneer men in bulwer's England and the English ziet, tot welken ongehoorden, ziel- en ligchaambedervenden arbeid aankomende knapen bij de stoommachines worden genoodzaakt of - weggezonden?) De kooplieden zijn in Japan de welvarendste klasse, daar zij niet talrijk zijn en dus veel verdienen. De reden hiervan is, omdat de Japanners over 't algemeen te trotsch zijn, (even als de oude Romeinen) om zich aan het verdienen van geld toe te wijden. Maar, even als bedienden, tot het gevolg van eenen Vorst te behooren, en daardoor onderscheidingsteekenen te bekomen, dit achten deze lieden, die geen denkbeeld hebben van onze onafhankelijkheid, voor een geluk, hetwelk hun veel gelds waardig is. De boeren zijn arm, en bewonen ellendige hutten. De laagste klasse zijn de villers, die tevens gevangenbewaarders en beuls zijn, en die men, even als de Indische Paria's, met afschuw behandelt. Zij worden niet eens onder de volkstelling begrepen, maar mogen nogtans op de laatste en eerste dagen des jaars aan de huizen rondgaan om te bedelen, en bij den vreemdeling altijd.
(Bl. 31.) Daar alle standen in de Maatschappij zoo geregeld zijn, heerscht er eene groote orde, en, de afgunst der ondergeschikten mag in hun hart wonen, uiterlijk durven zij die niet openbaren.
(Bl. 33.) De regtsoefening in Japan is gestreng en zelfs wreed, maar onpartijdig. Elk moet zichzelven verdedigen, en men kent zoo min hooger beroep als Advocaten. De gevangenissen voor halsmisdaden zijn zulke rampzalige hokken, dat zij de bewoners naar de teregtstelling doen smachten. De Grooten onttrekken zich aan de doodstraf, die hier nog schandelijker wordt gerekend dan in Europa, veeltijds, door zich den buik open te snijden, waardoor hun geslacht in alle eere blijft, en de kinderen den post des vaders behouden. (Iets dergelijks had ook te Rome plaats onder de twaalf eerste

{==641==} {>>pagina-aanduiding<<}
Cesars. De zelfmoorder heet dan slechts aan den binnenkant dood; de zoon bekomt den post des vaders, en neemt den rouw over hem aan. Over 't algemeen is het Bestuur zachter in de Vorstenlanden, dan in de keizerlijke Domeinen. Doch die gestrengheid heeft de heilzame werking, van de misdaden, zoo wel als de regtsgedingen, zeer te verminderen. Dit wordt ook veel daardoor bewerkt, dat de wijken des nachts met hekken zijn afgesloten, en dat de hoofden der huisgezinnen in elke wijk, onder toezigt van eenen stadsambtenaar, zelve met de Policie belast, en voor het gedrag der aan hen ondergeschikten in die buurt verantwoordelijk zijn. Dus is er nergens eene schuilplaats voor een' misdadiger, te minder, daar niemand verhuizen kan, zonder een bewijs van goed gedrag van zijne wijk te kunnen vertoonen, waaronder ook behoort, dat hij geene onteerende schulden gemaakt heeft, d.i. die uit weelde, knevelarij, speelzucht of speculatie ontstaan. (Wat zou er op Meidag te Amsterdam minder drukte zijn, zoo die wet eens hier te lande wierd ingevoerd!) Eindelijk zijn er geheime spionnen van het Hof, die, tot in de afgelegenste Provinciën toe, alles komen bespieden, en waarvan de Schrijver een treffend voorbeeld bijbrengt van eenen Japanner, die hem met allerlei voorwerpen had voorzien, waarvan de uitvoer verboden was, doch die terstond op het zien en herkennen van zulk eenen spion dien handel staakte, doch gelukkig nog ongestraft bleef. De vrees voor deze lieden belemmert alle vrije uitboezemingen van den Japanner over zaken van algemeen belang zeer.
(Bl. 44). De geldmiddelen van het Rijk zijn in de beste orde. Zij hangen alleen van den landbouw af. Zelfs worden de bezoldigingen soms in natura met rijst voldaan. Dus is een misgewas eene algemeene ramp, niet alleen voor den landman, maar ook voor den Staat. Voor een' overrijken zegen des Hemels schijnt men er minder bang te zijn dan in onze hoogbeschaafde Europesche Staten, waar men in zulk een geval, in spijt van dien zegen, den armen door kunstmatige rijzing duur brood doet betalen. Staatschulden zijn er niet. De eenige belasting is van een vijfde der veldvruchten, gelijk joseph zulks vóór veertig Eeuwen in Egypte invoerde. Voor de stedelijke behoeften en de eerdienst moeten er echter zoogenaamde vrijwillige giften opgebragt wor-
{==642==} {>>pagina-aanduiding<<}
den. De handel is volkomen vrij; doch overal worden diensten door kleine geschenken vergolden.
(Bl. 48). De Schrijver geeft een bekoorlijk tafereel van het voorkomen des lands, en van de aangename verscheidenheden der winkels in de groote steden. Zonderling is het echter, dat men tot het vervoer van personen geene lastdieren, maar menschen gebruikt. De posterijen tot dat vervoer zijn eene staatsinrigting.
(Bl. 57.) Men houdt de Regering van Japan voor een volslagen Despotismus. Dit is het geval niet. Iedereen is aan de wetten gebonden, en mag den ondergeschikten niet willekeurig behandelen. Niemand is in Japan boven de wet. Die wet dient, om veiligheid voor personen en eigendommen te verzekeren. Hoezeer zelfs de Keizer oude instellingen ontzien moet, blijkt daaruit, dat, in weerwil der moeijelijkheden, die er van tijd tot tijd met de Hollanders zijn gerezen, de Keizers echter altijd den pas, of vrijbrief tot handel, door gongen, den stamvader van het tegenwoordige Vorstengeslacht, hun verleend, hebben moeten ontzien. De Japanner leeft in diepen, bestendigen vrede; hij behoeft voor geene verwoesting van zijn land of voor oorlogsbelasting te vreezen. ‘De Japanner, die zijnen pligt betracht is volkomen vrij en onafhankelijk. Slavernij is een onbekend woord, en zelfs worden er geene leendiensten zonder belooning gevorderd. De nijvere ambachtsman staat in hooge achting; de mindere klassen hebben weinig behoeften; terwijl het gezegend klimaat en de vruchtbare grond eenen overvloed van voortbrengselen opleveren, die voor eene dubbele bevolking voldoende zouden kunnen wezen. Armoede tot broodsgebrek is in Japan onbekend, en de beleefde en zachte omgang van den meerderen met den minderen boezemt algemeene tevredenheid en vertrouwen in. Elk gevoelt zich in zijnen stand gelukkig: de knecht zoekt zich niet te verheffen boven zijnen meester; de jeugd tracht van zijne (hare) vluggere vermogens geen misbruik te maken, om den ouderdom het gezag te ontwringen. Ik onderwerp met bescheidenheid deze uitweiding aan een iegelijk, en vraag, of men zeggen kan, dat er in een land Despotismus bestaat, waar de wetten, en die slechts alleen, regeren, waar elk voor de wet volkomen gelijk is, waar alles strekt om personen en
eigendommen te beschermen, waar de meerderen de minderen niet met trotschheid,

{==643==} {>>pagina-aanduiding<<}
maar met zachtmoedigheid behandelen; en eindelijk neem ik de vrijheid te vragen, of de hooggeroemde verlichting onzer dagen tot nog toe in staat is geweest, diezelfde heilrijke uitkomsten en voordeelen wel aan een' eenigen der Europesche Staten, in gelijke mate als in Japan, te verzekeren?’
Wij hebben deze plaats geheel overgenomen, deels om daardoor een staaltje te geven van den goeden en niet onbevalligen stijl, deels om de strijdigheid dezer beschouwingswijze van Japan met de gewone, zoo als men die onder anderen bij montesquieu aantreft. Wij gelooven wel, dat onze Schrijver, verliefd op Japan, het portret zijner schoone eenigzins gevleid heeft. (Wij brengen slechts het verbod van alle zeevaart en omgang met vreemdelingen, en het wreede beginsel, dat zelfs onwillekeurige overtreding van 's Keizers bevelen eenen ambtenaar schuldig, ja doodschuldig maakt, bij, ten bewijze, dat het toch in allen deele zóó fraai niet is, als het hier geschetst wordt.) Maar aan den anderen kant komen alle bevoegde regters, alle personen, die, van wege onze Regering naar Japan vertrokken zijnde, aldaar gewoond hebben, in den lof dezer Natie overeen, en met dien algemeenen toon stemt ook de Rus golownin, schoon bij de Japanners gevangen, volkomen in. Zekerlijk zijn dus de denkbeelden omtrent de hardheid der wetten en Regering in Japan, bij ons verspreid, overdreven. Dat althans de Keizer even min als de Europesche Monarchen, ja als de Koning van Engeland, naar grillige willekeur, maar door Staatsraden en Ministers regeert, blijkt op bl. 23, waar wij zien, dat de Keizer zich blootelijk met pligtplegingen en ceremoniën bezig houdt, terwijl men de bemoeijing met de bijzonderheden der regering beneden hem oordeelt; het Bestuur staat eigenlijk aan zeven eerste en zes tweede Rijksraden en twee Tempelheeren, (Inquisiteurs, vooral ten aanzien van Christenen) onder de voorzitting van eenen Rijksbestuurder. ‘Wanneer de zaken in hunnen Raad zijn afgehandeld, worden ze aan den Keizer ter bekrachtiging voorgelegd, en in het zeldzame geval,
dat deze zijne goedkeuring mogt weigeren, wordt de beslissing der drie scheidsmannen of Arbiters ingeroepen, zijnde de drie naaste verwanten, of de vermoedelijke erfgenamen der kroon. Wanneer in die uitspraak de Keizer in het ongelijk wordt gesteld, schiet hem niets anders over, dan zich aan het gezag te onttrekken

{==644==} {>>pagina-aanduiding<<}
en zijnen zoon te laten opvolgen; maar indien zulks het Ministerie treft, is daarmede het leven van hem gemoeid, die de zaak het sterkst doorgezet heeft.’ Hieruit ziet men, dat de Keizer van Japan niet eens de magt heeft, gelijk de Koning van Engeland, om naar verkiezing van Ministers te veranderen; maar aan den anderen kant ontdekt men in deze geheele handelwijze weder de al te veelvuldig toegepaste doodstraf, en de minachting voor 's menschen leven, die er in de zeden en in de wetten van Japan doorstraalt.
Omtrent de zeden prijst van overmeer fisscher (bl. 61) de Japansche vrouwen, (die, terstond na het huwelijk, door verw, blanketsel, zwartmaken der tanden, afsnijden der wenkbraauwen en witpleisteren der wangen, afzigtig leelijk worden gemaakt) als door huwelijkstrouw uitmuntende. De mannen daarentegen geven zich aan omgang met bijwijven over; ook zijn de huizen der ontucht, vooral in de groote steden, zeer menigvuldig.
(Bl. 63.) De bevolking wordt, met de bezitttingen op Jesso, Corea en Lieoukeou, op 34, door sommigen zelfs op 40 millioenen begroot; dus eene volksmenigte, welke tusschen die van Frankrijk en Rusland in 't midden staat. De vrouwen zijn talrijker dan de mannen.
Doch, op dezen voet voortgaande, zou ons verslag veel te breed uitloopen. Wij hebben ons echter het vermaak niet kunnen ontzeggen, om van dit oorspronkelijke werk van eenen Landgenoot, over een zoo weinig bekend en toch zoo merkwaardig gewest, iets meer, dan b.v. over eene vertaling of eenen Roman, (waarvan dit werk er een paar dozijn opweegt) te zeggen. Wij zullen omtrent het overige veel korter zijn, daar het eerste Hoofdstuk zekerlijk het merkwaardigste is. Het tweede Hoofdstuk omvat de natuurlijke gesteldheid des lands, alsmede de voortbrengselen uit het delfstoffelijke rijk, waarvan slechts de kopermijnen thans voorwerpen voor den uitvoer opleveren. Ook wordt hier van de Provinciën Corea, de Lieoukieou-eilanden en Yeso gesproken. In het derde handelt men over de wetenschappelijke beschaving, het Alphabet en het woordenboek, door den zeer onlangs overleden' Heer doeff vervaardigd en door onzen Schrijver volgens een afschrift naar Europa overgebragt; over de kennis der Japanners aan Hollandsche wetenschappelijke werken (het schijnt waar, 't geen de Quarterly Review zegt, dat men meer Hollandsch kent te Jedo dan te Parijs); over de geneeskunde der Japanners, hunne leergierigheid enz. (Vol-
{==645==} {>>pagina-aanduiding<<}
gens golownin kunnen alle Japanners lezen en schrijven. Zoo ver hebben wij het zelfs met onze Armenscholen nog niet gebragt.) Hier achter komen eenige Hollandsch-Japansche zamenspraken. Kort is het volgende over 's lands oudheden en zeldzaamheden. Daarin wordt gesproken van de meerminnen, die men in Japan gevangen wil hebben, doch die slechts een fabrikaat zijn, waarmede men het volk misleidt; van zeer
oude handschristen (van vóór 2000 jaren! enz.) Het vijfde loopt over de schilder- en teekenkunst. Men kent de olieverw niet; goede portretschilders hebben zij niet; de gezigten schijnen, even als bij de oude Grieken, naar een' vasten typus bewerkt te zijn. Bij deze gelegenheid wordt, volgens Japansche teekeningen, over de gebruiken bij de onderscheidene tijdperken van 's menschen leven gehandeld. De Godsdienst is het onderwerp des zesden Hoofdstuks, met de drie gewettigde sekten van Sinto, (de oude Godsvereering) waarvan de Dayrie of geestelijke Keizer het hoofd is, en die ook hare kluizenaars of monniken heeft, de Budsdo- of Siaka-leer, (van Ceylon over Tibet en Ava door geheel het Oosten verspreid) en de leer van confucius, beide uit China gekomen. Krijgskunde en oorlogstuig worden in het zevende Hoofdstuk vermeld. Nog blijft het volk, hoe vreemd zulks schijne, na eenen tweehonderdjarigen vrede, een moedig, sier en krijgshaftig volk. Wraakzucht is hun als aangeboren. Kluchtig is de afbeelding, voor dit Hoofdstuk, van een' Japanschen veldheer. Voorts behandelt men hunne krijgskundige inrigtingen; gelijk pracht en weelde in het achtste Hoofdstuk. De veranderingen der Mode kennen zij niet; alles blijft bij hen Eeuwen lang in denzelfden, ook omtrent de kleeding en woning voorgeschreven' vorm, die ook den Keizer beheerscht, en hem verbiedt zijn paleis te verlaten. Voorts worden die vormen, alsmede het Japansche huisraad en feesten, hier eenigermate beschreven; doch daaromtrent verdient titsingh's ook in onze taal overgebragte werk, over de Huwelijks- en Begrafenisplegtigheden, te worden nagezien. Van
hier is de overgang tot de vermaken, in het negende Hoofdstuk, natuurlijk. De Japanners zijn daarop uitermate gezet, en rekenen die bijna als pligt; ook moeten daarin alle huisgenooten deelnemen. Hunne muzijk is slecht. Zij hebben ook tooneelspelers, die echter weinig geacht worden, boezeer het tooneel de verwachting des Schrijvers te boven ging en het volk die uitspanning zeet

{==646==} {>>pagina-aanduiding<<}
bemint. De vrouwen houden zich ook met het maken van allerlei handwerken bezig. Hier volgt de Schrijver hoosdzakelijk den Heer meylan. De overgang van dit onderwerp op Japan's dieren en planten, in het tiende Hoofdstuk, is een wat sterke sprong. Dit laatste is kort, en men vindt daarin weinig nieuws. De aardappelen zijn derwaarts overgebragt, doch maken zoo min als de groenten veel opgang. Het elfde Hoofdstuk beschrijft de huishouding en kleeding, en loopt dus eenigzins met het achtste ineen. Lieden van aanzien hebben een brandvrij pakhuis bij hunne woning. De ambachten, gebouwen en vaartuigen zijn het onderwerp des twaalfden Hoofdstuks: de plaat stelt eene drukpers voor, die sedert vele Eeuwen, doch slechts gelijk bij ons in de kindschheid dier kunst, in gebruik was. De Japanners zijn in de ambachten, die zij meest zittende oefenen, doorgaans zeer handig, hoewel hun de gemakkelijke werktuigen, die wij bezitten, ontbreken. Eindelijk beschrijft het dertiende of laatste Hoofdstuk de reis des Schrijvers van Batavia naar Japan in 1820, de Nederlandsche Faktorij te Decima en de leefwijze onzer landgenooten aldaar, alsmede de verpligte reis des Schrijvers naar Jedo ten Hove in 1822, die men ook in het werkje van doeff vindt beschreven. Ook hier vindt men meer de beschrijving der plegtigheden dan der bereisde landstreken; een bewijs, dat het niet vergund wordt, deze naauwkeurig op te nemen. Dit Hoofdstuk heeft drie heerlijke platen, Japanners voorstellende. Over 't geheel zijn de platen voortreffelijk, en de typographische uitvoering, die de Heer fisscher alleen op zijne kosten (naar wij vernemen) gedaan heeft, strekt hem zeer tot eere. Wij hopen, dat een goed vertier van
dit prachtwerk hem eenigzins zal schadeloos stellen.




Deutsch-Niederländisches Taschenwörterbuch, enthaltend alle gebräuchliche Wörter, nebst Angabe ihres Geschlechts, und ihrer sowohl eigenthümlichen als bildlichen Bedeutung, sowie Anweisung zur Erläuterung der Declination. Herausgegeben von J.C. de Wilde, Lehrer zu Dordrecht. Ister Theil. 1832. - Nederlandsch-Hoogduitsch Zakwoordenboek, bevattende alle gebruikelijke woorden, benevens opgave van derzelver geslacht, en derzelver zoo wel eigenlijke, als on-
{==647==} {>>pagina-aanduiding<<}
eigenlijke beteekenis. IIde Deel. Te Dordrecht, bij Blussé en van Braam. 1833. In 12mo. Te zamen VI, 1358 bl. f 6-:

Onze Letterkunde is niet rijk aan Woordenboeken voor de nieuwere talen, en de uitgegevene voor het Fransch, Engelsch en Hoogduitsch (want andere talen komen niet eens in aanmerking) laten veel te wenschen over, wanneer men dezelve vergelijkt met den omvang, den rijkdom en de kracht, welke die talen in onzen leeftijd verkregen hebben. Dit geldt inzonderheid van de Woordenboeken voor het Hoogduitsch. De arbeid van kramer en moerbeek moge bij deszelfs verschijning wezenlijke verdiensten hebben gehad: die arbeid is thans geheel onbruikbaar geworden, daar de schier ongeloofelijke vorderingen in de studie der Duitsche taal, en de gewigtige veranderingen, welke zij, ten gevolge daarvan, in schrift en spraak ondergaan heeft, van dien tijd af dagteekenen. De later hier uitgekomene Woordenboeken zijn van te geringen omvang, dan dat zij aan de tegenwoordige behoeften zouden voldoen, en schijnen ook in de bewerking niet te beantwoorden aan de hoogte, waarop, door den vereenigden arbeid van voortreffelijke Taalgeleerden en Schrijvers, het Hoog- en het Nederduitsch in onze dagen staan. Rec. blijft daarom den wensch koesteren, dat een Geleerde, doorvoed met de kennis der oude en nieuwere, met name der beide genoemde talen, en in staat om den arbeid van mannen, als adelung, de Gebroeders grimm, gräffe, bilderdijk, siegenbeek, lulofs en anderen, te waarderen en te gebruiken, zich eens verledige, om een volledig Hoog Nederduitsch en Neder-Hoogduitsch Woordenboek zamen te stellen. Zulk eene onderneming, die alleen met Nederlandsche bezadigdheid, naauwkeurigheid en vlijt in eenige jaren ten uitvoer zou kunnen gebragt worden, zou vrij wat meer algemeene en bijzondere taalgeleerdheid vereischen, dan de vervaardiging van een Woordenboek voor eenige andere nieuwere taal, zoo wel om de rijkheid, den wijsgeerigen geest en de naauwe verwantschap van het Hoog- en Nederduitsch, als om het
verbazend verschil, hetwelk, door het zeer onderscheiden volkskarakter, zich tot in de fijnste bestanddeelen en den geheimsten organismus der beide talen openbaart. Rec. kent geen' Geleerde in ons Vaderland, die, naar zijn oordeel, bewezen heeft, voor zulk een' belangrijken arbeid meer

{==648==} {>>pagina-aanduiding<<}
berekend te zijn, dan de Hoogleeraar lulofs, en hij schroomt niet dit hier uit te spreken, wel overtuigd, dat de vervaardiger van een Woordenboek wat meer is dan ‘a harmless drudge, that busies himself in tracing the original, and detailing the signification of words,’ gelijk de gramme johnson in zijn Dictionary zichzelven noemt.
Maar, ofschoon Rec. zijne wenschen omtrent een Woordenboek voor de beide bedoelde talen zoo ver uitstrekt, is hij daarom toch niet onverschillig voor de pogingen, die door anderen onder onze Landgenooten worden aangewend, om de vervulling van dezelve meer nabij te komen. In dit licht beschouwd, mag de arbeid van den Heer de wilde, dien wij hier aankondigen, allezins verdienstelijk genoemd worden, en heeft de ijverige man door het gemeenmaken van denzelven regtmatige aanspraak verkregen op den dank van het Publiek. Gewisselijk wint zijn Woordenboek in rijkheid het van de tot hiertoe uitgegevene, en zal ook ieder deskundige in 't algemeen het plan goedkeuren, dat hij voor hetzelve gelegd heeft, en de beginselen, die hem in de uitwerking hebben geleid. Ten aanzien van woorden, uit andere talen ontleend, schijnt de Schrijver minder vaste beginselen gevolgd te hebben. Wil men ook dergelijke woorden opnemen, zoo dient men vooraf de grenzen te bepalen, binnen welke men zich zal houden. Nu is er geene reden, waarom b.v. de woorden exegetisch, hermeneutisch, hermetisch opgenomen zijn, terwijl de nog meer gebruikelijke woorden liberal, migraine, rationalismus ontbreken. En hoe onvoldoende moeten ook de verklaringen van zulke woorden zijn, dié meestal tot een zeker bepaald vak behooren, vooral in een Zakwoordenboek! Men zie slechts de woorden deïst, hermetisch, magnetismus, pietismus. Daarenboven kan onze taal zich die woorden met evenveel regt toeëigenen als het Hoogduitsch, en mag men zich dus verwonderen, dezelve niet in het tweede deel opgenomen te zien. Ook is de oneigenlijke beteekenis niet overal bij de woorden gevoegd. Zoo mist men bij Ansicht de zeer gebruikelijke beteekenis van denkwijze,
gevoelen, bij Anflug die van zweem, geringe, oppervlakkige kennis, bij Haudegen die van ruw en dapper krijgsman. Om den Heere de wilde een bewijs te geven, dat Rec. deszelfs arbeid waardeert, en in de volmaking daarvan belang stelt, zal hij enkele woorden, die onder het doorbladeren zijne opmerkzaamheid heb-
{==649==} {>>pagina-aanduiding<<}
ben getrokken, aanstippen, en de vrijheid nemen, daaromtrent eenige bedenkingen te opperen. Bij het woord Abtritt zoekt men de in het dagelijksche leven zoo zeer gewone en algemeen bekende beteekenis te vergeefs. Aberwitz is niet enkel, noch ook doorgaans, ijlhoofdigheid; de beteekenis van waanwijsheid is ook zeer gebruikelijk. Bij Abfertigen ontbreekt de beteekenis, waarin het woord veelal voorkomt, van kort en bits antwoorden. Akademie is niet hetzelfde als ons Hoogeschool (er bestaat b.v. te Berlijn eene Akademie en eene Hoogeschool of Universität). Allee; waarom ontbreekt hier het woord laan? Anglotzen is niet enkel aanstaren, maar het heeft de meer lage beteekenis van iets met domme verbazing aankijken. Anliegen beduidt nooit op zichzelf kommer of hartzeer; want een Anliegen kan evenzeer van een' verblijdenden als van een' bekommerenden aard wezen. - In het tweede deel is de vertaling van aanbei door goldne Ader, voor den in Duitschland zeer algemeenen kunstterm van Hämorhoïdalübel, bijkans onverstaanbaar. Kan ons aangezigt ooit door het Duitsche
Ansicht overgezet worden, en aangluren door liebäugeln? Rec. twijfelt grootelijks. Bij de woorden aanheffer en -ster staat Vorsinger- en -singerinn, in plaats van Vorsänger - en -sängerinn. Bij de woorden aanlanger en -ster leest men: der, die angebet, voor angiebt. Zekerlijk zijn de Hoogduitsche woorden Frevel, Frevelmuth enz. en de Nederduitsche wrevel, wrevelig enz. van denzelfden stam; maar de beteekenissen, waarin zij nu gebruikt worden, verschillen. Het komt Rec. voor, dat Frevel door wrevel of weerbarstigheid, frevelhaft door wrevelig, weerbarstig, vermetel, en Frevelthat door vermetel bedrijf niet juist worden overgezet, terwijl onze woorden wrevel, wreveldaad (?), wrevelig en wreveligheid voor de Duitschers niet volkomen verklaard worden door de woorden Frevel, Muthwille, Frevelthat, frevelhaft, Frevelmuth. Bij ons geldt omtrent die woorden in 't algemeen de beteekenis van hooggaande misnoegdheid en stuursche ontevredenheid, wat de Duitschers Unmuth noemen; deze verbinden met de genoemde woorden meer het denkbeeld van boosheid, boosaardigheid, euvelmoed. Zoo is ook het Hoogduitsch ruchlos, Ruchlosigkeit niet hetzelfde als ons roekeloos,
roekeloosheid, gelijk de Schrijver zegt; het laatste is het Hoogduitsche tollkühn; het eerste beantwoordt aan ons ondeugend, Goddeloos, Godvergeten.

{==650==} {>>pagina-aanduiding<<}

De Heer de wilde heeft het korte Voorberigt, of de Vorerinnerung, in het Hoogduitsch en Nederduitsch gesteld. Het laatste is in een' vrij goeden stijl geschreven, hoewel zinsneden als de tweede, ten aanzien van gemakkelijkheid en duidelijkheid, nog al wat te wenschen overlaten, hetgeen niet minder van dezelfde zinsnede in het Hoogduitsch geldt. De eerste Duitsche zinsnede mist bepaaldheid en klaarheid. De Schrijver spreekt daarin van de ‘groszen Schätze der deutschen Literatur früherer Zeiten,’ die de Nederlanders steeds hebben aangespoord tot het leeren van die taal; maar Rec. kan niet begrijpen, welke vroegere tijden hier bedoeld worden, daar men toch weet, dat de rijkdom der Duitsche Letterkunde nog lang geene eeuw oud is. En wie zijn thans de ‘hochgefeierten gleichzeitigen Dichter und Prosaisten der deutschen Nation’? Het is toch evenzeer bekend, dat de Hoogduitsche Letterkunde den tijd van haren hoogsten bloei reeds gehad heeft. Eindelijk komt het Rec. voor, dat de Schrijver door die Vorerinnerung wel bewezen heeft, de Hoogduitsche taal goed grammatikaal te kennen, en in staat te zijn dezelve grondig te onderwijzen, maar dat hij nog niet genoeg in haren geest is ingedrongen, om ze zuiver (dat is niet, zonder grammatikale fouten, maar overeenkomstig met het taaleigen) te schrijven. Rec. zelf vermeet zich evenmin, daartoe de noodige bekwaamheid te bezitten; echter neemt hij de vrijheid, de drie eerste zinsneden der Vorerinnerung met eenige veranderingen aan den Heer de wilde ter proeve aan te bieden, en dezelve bescheidenlijk aan zijn oordeel te onderwerpen:
de wilde.	Recensent.
Die groszen Schätze der deutschen Literatur früherer Zeiten haben stets viele Niederländer zum Erlernen der deutschen Sprache ermuntert; zu keiner Periode ist jedoch das Studium derselben ausgebreiteter gewesen, als in der jetzigen, veranlaszt durch die hochgefeierten gleichzei-	Die grossen Schätze der deutschen Literatur haben die Liebe zur deutschen Sprache seit lange in den Niederlanden geweckt und genährt; doch zu keiner Zeit hat das Studium dieser Sprache so sehr unter uns zugenommen als jetzt, wo so viele treffliche Geisteserzeugnisse Deutsch-


{==651==} {>>pagina-aanduiding<<}


tigen Dichter und Prosaisten der deutschen Nation.	lands jedes dafür empfängliche Gemüth in Anspruch nehmen.
Dies hat nun auch die Hülfsmittel zum Erlernen dieser Sprache sehr vermehrt; und von denen, welche seit kurzem erschienen sind, hofft der Verfasser gegenwärtigen Wörterbuches, dasz es seinem Streben nicht ganz mislungen ist, dem Publikum ein zweckmässiges und wohlfeiles Hülfsmittel darzubieten. Zwar ist er sehr weit entfernt von dem Wahne, dasz sein Wörterbuch einen groszen Werth habe, dennoch aber glaubt er, dasz gerechturtheilende Männer es für kein schlechtes und unbrauchbares Werk erklären werden.	Dieser angeregte Sinn für die deutsche Sprache hat die Hülfsmittel zu ihrer Erlernung stark vermehrt. Der Verfasser dieses Wörterbuches lebt indessen der Hoffnung, dass er, auch nach den bisherigen Leistungen, seine Absicht, um dem Publikum ein zweckmässiges und wohlfeiles Hülfsmittel zu verschaffen, nicht ganz verfehlt habe. Zwar ist er weit entsernt, auf seine Arbeit grossen Werth zu legen, doch er erlaubt sich, seine Ueberzeugung auszusprechen, dass billige und sachkundige Männer seinem Buche nicht alles Lob versagen, und es nicht für unbrauchbar erklären werden.





Bloemlezing uit Nederlandsche Prozaschrijvers, van de zestiende tot de negentiende Eeuw. Door N.G. van Kampen. Iste Stuk. Van Aldegonde tot Wagenaar. IIde Stuk. Van Stijl tot Fokke. Te Haarlem, bij de Erven F. Bohn.. 1834. In gr. 8vo. Te zamen 480 bl. f 3-80.

De smaakvolle, geleerde en werkzame van kampen levert ons hier de twee eerste deelen eener Bloemlezing uit Nederlandsche Prozaschrijvers, op soortgelijke wijze bijeengezameld, als zijn vroeger Handboek voor de Hoogduitsche Letterkunde, namelijk niet in rubrieken, gelijk bij de Le-
{==652==} {>>pagina-aanduiding<<}
çons de Littérature Française van noël en la place, zoodat men Verhalen bij Verhalen, Beschrijvingen bij Beschrijvingen, Allegoriën bij Allegoriën vindt, maar naar tijdsorde; de oudste Schrijvers eerst, en zoo eindelijk tot de nieuwste der overledene Schrijvers toe. Van de nog levenden zal alleen Prof. van der palm in aanmerking komen, daar deze algemeen voor den besten, thans levenden, Prozaschrijver in Nederland erkend wordt. Daar de Heer Mr. scheltema nu kort geleden het tijdelijke met het eeuwige verwisseld heeft, hopen wij, dat uit de zoo uitmuntend gestelde schriften van dien Geleerde, al ware zulks oorspronkelijk het plan niet geweest, mede iets in het vierde deel der Bloemlezing zal worden opgenomen. Want vier deelen worden ons in de Inleiding beloofd. De nu verschenen twee eerste stukken behelzen, het eerste stuk: fragmenten uit de werken van aldegonde, spiegel, coornhert, willem meerman, (uit het begin der 17de eeuw) p.c. hooft, van den vondel, jacob cats, swinnas, g. brandt, k. brandt, vlaming, van effen, het werkje de Philosooph door een' ongenoemden, zoo ook uit de Philanthrope en de Onderzoeker. Voorts van onno zwier van haren en jan wagenaar. Het tweede stuk bevat fragmenten uit simon stijl, Mejufvrouwen wolff, geb. bekker, en a. deken, bellamy, van alphen,
capellen tot de poll, allard hulshoff, kantelaar, r. feith, nieuwland, w.a. ockerse, stuart, a. loosjes, pz., lublink de jonge en fokke, simonsz. Met oordeel en smaak, gelijk men verwachten kon, is de Hoogleeraar bij het verzamelen dezer Bloemlezing te werk gegaan. Wij hebben één ernstig verzoek. Bij het Handboek der Hoogduitsche Letterkunde is nergens een Register te vinden. Dit maakt het zoeken moeijelijk. Ook bij deze twee eerste stukken der Nederlandsche Bloemlezing bestaat hetzelfde gebrek. Noch vóór, noch aan het einde van elk stuk ontmoet men eene lijst der Schrijvers, met aanwijzing der bladzijden. Doch het werk is nog niet voltooid, en door een algemeen Register achter het vierde deel, of anders des noods in een afzonderlijk boekje, kan in dit gebrek nog voorzien worden; welk laatste hulpmiddel ook voor het Duitsche Handboek nog kan worden aangewend. Wij hopen, dat de Hoogleeraar aan dezen onzen wensch, die den-
{==653==} {>>pagina-aanduiding<<}
kelijk de wensch van het algemeen is, zal voldoen, op zulk eene wijze, als hij zelf de geschiktste oordeelt.

Herinneringen, Indrukken, Gedachten en Tafereelen, opgedaan gedurende eene Reize naar het Oosten (1832-33), of Aanteekeningen van een' Reiziger, door Alphonse de Lamartine, Lid der Fransche Akademie. Iste Deel. Te Breda en Amsterdam, bij F.P. Sterk en L. van Bakkenes. 1835. In gr. 8vo. XII en 294 bl. f 2-90.

In de Bredasche Courant van 3 Sept. 1835 werd reeds eene kernachtige beoordeeling van het eerste deel dezer Reis geplaatst; met hetgeen daarbij wordt aangemerkt, kan Recensent zich hoofdzakelijk vereenigen, vooral wat het eenzijdige en zonderlinge van lamartine's oordeelvellingen over de overblijfselen der Grieksche Bouwkunst betreft. Met grond zijn ook eenige onnaauwkeurigheden, zoo in de vertaling van het proza, als in de over het algemeen niet ongelukkige navolging der ingevlochtene dichtstukken, in dat nieuwsblad aangewezen. Wij meenen verpligt te zijn, de volgende aanmerkingen op de overbrenging der gedichten hier nog bij te voegen, daar deze feilen door den Recensent in voornoemde Courant (hoezeer zijn de dagbladen van hunne oorspronkelijke, eigenaardige bestemming afgeweken!) schijnen over het hoofd gezien:
Wij lezen bl. 86:

Voor nog mijn denken rijpte, en 's levens steile baan 
Nog onbekend was aan het knaapjen, dat, bij 't spelen 
Aan moeders knieën, zich vervaren liet of streelen 
Door hersenschimmen, enz. 

Dit zou beteekenen: vóór nog mijne denkenskracht rijp werd, en vóór nog de baan des levens onbekend was aan het knaapje enz.; doch de meening is blijkbaar: vóór dat de levensbaan bekend was. De zin vordert derhalve deze of soortgelijke verandering:

Vóór nog mijn denken rijpte, en 's levens steile baan 
Bekend was aan den knaap, die, bij 't onschuldig spelen 
Aan moeders knieën, zich vervaren liet of streelen 
Door hersenschimmen, enz. 


{==654==} {>>pagina-aanduiding<<}

Bl. 87 staat er, midden onder de Alexandrijnen:

Geen schettrend krijgsgeschrei, geen trillend snarenruischen 
Der heilge Harp, geen toon, die 't ziedend bruischen, enz. 

Lees den laatsten regel, tot behoud der maat:

Der Godgewijde harp, geen toon, die 't ziedend bruisen, enz. 

De Vertaler bevlijtige zich dus, in het volgende deel oplettender en getrouwer te zijn. Aan bekwaamheid, indien hij zich de noodige moeite getroost, schijnt het hem niet te ontbreken; en, niettegenstaande de aanmerkingen, welke op het oorspronkelijke kunnen gemaakt worden, bezit het zoo vele schoonheden van stijl, beschrijving en gedachten, dat de overbrenging de inspanning des Vertolkers wel waardig is.

Vrijmoedige Bedenkingen, betreffende de zaak der Kandidaten tot de H. Dienst, inzonderheid bij het Hervormd Kerkgenootschap. Te Utrecht, bij N. van der Monde. 1835. In gr. 8vo. 55 Bl. f :-55.

Na hetgene Rec. over het onderwerp, in dit stukje behandeld, gezegd heeft, bij de beoordeeling der stukjes van Philocandidatus en Wenken en Meeningen, in dit Tijdschrift No. IX, zal hij thans korter kunnen zijn. - De Schrijver, die zich onder de Voorrede Justus Philecelesius noemt, gaat (bl. 7-39) eerst de oorzaken na, waaruit de tegenwoordige overvloed van Candidaten bij het Hervormd Kerkgenootschap hier te lande voortgekomen is, en noemt daaronder voornamelijk (gelijk ook Rec., t.a.p. bl. 366, reeds gezegd heeft) de overdrevene klagten over gebrek, en de ten gevolge daarvan genomene maatregelen. Verder schetst hij de nadeelige gevolgen, die hieruit thans voortvloeijen, en brengt hiervan maar al te bekende dingen te berde, doch die wel mogen ter harte genomen worden. - Hierop slaat hij, in de overige 16 bladzijden, eerst eenige middelen ter voorkoming voor het vervolg voor; te weten, gelijk gedeeltelijk de beide vroegere Schrijvers, het ophouden van alle subsidiën, ook die, welke van 's Lands wege aan Predikants-zonen verleend worden, of ten minste de beperking dezer laatste tot zeker aan-
{==655==} {>>pagina-aanduiding<<}
tal, alsmede het weder invoeren van de Theologische Collegiegelden. Men zie, wat Rec. omtrent het eerste, t.a.p. bl. 366, gezegd heeft. Het ontnemen echter of beperken van de Theologische Akademiegelden voor Predikants-zonen komt hem, bij de doorgaans niet ruime bezoldiging der Predikanten, te hard voor, en ook om het belang der zaak onraadzaam: het laatste acht hij billijker en doelmatiger. - Vervolgens, na verwerping van het eerste en derde door Philocand. voorgeslagene, maar door Rec., t.a.p. bl. 363, ook afgekeurde middel tot spoediger plaatsing van Candidaten, stelt Philecel. als hoofdmiddel voor, de opvolging naar ancienneteit, door Philocand. onder de bijkomende middelen genoemd, en zegt hierover het een en ander goeds. Reeds
vóór dat een der drie gemelde stukjes Rec. onder de oogen kwam, is dit denkbeeld bij hem opgerezen, gelijk hij het ook, t.a.p. bl. 365, verdedigd heeft; en hoe meer hij het sedert heeft ingedacht, hoe aannemelijker het hem voorgekomen is: de veel grootere kans voor de Candidaten, om binnen zekeren tijd geplaatst te worden, de besparing van vele kosten en onaangenaamheden voor dezelve, de veel minder moeijelijke keus, ja mindere moeiten en kosten zelfs voor de Kerkeraden; deze en meer andere redenen schijnen hem hiervoor allezins te pleiten, en de tegenredenen verre over te wegen. De ruimte ontbreekt hem hier, om deze gansche zaak en een hiertoe dienend ontwerp naar behooren te ontwikkelen; maar hij behoudt zich voor, om hierop welligt nog eens ter geschikter plaats en gelegenheid terug te komen. - Ook de Adjunctiedienst wordt door Philecel. voorgestaan, en ter meerdere uitbreiding met een woord aangeprezen. De aanstelling echter van eenige Candidaten tot Catechiseermeesters komt Rec., behalve om andere redenen, wegens het reeds bestaan van zoodanige ondergeschikte Godsdienstonderwijzers, niet raadzaam voor. - Om eindelijk de achting voor den geestelijken stand, die bij het prediken op beroep vooral thans zoo veel lijdt, op te houden, stelt de Schrijver voor, dat de aanvragen, om op eene vacante plaats te prediken, niet bij den Kerkeraad, maar bij het Classicaal Bestuur zullen geschieden, hetwelk dan de aanwijzing van eenigen zal doen: op zichzelf schijnt dit niet kwaad; maar de verdere bepalingen, die hiervoor volgens den Schrijver misschien zouden noodig zijn, maken dit ook al hoogst moeijelijk, zoo niet onuitvoerlijk. Konde ‘het

{==656==} {>>pagina-aanduiding<<}
prediken op beroep, daar het toch,’ zoo als Rec. met Philecel. zegt, ‘in de daad weinig nut heeft, geheel worden afgeschaft, het ware misschien het wenschelijkst van allen’: en waarom moeten toch eenige Landgemeenten hierin meer voorregt, zoo het al een voorregt te noemen is, boven andere en boven Stadsgemeenten hebben? Doch indien de maatregel van opvolging naar ancienneteit in werking kon gebragt worden, zouden er reeds vele nadeelen, die nu uit het overgroote aantal van Candidaten ontstaan, van zelve grootendeels wegvallen. De voorslag des Schrijvers, om in eene vacante Gemeente eenen Candidaat voor eenen tijd als Hulpprediker aan te nemen, op hoop van mogelijke beroeping, komt Rec., zoo wel om de groote onaangenaamheden, hieruit te voorzien, als om pecuniéle redenen ten nadeele van Ringbroeders en Gemeenten, gansch onaannemelijk voor. Gaarne daarentegen vereenigt hij zich met den wensch des Schrijvers, dat er eenige maatregel moge bedacht worden, om voor te komen, dat Gemeenten, die te voren Predikanten beriepen, nu dikwijls, ten nadeele van dezer bevordering, zich met Candidaten vergenoegen. - Ten slotte beveelt Rec. dus ook dit stukje, met zijne bovenstaande aanmerkingen, indien zij zoo veel waard zijn, aan de aandacht van allen, die de magt hebben, om in deze genoeg belangrijke zaak het goede uit te voeren.




Vaderlandsche en dichtlievende Mengelingen van A. de Jong, Gsz. Te Amsterdam, bij L. van der Vinne. 1835. In kl. 8vo. VI, 14 en 158 bl. f 1-80.

De opsteller van dit bundeltje schijnt in geene gunstige finantiéle omstandigheden te verkeeren; en schoon hij zelf erkent, wel te weten, dat zijn werk niet onder de beste voortbrengselen onzer dichtkunst behoort, heeft hij het uitgegeven, ten einde op die wijze aan het opgemelde te gemoet te komen. Het koopen van dit werkje is dus eene weldaad, (het woord stoote den eerlijken Man niet!) waarvan wij niemand zouden willen terughouden, ook al ware er niet inderdaad veel goeds, ja schoons in deze Mengelingen te vinden. Het oogmerk, dat de Opsteller bij de uitgaaf had, heeft hem echter misschien wel eens met eenige overhaasting doen te werk gaan. Anders zou hij mogelijk bl. 1 niet gezegd hebben

{==657==} {>>pagina-aanduiding<<}
vergeefs verklaren zal, voor vergeefs tracht te verklaren. Bl. 2 zou hij tusschen vers 2 en 3 geene twee slepende regels hebben overgeslagen. Tegenover schiller, göthe en klopstock zou hij (om bij de overledenen ons te bepalen) eer vondel, bilderdijk en feith, dan de als Dichters verdienstelijke, maar als zoodanig toch minder uitstekende Mannen, nieuwland en borger, hebben genoemd. Bl. 6 zou hij dan welligt niet gezegd hebben: Het heug den viersprong: want de taal vordert dit heugt mij, en niet ik heug dit. Bl. 7 zou reg. 14 geenszins een voet te kort zijn. Bl. 8 zou de Tijd niets ontrooven met gewiekte schreên. Langs de wanden mijmeren (bl. 9) begrijpen wij niet. Bl. 10 iemands leed schragen voor lenigen, en bl. 53 een geringe gloed, die de ontloken vriendschap schraagt, zijn almede onjuiste uitdrukkingen. Doch liever, dan meerdere leemten aan te wijzen, verklaren wij de Avondstond (bl. 28) en vaderlandsch Winterlied (bl. 55) met uitstekend genoegen te hebben gelezen; dat er ook in de meeste andere verzen schoone plaatsen voorkomen, en dat wij onzen welwillenden landgenooten kunnen verzekeren, dat zij met het koopen van dit bundeltje geenszins zullen miskocht zijn.

Keur van Scherts en Luim. Door onderscheidene Nederlandsche Dichters. IIde Bundel. Te Amsterdam, bij F. Kaal en C. Bakker, Bz. In kl. 8vo. 182 Bl. f 1-80.

Hebben wij in het algemeen gunstig over den eersten bundel der onder den titel van Keur van Scherts en Luim verschenen verzameling dichtstukjes kunnen oordeelen, ook de tweede verdient eene even loffelijke vermelding: want ook dit boekdeeltje bevat een aantal gedichten en versjes, zeer geschikt voor eene den geest opruimende lectuur. Kinker, ijntema, oosterwijk bruyn, van enst koning en anderen hebben menige welgeslaagde bijdrage geleverd, waaronder wij die van kinker, Europa op den Stier in 1830-1831, en het Godenpraatje op den Olimp ten huize van Jupiter, door ijntema, bijzonder onderscheiden. Onder de geestige stukjes van charante beviel ons met name het Schuifgordijntje, hetwelk wij, schoon het gelukkiger kon zijn ingekleed, om de kortheid, hier mededeelen:

{==658==} {>>pagina-aanduiding<<}


Phidile. 
 
Lieve moeder! zeg mij eens, 
Wat heeft dit met Frits gemeens? 
Als gij hem slechts aan ziet komen 
Langs dit huis, ('t gebeurt al ligt) 
Dra hebt gij het niet vernomen, 
Of gij zegt: 't gordijntje digt. 
 
Moeder. 
 
Zwijg, mijn dochter! 't is uw pligt, 
Schuif gij maar 't gordijntje digt, 
Want de liefde van dien jongen 
('t Geen ik van de buren hoor) 
Is reeds tot u doorgedrongen. 
 
Phidile. 
 
Daar helpt geen gordijntje voor! 

Dat niet alles in deze verzameling even geestig en puntig is, behoeft niet te worden aangewezen: het laat zich vooraf wel vermoeden. In het onmiddellijk daarop volgende stukje, de Hollandsche Kaas, b.v., door storm van 's gravezande, kunnen wij het regte aardige, luimige, zinrijke niet vinden, dat wij er zoo gaarne, behoudens de vereischte kieschheid, in zouden ontmoet hebben, en het is ook wat lang voor een toast. Herinnering door christemeijer (bl. 136) is ons te gekunsteld. Doch het zou te veel plaats wegnemen, al de stukjes afzonderlijk te beschouwen. Alvorens afscheid te nemen van dit bundeltje, moeten wij echter nog zeggen, dat wij van Mejufvrouw p. moens, ook in het luimige, wel gelukkiger stukjes hebben gelezen, dan die Mannen uit drakentanden gegroeid (bl. 13 en vervolg.), en dat vele hier voorkomende dichtstukjes, waaronder ook het gemaskerde Bal, door weissmann de villez, ons beter behaagden. Over het geheel zal men dus dezen tweeden bundel, tot verpoozing van ernstiger bezigheden, met genoegen doorbladeren, al is niet alles boven gegronde berisping verheven.









Ter Nagedachtenis van Cornelis Loots, door H. Haakman, Mr. M.C. van Hall, Mr. J. Kinker, J. van

{==659==} {>>pagina-aanduiding<<}
Walré, H. Tollens, Cz. Te Amsterdam, bij J. van der Hey en Zoon. 1834. In gr. 8vo. 146 Bl. f 2-80.

Het was eene gelukkige gedachte van de Uitgevers, ‘iets toe te brengen ter vereerende nagedachtenis van den verdienstelijken en waarlijk oorspronkelijken Dichter loots;’ en aangenaam is het, dat ‘hun voornemen bij eenige van 's Mans vrienden en kunstgenooten dien bijval mogt vinden,’ waarvan deze bundel nu welsprekend getuigt.
Haakman heeft ter nagedachtenis van cornelis loots gesproken in de Maatschappij Felix Meritis, en doet hem in deze Redevoering (bl. 1-59) kennen in zijnen levens. loop tot aan zijnen dood; maar vooral zoo als hij, genoegzaam alleen door het lezen van vondel, en voorts door eigen genie en oefening, die groote Dichter geworden is, welken men te regt in hem bewondert; en hij toont deszelfs voortreffelijkheid als zoodanig in verschillende bijzonderheden aan, gestaafd en opgehelderd door ingevlochtene stukken uit deszelfs Gedichten. - Van hall zingt (bl. 61-83) met de hem eigene kracht ter nagedachtenis van loots, karakteriseert met fiksche trekken de voornaamste van deszelfs Gedichten, in de Aanteekeningen (bl. 84-92) nader aangewezen, en vermeldt alzoo waardiglijk des Overledenen lof. - Kinker legt (bl. 93-98) een loovertakje op het graf van loots, en vestigt daarbij, als wijsgeerig Dichter, zijne bewonderende aandacht op hem, zoo als hij alleen onder de leiding der Natuur tot een vindingrijk Dichter gevormd is. - Klijn heeft, in het Genootschap Doctrina et Amicitia, loots gehuldigd door een Dichtstuk, (bl. 99-125) waarin hij hem, als Hoofd van zijn Gezin, maar voornamelijk als oorspronkelijk Dichter van rein natuurlijk gevoel, als zedelijk, vaderlandlievend en godsdienstig Dichter, met sierlijke uitvoerigheid schildert. - Van walré vlecht (bl. 127-134) eens grijsaards loofkransje om den gedenksteen van den voortreffelijken Dichter loots; maar een loofkransje, zoo frisch, zoo fraai, zoo geurig, dat men naauwelijks gelooven kan, dat het ‘zwakke, stramme vingeren’ zijn, waarmede hij dit ‘zelf stervende om de urn
te slingeren’ weet, maar zijne jongere kunstbroeders hem toeroepen: Grijsaard! gij zelf hebt zulk een' krans verdiend! - Tollens zingt, ter uitvaart van loots, (bl. 135-146) in toonen van zeer somberen weemoed, het afsterven van hem, die tweemaal,

{==660==} {>>pagina-aanduiding<<}
vereerend voor beiden, zijn mededinger in den dichterlijken wedstrijd, maar ook sedert zijn edele kunstvriend was, wien hij nu, met diep-donker gevoel van het vervlogene genot, het laatste aardsche vaarwel toeroept.
Steller van dit korte verslag hoopt hiermede het eigene en de waarde van elk der in dezen bundel vervatte stukken genoegzaam uitgedrukt te hebben; vergenoegt zich liever met de taak van Referent, dan van Recensent, achtende, dat verdere beoordeelende aanmerkingen, zoo hij ze al hebben mogt, hier minder te pas komen; en dankt de Heeren vervaardigers, uit naam der vrienden en hoogschatters van loots, voor dit Gedenkteeken, ter eere van hunnen ontslapen Vriend opgerigt.








Berigt aangaande de Utrechtsche Vereeniging tegen het misbruik van sterke Dranken: door Jodocus Heringa, Eliza's zoon. Te Utrecht, bij J.G. van Terveen en Zoon. 1835. In gr. 8vo. 25 Bl. f :-25.

Nederlandsch Bouwkunstig Magazijn. II-IVde Stuk. Te Amsterdam, bij M. Schooneveld en Zoon. 1835. In gr. 8vo. Bl. 65-256.

Supplement op het Woordenboek. Door J. van Wijk, Roelandsz. IIde Aflevering. Te Amsterdam, bij C.L. Schleijer. 1835. In gr. 8vo. Bl. 97-192.

Grondbeginselen der Natuurkundige Wetenschappen. II en IIIde Aflevering. Te Breda, bij F.P. Sterk. 1835. In gr. 8vo. Bl. 49-144. f 1-86.

Verslag van de Commissie voor den Veenbrand van II en 12 Junij 1833. Met eene geschiedkundige Aanteekening door Mr. H.O. Feith. Te Groningen, bij C.M. van Bolhuis Hoitsema. 1835. In gr. 8vo. 79 en 25 Bl.

Gedachten over de Opvoeding, (door Fr. R. Fruauf, Hoofdbestuurder der Opvoedingsgestichten te Zeist.) Te Groningen, bij J. Oomkens. 1834. In gr. 8vo. 35 Bl. f :-25.

l'Education par l'Amitié. La Haye, chez W.P. van Stockum. 1835. petit en 8vo. 47 pag. f :-60.

{==661==} {>>pagina-aanduiding<<}


De Maatschappij Tot Nut van 't Algemeen, als eene Christelijke Inrigting geschetst, in eene Redevoering, enz. op den 21 Nov. 1834 uitgesproken door Mr. A. Telting, Advocaat en Secretaris der Stad Franeker. Te Franeker, bij G. IJpma. 1834. In gr. 8vo. 54 Bl. f :-50.

Wij voegen deze verschillende brochures, afleveringen van nog onvoltooide werken, supplementen enz. bij elkander, omdat zij meerendeels veeleer eene aankondiging, dan eene beoordeeling vereischen.
Wij zullen van alles, naar volgorde, een enkel woord zeggen.
No. 1. Men ziet reeds uit den titel, dat het doel der Utrechtsche Vereeniging niet, gelijk bij de meeste Matigheidsgezelschappen in Grootbrittanje en Noord-Amerika, de wering van het gebruik, maar slechts van het misbruik der sterke dranken is. Hoe verderselijk dat misbruik is, blijkt hier uit eene ingelaschte verklaring van Genees- en Heelkundigen te Utrecht. Wij wenschen, dat de Vereeniging in hare heilzame oogmerken wèl moge slagen! Gelukt haar dit, zoo heeft zij welverdiend bij Menschheid en Vaderland. Want wij schromen niet, te beweren, dat wel het derde deel der bestaande of voorvallende huiselijke en maatschappelijke ongeregeldheden het gevolg zijn van dronkenschap.
No. 2. Het Bouwkunstig Magazijn wordt geregeld en, naar ons toeschijnt, uitmuntend voortgezet.
No. 3. De Heer van wijk ontziet geene moeite, om zijn algemeen aardrijkskundig Woordenboek tot de hoogste volkomenheid op te voeren, en alle misstellingen telkens te verbeteren. Dank hebbe de kundige en ijverige man voor zijnen niet genoeg te waarderen arbeid!
No. 4. Ook het belangrijke werk, dat de Grondbeginselen der Natuurkundige Wetenschappen ten onderwerp heeft, wordt telkens verder gebragt. Mogelijk zullen wij in eenige meerdere beoordeeling treden, als het voltooid is. Voor het tegenwoordige merken wij slechts aan, dat de stijl wel iets te wenschen overlaat. Zoo vinden wij b.v. van gassen op bl. 50 gesproken. Dit is niet overeenkomstig het taalgebruik: men zegt gazsoorten, omdat het kunstwoord gaz niet wel voor verbuiging vatbaar is.
No. 5. Het Verslag van de Commissie, ter verzorging van de door den Veenbrand in 1833 ongelukkig gewordene

{==662==} {>>pagina-aanduiding<<}
ingezetenen van de Provincie Groningen, levert een nieuw bewijs van de hulpvaardige weldadigheid onzer Natie. De geschiedkundige Aanteekening, ten slotte, zet blijvende belangrijkheid aan dit werkje bij.
No. 6. De Gedachten over de Opvoeding doen den Heere fruauf eer aan, en zijn eene aanbeveling voor de Opvoedingsgestichten te Zeist, daar het verstand van den bestuurder zoo helder en zijn hart zoo welgeplaatst blijkt te zijn.
No. 7. Schoon wij het goede doel en den menschlievenden zin van den Schrijver van het stukje: l'Education par l'Amitié, niet willen ontkennen, schijnt hij ons een sentimentele dweeper, die met zijne hooggespannene denkbeelden in de werkelijke wereld weinig nut zal stichten. Wie kan zich van lagchen onthouden bij de lezing van bl. 31 en 32, waaruit wij de volgende tirades afschrijven: ‘Tout homme revit dans ses enfants et dans ses ouvrages, où il exprime visiblement son âme. Tout homme est donc né poète .... chaque homme est faiseur.’ Nu ja! van zulke poëten is de wereld vol! De Schrijver van dit boekje is als voortbrenger van hetzelve een poëet, en als hij vader is of wordt van een kind, dan is hij het dubbel, ééns par son ouvrage en ééns par son enfant!
No. 8. Tot onze vreugde kunnen wij onze beoordeeling besluiten met de aankondiging van een opstel van iemand, die wel bij zijne zinnen is. De Heer Mr. a. telting heeft op eene overtuigende wijze de Maatschappij: Tot Nut van 't Algemeen als eene Christelijke Inrigting geschetst. Men zal zijne Redevoering met genoegen en bijval lezen.




Jodoka de Kaartlegster, door J.E. Schut. II Deelen. Te Amsterdam, bij J.C. van Kesteren. 1835. In gr. 8vo. Te zamen 547 bl. f 4-90.

Deze Roman van den Heer schut is beter bewerkt, dan zijne vroegere opstellen van die soort; maar, zonder zijnen arbeid aan de vereischten van den historischen Roman in deszelfs hooge volmaaktheid te willen toetsen, of te vergelijken met de meesterstukken van eenen walter scott en dergelijke Geniën, hetgeen slechts ten nadeele van den Heer schut zou kunnen uitvallen, is er buitendien nog veel in te vinden, dat onze berisping verdient. Waarom is eene kaartlegster, die

{==663==} {>>pagina-aanduiding<<}
met deze hare bespottelijke kunstenarij toch niets wezenlijks uitwerkt, tot heldin gekozen? Geschiedt dit, om den Roman belangrijker te maken, dan deugt het middel niet, zoo als het hier is aangewend: het veroorzaakt slechts teleurstelling. Deze kaartlegster is Arminiaansch. Maar juist onder de genen, die de Remonstrantsche begrippen waren toegedaan, is zulk eene vrouw, vooral daar zij zelve aan de deugdelijkheid harer kunst gelooft, eene contradictio in terminis, vermits alle waarzeggerij, even als de sterrewigchelarij, met de leer van een voorbestemmend noodlot beter rijmt, dan met die van 's menschen zedelijke vrijheid. Mogelijk zou men den Schrijver ook wel van eenige partijdigheid in zijne wijze van voorstellen kunnen beschuldigen; maar wij willen den Romanschrijver daarin eens zijne vrijheid laten: hij behoeft ons geene rekenschap te geven, waarom hij personen en zaken alzoo en niet anders beoordeelt. Hij wederspreke slechts de Geschiedenis niet! Hij zegge niet, gelijk hier schut (eerste Deel, bl. 258): ‘De roode mutsen (d.i. de Hoekschen) hielden het met den Heer des Lands; de grijze (de Kabeljaauwschen) trachtten zich door buitenlandsche hulp te versterken,’ enz. Want, hoe men over die twisten denke, ieder weet, dat de Kabeljaauwschen de aanhangers van Graaf willem, de Hoekschen daarentegen die van Gravin margriet waren. Ook doe de Romanschrijver zijnen begunstigden held geene bespottelijke keus in zijne liefde doen, gelijk philip duivenberg, die eerst verlieft op een meisje boven zijnen stand, en, toen hij die beminde eindelijk, na Kapitein bij de Muskettiers geworden te zijn, verkrijgen kon, liever huwde met een boerinnetje, dat een onecht kind bij een ander had, welk kind philip echter op zijne rekening als vader overnam. Voorts wachte zich de
Romanschrijver voor zulke onwaarschijnlijkheden, als dat philip duivenberg, toen hij nog Luitenant in Staatsche dienst was, eigendunkelijk zijne uniform in de visschershut van zijnen vader kon afwerpen, en op nieuw visscher worden te Scheveningen, zonder eenige vermomming en zonder vervolging voor misdaad van desertie; dat die visscher-Luitenant vervolgens weder dient onder den Koning van Boheme, daarna aan Prins maurits vrijmoedig verklaart een Remonstrant te zijn, intusschen genade verwerft voor jodoka de kaartlegster, en, in weerwil van zijne vorige desertie, door den anders op krijgstucht zoo gezetten Prins maurits nog tot Kapitein bij de Muskettiers

{==664==} {>>pagina-aanduiding<<}
wordt benoemd! - Over het wonderbare in de laatste redding van justina willen wij niet spreken, even min als over een aantal andere onwaarschijnlijkheden van minder belang. Ook feilen in stijl en taal gaan wij voorbij; van de drukfouten noteerden wij alleen (bl. 184 van het tweede Deel, aan het begin van Hoofdstuk 18) floris, blijkbaar voor philip. Niettegenstaande de veelvuldige leemten, houdt dit boek echter de belangstelling gaande; er is veel inwikkeling in, en de ontknooping is in zeker opzigt voldoende, schoon wij voor onszelven liever philip aan justina verbonden hadden gezien, en floris muys van holy, als berouwhebbend en terugkeerend minnaar, vereenigd met de bevorens door hem verleide rosalia, wier huwelijk met Kapitein philip duivenberg altijd iets stuitends heeft voor ons gevoel, vooral dewijl nu de vroeger door dezen beminde en hem wederliefde schenkende justina haren stillen hartewensch ziet teleurgesteld.

Moed en tegenwoordigheid van geest. Eene Verzameling van merkwaardige en buitengewone Voorvallen uit het menschelijk leven in den nieuwsten tijd. Naar het Hoogduitsch van G.H. Retorchs. Te Deventer, bij A.J. van den Sigtenhorst. 1835. In gr. 8vo 238 Bl. f 2-40.

Klokspijs voor Leesgezelschappen en Leesbibliotheken. De stoomgeest is ook tot ons doorgedrongen, maar openbaart zich tot dusverre meer van binnen dan naar buiten. Reeds hebben wij stoomgezelschappen en leesbibliotheken, stoomlezers, stoomvertalers en stoomdrukkers - ook stoomschrijvers?... ach, dat wij hierop in gemoede neen konden antwoorden! Doch, wat daarvan ook zij, wij herhalen, met betrekking tot dit boek: Klokspijs van den dag. In 33 langere en kortere verhalen, worden hier zee en land, ijs en sneeuw en storm en onweêr, woud en veld, rots en berg en dal op schatting gesteld, om ons het wonderbaarste en treffendste en ijselijkste te vermelden. Dat wij hier ook oude bekenden ontmoeteden, die ons meer- en minder welkom waren, mogen wij wel zeggen, maar niet berispen, dewijl de Vertaler zelf dit opregtelijk erkent. Maar door ‘krachtig zielevoedsel’ verstaan wij toch iets anders, dan hij. ‘Zich verdienstelijk maken bij de menschheid,’ hieraan hechten wij voor ons mede een hooger denkbeeld, dan de overbrenging van dit en

{==665==} {>>pagina-aanduiding<<}
dergelijke schriften. Wij hadden ook wel onder het lezen het een en ander aangestipt, dat ons of min waarschijnlijk, of te Napoleontisch, of min gelukkig vertaald of kwalijk gecorrigeerd voorkwam; maar bij dusdanige lectuur neemt men dit zoo naauw niet: het boek is allezins onderhoudend; de strekking goed; de verscheidenheid veelvuldig, en een zeer fraai titelvignet strekt den voorgevel tot een wezenlijk sieraad.

Graaf Eduard Forster. Een oorspronkelijk Nederlandsch Verhaal. Te Arnhem, bij C.A. Thieme. In kl. 8vo. 213 Bl. f 1-80.

De ongenoemde Schrijver waagt het, eenen eersteling aan te bieden. Op zeer bescheidene wijze drukt hij, in eene korte Voorrede, zich uit over de waarde van dezen letterarbeid, en verzoekt verschooning voor de hier en daar ingeslopene drukfouten, betuigende, dat hij niet in de gelegenheid is geweest, om zelf de proeven na te zien. Gaarne laten wij verontschuldiging gelden, zoo veel dezelve vermag, doch vragen: Was er dan zoo veel haast bij de uitgave? De fouten, die het werkje ontsieren, zijn te menigvuldig. Ook de stijl, welke niet boven het middelmatige zich verheft, laat veel te wenschen over. Wij mogen voorts gunstig oordeelen, wat de zedelijke strekking des verhaals aangaat. Geene ondeugd wordt hier bekoorlijk of in een verschoonend licht voorgesteld. Integendeel, de Schrijver tracht menschelijke verkeerdheden en gebreken, tot waarschuwing, ten toon te stellen. Hij schijnt vooral de heillooze gevolgen van kwaadsprekendheid te hebben willen schetsen. Het plan is niet onaardig gevonden, maar de bijzonderheden hadden beter uitgewerkt kunnen worden. Eduard, de deugdzame, doch wel eens onvoorzigtige jongeling, belasterd en miskend, had velerlei zonderlinge wederwaardigheden, die, ofschoon niet onmogelijk, soms toch tegen het waarschijnlijke inloopen. De Schrijver had zich meer moeten toeleggen, om verschillende karakters met fiksche trekken te teekenen. Ook ontbreken die treffende beschrijvingen, welke vooral in den roman behagen en boeijen. Wij vertrouwen echter, dat het verhaal door menigeen met genoegen zal gelezen worden. Papier en druk zijn goed. Een kartonnen bandje en fraai titelblad versieren het werkje.


{==666==} {>>pagina-aanduiding<<}

Atar Gull. Nieuwe en belangrijke Tafereelen uit den Slavenhandel, naar het leven geschetst. Door Eugène Sue. Uit het Fransch. Te 's Gravenhage, bij A. Kloots. 1835. In gr. 8vo. XVI en 223 bl. f 2-40.

Hoe iemand lust kan gevoelen, om zulke menschonteerende gruwelen, als hier, te beschrijven, ten deele ook te verzinnen, en te vertalen, verklaart Rec. opregtelijk, niet te begrijpen. De Schrijver vreest, in eenen voor het werkje geplaatsten brief aan j.f. cooper, voor een afschuwelijk mensch door te gaan, die met vermaak afgrijzen verwekt; en inderdaad, die vrees is niet ongegrond. Even gelijk er menschen zijn, welken de gewoonte gedurig naar meerder en meerder prikkelende spijzen doet verlangen; even gelijk de dronkaard, wien eerst brandewijn sterk genoeg was, later rum behoeft; zoo zijn er ook Romanlezers, wien de gewoonte dier lectuur bij voorkeur doet grijpen naar de zoodanige, welke de hevigste hartstogten schilderen. Wanneer loosjes de Levens van Maurits Lijnslager of Hillegonda Buisman beschrijft en vaderlandsche zeden schildert, geeuwen zij; wanneer walter scott Waverley volgt in de Schotsche Hooglanden, of zijnen lezer in de woning van den vrolijken Udaller, Magnus Troil, binnenleidt (in den Zeeroover), dan vervelen zij zich; ja zelfs in den Jood kan spindler hen alleen dáár bekoren, waar hij de ijselijkheden van moord en brand in de woning van Judith's ouders of Zodick's afschuwelijken aanslag op Frankfort schildert. Zij beminnen de ijselijkheid niet om haarzelve, maar omdat zij eenen sterken, hevigen indruk willen; dien alleen zoeken zij, daarvoor lezen zij eenen Roman, en bevredigt deze dien heeten dorst, dan is het boek hun naar den zin; terwijl integendeel over de grootste meesterstukken in dit vak een veroordeelend vonnis wordt uitgesproken, omdat zij de hartstogten niet hevig genoeg in beweging brengen. Voor zulke Romanlezers is dit boek geschreven. In Frankrijk
vindt het ongetwijfeld vele, bij onze landgenooten, hopen wij, weinige goedkeuring. Het woeste en wilde van plan, inhoud, stijl, met één woord van het geheel, maakte op Rec. eenen indruk, gelijksoortig aan dien, welken hij als hind meermalen had van het lezen of aanhooren van spookvertellingen, die

{==667==} {>>pagina-aanduiding<<}
hem de haren menigmalen deden te berge rijzen, en voor naar bed gaan en zelfs omzien met bange vrees vervulden. Atar gull is een ijselijk boek.




Tafereelen uit de Omstreken der Stad Arnhem, in Kunstplaten, naar de Natuur geteekend door A.J. Couwenberg, Jz. Iste en IIde Aflevering. No. 1 tot 7. Te Arnhem, bij I.A. Nijhoff.

Er komen, ondanks den bloei der Schilder- en Teekenkunst in ons Vaderland, zoo weinig oorspronkelijke Plaatwerken onder ons in het licht, dat wij, ofschoon anders niet gewoon, in ons enkel Letterkundig Tijdschrift, genoemde Kunstwerken, als zoodanig, in hetzelve op te nemen, ons het genoegen niet kunnen ontzeggen, het bovenstaande kortelijk aan te kondigen. Het strekt inderdaad zoo wel de Kunstenaars en de Uitgevers, als ons Vaderland tot eere, en behoort niet slechts op eene ruime ondersteuning van het vaderlandsch Publiek te kunnen rekenen, maar is ook allezins berekend, om de Prentverzamelingen van buitenlandsche Kunstlief hebbers te versieren. Wij wenschen zulks te meer, opdat onze Naburen, vooral de Franschman, gewoon te smalen op ons gézegend Vaderland, als op een ongezond moeras, meer geschikt voor kikvorschen dan voor menschen, zich leeren schamen, bij het beschouwen van streken, die met hunne fraaiste oorden naar den prijs mogen dingen, en waar Natuur en Kunst als schijnen te wedijveren, om dezelve tot een' lusthof te vormen! Inzonderheid vindt het gezegde zijne toepassing op Gelderland, en met name op de zoo bevallige als grootsche omstreken van Arnhem. Wij ontvangen hier van deze een zevental keurig uitgevoerde Tafereelen, waarin teekenpen en graveerstift con amore zich zusterlijk vereenigd hebben, om het oog te treffen, de verbeelding op te wekken, en den lust te ontsteken, om dezelve in natura te beschouwen, bij hem, wien dit genot nog niet te beurte viel. Wij voegen, na deze algemeene aanbeveling, hier nog slechts de vermelding nevens van de bijzondere gezigtpunten, welke hier oordeelkundig gekozen zijn (de teekening is van a.j., de gravure van h.w. couwenberg): 1. Gezigt op de Stad Arnhem. 2. Gezigt op den Rijn beneden dezelve. 3. Vallei

{==668==} {>>pagina-aanduiding<<}
bij Oosterbeek, met het Dorp in 't verschiet. 4. Vallei in het Dorenweerdsche Bosch, van de hoogte bij den Kapelleboom. 5. Gezigt op de Landhuizen Hemelschenberg en Oorsprong, bij Oosterbeek. 6. Gezigt op den Rijn en de Hunneschans, genomen voor het Landhuis Dunoog, (bij maanlicht.) 7. Gezigt op het Dorenweerdsche Bosch, genomen van Dunoog.





Vertellingen uit de Geschiedenis van Engeland. Naar den tienden Engelschen Druk, door D. Bomhoff, Hzoon. Met 8 Plaatjes. 181 Bl. f 1-30.

De Geschiedenis van Albert Julius en zijne Lotgeno(o)ten, op het Eiland Rotsenburg. Nieuwe Uitgave, met Platen. 156 Bl. f 1-:

De Kinderen der Natuur, of de Geschiedenis van den jongen Paulus en Virginia. Met Plaatjes. 136 Bl. f :-70.

Kleine Vertellingen voor Kinderen, door P. Moens. Met Plaatjes. 121 Bl. f :-75.

Allen te Deventer, bij A.J. van den Sigtenhorst.

Wij kunnen doorheen slechts met een enkel woord kinderwerkjes, die er thans in grooten getale uitkomen, aankondigen.
No. 1 brengt, behalve zijne tien herdrukken in het oorspronkelijke, het getuigenis mede van Sir walter scott, die ‘het voor zijne Vertellingen van eenen Grootvader tot Model verkoos.’ Dit zij genoeg ter aanbeveling. De plaatjes zijn voldoende voor dusdanig werkje.
No. 2 is, uit vroegere aankondiging, reeds bekend: de plaatjes zijn veel minder dan de straks bezigtigde; men moest bedenken, dat het vormen van den kunstsmaak der jeugd met het ontvangen der eerste indrukken wel degelijk in verband staat.
No. 3 bevat de bekende aandoenlijke geschiedenis, voor kinderen bewerkt, in gesprekken, en met stichtelijke opmerkingen doorvlochten. De prentjes zijn lief, en het boekje verdient aanprijzing.
No. 4, bestemd voor kinderen van 5 tot 8 à 9 jaren, werd om de voorhanden zijnde gekleurde prentjes geschreven, en de waardige moens kweet zich van deze niet gemakkelijke taak harer waardig.

Meng. van dit No., laatste bladz., leze men s.p. oudkerk pool.





{==669==} {>>pagina-aanduiding<<}

Boekbeschouwing.

Gesprek op den Drachenfels, medegedeeld door J. Geel. Te Leiden, bij H.W. Hazenberg, Jun. 1835. In kl. 8vo. VIII en 81 bl. f 1-20.

Toen, vóór omstreeks dertig jaren, de woorden klassiek en romantiek, en de twist over de meerdere voortreffelijkheid van beide opkwam, bevond dat geschil zich op een geheel ander grondgebied, dan tegenwoordig. In zoo verre het ons voorkomt, beweerden de schlegels en hunne vrienden, (de eersten, die deze woorden bezigden) dat er in de nieuwere of moderne kunst, met insluiting der Middeleeuwen, in tegenoverstelling der oude, een wezenlijk, in den aard der zaken gelegen onderscheid was. Zij gaven aan gene den naam van romantische, naar de Romansche talen der Middeleeuwen, als zamengesteld uit verschillende bestanddeelen gelijk deze, namelijk Noordsche en Romeinsche; terwijl de oude letterkunde, de klassieke, veel meer eensoortig was (*). Dit loopt door, zeggen zij, tot in de Muzijk, waar Melodie de oude, Harmonie de nieuwere school kenmerkt, gelijk de Gothische van de Grieksche bouwkunst in het wezen der zake verschilt. In de Poëzij is veredelde zinnelijkheid de grond der klassieke - godsdienstigheid die der romantische school. Men ging dus van het denkbeeld uit, dat de middeleeuwsche en de volkspoëzij (tot shakespeare en calderon ingesloten) de minachting niet verdienden, die zij bij de Geleerden tot daartoe hadden ondervonden, en dat men even goed in hunnen geest, als in dien der Ouden kon dichten. Doch de geestrijke mannen, die dit gevoelen te berde bragten, waren even verre van de gevolgen

{==670==} {>>pagina-aanduiding<<}
daarvan te voorzien, als kort te voren de bewerkers der eerste Fransche Omwenteling, een mirabeau en bailly, inzagen, wat daarvan spoedig de gevolgen zouden zijn. De schlegels hadden een' afgodischen eerbied voor göthe, die reeds in 1775 tegen de regels in de kunst had gepredikt, en dit sedert door zijnen Götz en Faust met voorbeelden had gestaafd. Van nu af begon men te begrijpen, dat regellosheid en romantische poëzij wel een en hetzelfde konden zijn; en terwijl schlegel, tieck en novalis nog heerlijke gedichten gaven, (schoon in een' ongewonen en wel eens middeleeuwschen vorm) wierpen anderen, met minder genie maar nog veel meer stoutheid bezield, alle banden af, en predikten, in stukken, die Spanje en Noorwegen op de zonderlingste wijze aaneenschakelden, de noodzakelijkheid van den zelfmoord voor groote misdadigers, als middel om hunne schuld te verzoenen.
Misschien zou echter juist de ellendigheid van zulke voorbeelden de geheele soort in minachting hebben gebragt, zoo niet een groot, maar somber Genie aan dezelve een' verblindenden luister had bijgezet. Het was Lord byron, een zielkundig raadsel, groot op zichzelve, maar alles behalve navolgenswaardig. Tot die navolging toch werd eene even verscheurde en diep ongelukkige - door de misdaad ongelukkige! - ziel vereischt, als die van dezen Bard. Maar men vond, dat hij romantisch was - en romantisch wilde nu alles wezen. In Frankrijk ontsloeg zich de Letterkunde bijna gelijktijdig van de twee Eeuwen lang gedragene banden, of liever doorbrak de zoo lang stand gehoudene perken, toen de oudste stam der bourbons, met alle de herinneringen aan lodewijk XIV, uit Frankrijk gebannen werd. Nu werd de deur voor Regeringloosheid in de Letteren opengezet. Victor hugo en dumas gaven zich uit voor navolgers van shakespeare. Natuurlijk wilde men zijn: hoe die natuur na te volgen was, en of men het afzigtige zoo wel als het schoone daartoe bezigen kon, dit werd voor onver-
{==671==} {>>pagina-aanduiding<<}
schillig verklaard, en weldra door het gebruik ten voordeele van het eerste beslist. Niet meer vorsten of helmen - dit was te stijf - maar schooijers, bandieten, beulen en ligtekooijen, of, onder de hoogere klassen, monsters, die deden walgen, zonder ons door grootheid van ziel belang in te boezemen; ziedaar de personen van het nieuwe tooneel! De onderwerpen zijn: overspel, bloedschande, verkrachting, sluipmoord en andere ijsselijkheden. Het is waar, men is natuurlijk; maar het zijn geene Idealen, het zijn caricaturen, die men schildert. Men stelle zich b.v. een' persoon voor, berucht wegens afzigtigheid en trekken, waarin zich eene even afzigtige
ziel spiegelt: wanneer het nu eenen schilder gelukt, dezen volkomen gelijkend te treffen, of de trekken zelfs nog te overladen, zal men dit voor een meesterstuk houden? of zal men een schilderstuk prijzen, waarin eensdeels ijsselijke martelingen, anderdeels de zedeloosheid bijna naakt voorgesteld wordt? En dus gaat ook de nieuwe school te werk, en wil daarbij echt natuurlijk en - 't geen alle geloof te boven gaat en 't geen echter victor hugo in allen ernst beweert - zelfs zedelijk zijn!
Deze school nu, die in Frankrijk de volkomene zegepraal over het klassische tooneel heeft behaald, vindt, helaas! bij ons ook vele vrienden en voorstanders. Niet alleen worden victor hugo en zijne onmiskenbare talenten bij eenigen onzer bekwame Letterkundigen zeer hoog geacht, maar men duidt hem zelfs het misbruik dier talenten naauwelijks ten kwade. Doch het bepaalt zich niet bij de goedkeuring in het boekvertrek. Eugenius scribe, die, om zoo te spreken, de voorhoede van het nieuwe leger aanvoert, hetwelk tegen de oude Letterkunde optrekt, - scribe en zijne stukken vinden op onze Tooneelen een gretig onthaal. Zijn Robert le Diable, die, voor een leven vol gruwelen, behouden wordt, omdat toevallig de klok slaat, die zijnen vader naar de Hel roept, wien de zoon

{==672==} {>>pagina-aanduiding<<}
daarheen niet gaarne, maar wel naar de zonde, wil volgen: dit God- en deugdtergende stuk is niet alleen in de Hoofdstad bij de twintigmaal, maar ook voor het Hof, vertoond! Wie twijfelt er aan, dat, nu de weg eenmaal gebaand is, spoedig ook Marie Tudor, le Roi s'amuse en Lucrèce Borgia (misschien zelfs wel vertaald op ons tooneel) zullen volgen?.... Gelukkig alzoo, dat er zich onder onze achtbare Geleerden ten minste ééne stem tegen dit snoode misbruik verheft. Het is die van den Hoogleeraar geel, een' man, die zich evenzeer door kennis der nieuwere als der oude Letterkunde onderscheidt, blijkens zijne schoone vertalingen uit walter scott's Lady of the Lake in het Magazijn van den Heer van kampen, en van andere uit milman's Fall of Jerusalem. Hem is door de natuur ook het talent verleend, om dwaasheid, aanmatiging en wansmaak met den geesel der satire te tuchtigen. Hij heeft den vorm gekozen eener zamenspraak met twee geletterde vrienden op den statigen Drachenfels, die zoo vele echt romantische herinneringen aan zijnen voet, op zijnen top en in zijne omstreken aanbiedt, waar hij het tooneel des gespreks plaatst. Van zijne twee vrienden is de een, charinus, het Romantismus niet ongenegen, de ander, diocles, geheel van hetzelve afkeerig. De Schrijver zelf staat in het midden. In het begin spreekt charinus het meest; doch men kan wel zien, dat hij met de romantische school dat betere denkbeeld verbindt, hetwelk de shakespeares voortbragt, en hetwelk de schlegels en tiecks aan de soort wilden geven, meerdere levendigheid en waarheid in
de voorstelling, verheven boven de beschroomdheid der klassische regelen. Zelfs persifleert hij niet onaardig de kunstsprongen en onnatuurlijke bewegingen der nieuwere romantische Dichters, (bl. 36.) Doch allengs, in de warmte van het gesprek, is hij niet slechts tevreden, de bewondering van het enkel schoone, door niets verpoosd, voor eenigzins eentoonig te verklaren, maar hij meent, dat die bewondering door de tegenstelling van

{==673==} {>>pagina-aanduiding<<}
het afzigtige, het gemeene, het valsche, het slechte zelfs zal verhoogd worden, (bl. 59.) Hij beroept zich op het gejoel der brooddronkenheid, het gemeene der taal en der scheldwoorden in de Romans van walter scott. Maar diocles doet hem te regt het onderscheid tusschen Roman en Treurspel opmerken; en thans doet hij het afzigtige der nieuwe kunst met eene wegslepende-welsprekendheid gevoelen, die charinus geheel tot zwijgen brengt. Hij vergelijkt het Treurspel bij eene lijkstaatsie, die door de stad trekt, en waarbij de oude kunst wel contrasten voorstelde, doch die tot verheffing van den geest dienden, zoo als een vorstelijk paleis, dat de nietigheid des levens nog meer doet uitkomen, of een spelend kind: maar de nieuwe Romantiek brengt die lijkstaatsie over eene woelige markt, langs een marionettenspel of een' gemaskerden optogt, ten einde het contrast regt levendig te maken. Op het antwoord van charinus geraakt diocles in vuur. ‘Dat is eene verdoemde kunst,’ roept hij uit, ‘die smaak en schoonheidsgevoel op den dwaalweg brengt; die zich verlustigt in de razernij van krankzinnigen; die liever het benevelde verstand schildert, waar één enkele lichtstraal in doorbreekt, dan den glans van een helder begrip!... Wat onzinnig, wat afzigtelijk, wat afgrijsselijk is, wordt bij voorkeur uitgeplozen, ontleed, in alle zijne deelen blootgelegd; met kunst en talent, God beter' 't!..... maar men sla dat talent niet te hoog aan. Een riool is een riool en niets meer; de enkele melding baart walging.... Kruip er door, zoo het u lust, en wentel er u in! mits ik wandelen mag in de zalen van het gebouw, dat er boven staat. Die Wandalen! Zij zullen den apollo in onze Museums
verbrijzelen en er den gebogchelden thersites voor in de plaats stellen: want - een ligchaamsgebrek is waarheid.’ En daarop wordt de walgelijkheid dier natuurbeschrijvingen in een sprekend voorbeeld aangetoond. ‘Ik kan het niet helpen,’ zegt diocles (een Duitscher) op de uit-
{==674==} {>>pagina-aanduiding<<}
roeping van afgrijzen des verhalers; ‘het is de Fransche romantische school. Gij moogt niet walgen: uw Vaderland begint ze te huldigen.’ - Gave God, dat het laatste niet waar mogt zijn!
Men zou zich echter vergissen, indien men meende, hier niets dan zulken ernst aan te treffen. Het geheele stuk bijna is in een' schertsenden, vaak ironischen toon, en rijkelijk met Attisch zout besprengd. Van harte wenschen wij, dat dit geestige stukje eene goede werking moge doen tot verbetering van onzen volkssmaak. Doch wij kunnen niet voorbij, ten besluite, ééne plaats op te merken, waar göthe voorkomt als zich aan het klassieke aansluitende, terwijl schiller de echte typus van het romantische was. Wij willen niet ontkennen, dat het meerendeel van schiller's stukken en gedichten romantisch is, hoewel hij de bewondering der Grieksche Goden zelfs tot aan de grenzen der Godslastering drijft, en in zoo verre althans, volgens de definitie van schlegel, geheel niet romantisch is. Maar göthe klassiek! Dit klinkt ons wonderlijk in de ooren van den Dichter van Faust, en zelfs van het tweede deel of vervolg op Faust, het bespottelijkste wanschepsel, dat men zich kan voorstellen, en 't welk de Duitschers, alleen uit eerbied voor de groote schim, niet durven afkeuren. Het is waar, hij heeft de Iphigenia gedicht, en dit is zekerlijk een klassisch meesterstuk, waarin men ziet, hoe ver göthe het op dien weg had kunnen brengen; maar verre het meerendeel zijner gedichten en de geheele aanleg van zijnen geest is toch romantisch.
Wij wenschen aan dit vernuftige stukje vele lezers, en hopen, dat de Heer geel ons op meer dergelijke vruchten van zijnen geest zal onthalen.





Onderzoek naar den inhoud en het wezen des Christendoms, volgens de leer van Jezus en de Apostelen, door N. Messchaert, in leven Predikant bij de Doopsgezinde Gemeente te Rotterdam. Met eene Voorrede van D.T. Huët,

{==675==} {>>pagina-aanduiding<<}
Predikant bij de Walsche Gemeente aldaar. Te Rotterdam, bij J. van Baalen. 1835. In gr. 8vo. XVI, 54 en 226 bl. f 3-60.

Dit werk wordt voorafgegaan door eene zeer lezenswaardige Voorrede, voornamelijk strekkende, om wijlen den Heer messchaert als een' zeer kundig', helder en waarlijk liberaal denkend' en gevoelend', voor het redelijk en practisch Christendom rond en liefderijk uitkomend' Godgeleerde te doen kennen. Wij danken den Heer huët voor dit welgeschreven stuk, waardoor hij de verdiensten van zijnen overleden' Ambtgenoot schoon in het licht gesteld, en zijne eigene met hem overeenkomstige denkwijze rondborstig verklaard heeft; gelijk hiervan onder anderen twee aanteekeningen, over de onverbasterde waarde der menschelijke rede, en over de ondoelmatigheid van verbindende kerkelijke formulieren, getuigen kunnen.
Het werk zelf is de vrucht eener beantwoording van eene Prijsvraag bij teyler's Godgeleerd Genootschap, waarvan Rec. met huët zegt, ‘dat de inleiding van het voorstel eene andere vraag deed verwachten, of dat de vraag eene andere inleiding vereischte;’ terwijl hij tevens met hem de uitspraak van Bestuurders des Genootschaps billijkt, die dit stuk niet bekroond, en verklaard hebben, ‘dat het vele verdiensten bezat, en het werk was van eenen bekwamen Schrijver, maar niet aan het oogmerk voldeed, door de uitschrijving der Prijsvraag eigenlijk bedoeld.’ Op verzoek van vele Vrienden des Overledenen, ziet nu deze Verhandeling het licht; vele Inteekenaars hebben hunne belangstelling daarin getoond, en zij zullen zich hiervoor, vertrouwt Rec., niet teleurgesteld vinden, want zij zullen er (geen betere lofspraak weet hij er aan te geven) messchaert uit leeren kennen, zoo als huët hem geschetst heeft.
De inhoud komt kortelijk hierop neder. In het eerste Hoofdstuk wordt onderzocht, ‘wat jezus, zoo ten aanzien van het geheele stelsel der Godsdienst, (uitbreiding en volmaking van de Mozaïsche Godsdienstleer, waarop de zijne gebouwd was) ‘als met opzigt tot zijn' eigen persoon,’ (vooral in zijne hooge betrekking tot God) ‘en den aard der weldaden, door hem aan het menschdom aangebragt, zelf uitdrukkelijk geleerd heeft.’ - Het tweede Hoofdstuk wijst de leer der Apostelen aangaande dezelfde onder-
{==676==} {>>pagina-aanduiding<<}
werpen aan. - Op grond van dit een en ander, bevat het derde Hoofdstuk een onderzoek, ‘wat volgens die leer moet beschouwd worden als het eigenlijke wezen des Christendoms, dat voor alle tijden geschikt en voor alle menschen behoefte is.’ Hier bewijst de Schrijver, 1. dat ‘de leer van jezus eene eigenlijke Openbaring van God,’ en 2. dat ‘het geloof aan de Goddelijkheid eener Openbaring en der leer van jezus en de Apostelen redelijk is;’ welk laatste hij in drie hoofdpunten, als voorbeelden, aantoont, namelijk in ‘de leer van God den Vader, den Zoon van God en den heiligen Geest, de verlossing door jezus' dood, en de opstanding der dooden:’ waarna hij, 3. ‘het ware wezen des Christendoms, voor alle tijden geschikt, en voor alle menschen behoefte,’ voordraagt, als ‘begrepen in geloof, hoop en liefde,’ bij welker eerste hij kortelijk opsomt de hoofdpunten, die de Christen gelooft. - Wie eene breedere opgave van den inhoud dezer Verhandeling verlangt, dien verwijzen wij naar de Godgeleerde Bijdragen, IX, 4, waar eene zeer goede te vinden is.
Van verdere beoordeeling dezer Verhandeling onthoudt Rec. zich om meer dan ééne reden; vooreerst omdat de Schrijver reeds overleden is, en dus geen nut van eenige omtrent zijn werk gemaakte aanmerkingen meer hebben kan, en dit voornamelijk als eene vereerende gedachtenis voor zijne Vrienden, die de uitgave verlangd hebben, beschouwd moet worden; ten andere, omdat over het geheel van deze Verhandeling, als antwoord op de bewuste Prijsvraag, door bevoegde beoordeelaars eene uitspraak gedaan is, waarmede Rec. zich zeer wel kan vereenigen; en eindelijk, omdat, indien hij zelfs maar het voornaamste zou willen aanstippen van hetgene, waarover hij reeds lang op dezelfde wijze of nagenoeg, als de Schrijver, gedacht heeft, en waaraan hij dus zijne volle goedkeuring geven kan, als ook van hetgene, waaromtrent hij meer of minder met hem in gevoelen verschilt, hij hiertoe eene ruimte van betoog noodig zou hebben, veel grooter, dan het bestek eener gepaste aankondiging in dit Tijdschrift hem veroorloven kan. Het zij dus genoeg in het algemeen te zeggen, dat men hier overal, zelfs waar men meenen mogt van den waardigen Man te moeten verschillen, den bekwamen en zelfdenkenden Godgeleerde zal aantreffen, die met de beste wijze van Bijbeluitlegging bekend was, en daarvan verstandig gebruik wist te maken; den Man tevens,

{==677==} {>>pagina-aanduiding<<}
die uit eigene oogen kon en durfde zien, en niet schroomde, zijne meening, al stiet zij ook aan tegen die, welke door Kerkvergaderingen en Godgeleerden als regtzinnig geijkt geworden is, ronduit te verklaren; den Christenleeraar eindelijk, wien het om waarheid en liefde, om godsvrucht en deugd, om verlichting en heii der menschheid te doen, en hiermede hartelijk ernst was.
De stijl dezer Verhandeling is, gelijk men dien in een werk verwachten kan, dat met menigvuldig aangehaalde en vele woordelijk uitgedrukte Bijbelplaatsen doorzaaid is, waarover gecommentariëerd en waaruit geargumenteerd wordt, hetwelk dus de voordragt niet altijd even aangenaam kan maken; een stijl, waaraan misschien hier en daar minder zorg dan aan de zaken besteed is, maar die nogtans duidelijkheid en gemakkelijkheid genoeg heeft, om met genoegen gelezen te worden.




De Wonderwerken van Jezus, in Gesprekken, door F. Hoekstra, Leeraar bij de Doopsgezinden te Harlingen. Te Haarlem, bij de Wed. A. Loosjes, Pz. 1833. In kl. 8vo. 238 Bl. f 1-25.

Met dit werkje voltooit de Heer hoekstra een stel van boekjes, die hij over de Geschiedenis des Nieuwen Verbonds voor de jeugd geschreven heeft, namelijk over de Geschiedenis van jezus, de Geschiedenis der Apostelen en de Gelijkenissen van den Zaligmaker, waarbij hij er nu een voegt over de Wonderwerken van jezus. Een grootvader verbeeldt hier wederom met eenigen van zijne kleinkinderen over dit onderwerp te spreken; maar de jonge luidjes zijn nu al gaandeweg wat ouder geworden, zoodat zij wat vaster' kost kunnen verdragen, die voor kinderen in den volsten zin nog niet dienen zou. Grootvader neemt, na eenige voorbereidselen, elken avond (en hij heeft er zestien toe besteed) één, somtijds ook wel eens (wat misschien minder verkieslijk is) meer dan één voornaam wonderwerk des Zaligmakers tot zijn hoofdonderwerp, waarbij hij dan evenwel ook soms van andere gelijktijdige of gelijksoortige met een woord melding maakt: hij heldert het geschiedverhaal kort en duidelijk op, toont het ware en het waardige van de gebeurde zaak aan,

{==678==} {>>pagina-aanduiding<<}
en leidt er eenige zedelijke leeringen uit af. - Grootvader praat wel eens wat lang en veel, gelijk het met oude lieden somtijds gaat; maar hij praat toch goed en nuttig, en is waardig, dat men hem hoore: vooral waar hij zich maar tot ééne gebeurtenis bepaalt, is hij wel het belangrijkst. - Aankondiger dezes, die zich verbeeldde toe te luisteren, zou wel eens iets te vragen gehad hebben; maar hij zou dit dan doorgaans liefst niet in het bijzijn van de jeugd hebben gedaan, en hij wil het ook nu voor het Publiek niet doen, te minder, omdat het van geen groot aanbelang zou geweest zijn, en hij niet wil schijnen te vitten op het goede werk van bestevaêr, die nog alles behalve een suffer blijkt te zijn: hij wil het dus liever bij deze eenvoudige aankondiging laten, en hetzelve, ten overvloede, aan jongen en ouden aanbevelen, als die er over het geheel eene verstandige, onderhoudende en nuttige Bijbelsche lektuur in zullen vinden, waartoe God het zegene!

Gesprek over den voornamen inhoud der Openbaring van Joannes; vooral in betrekking tot de gebeurtenissen van onzen leeftijd. Te Kampen, bij K. van Hulst. 1835. In gr. 8vo. 24 Bl. f :-25.

Op 24 bladzijden zal men wel niets anders aangaande den inhoud en de strekking van de Openbering van johannes verwachten, dan hetgeen zeer oppervlakkig is. Onwillekeurig viel ons oog, na het lezen van dit geschriftje, op de Verhandelingen en Leerredenen van Do. laan, waarvan wij het tweede deel eerlang hopen aan te kondigen, en wij dachten zoo bij onszelven, dat het toch wel gemakkelijk is, wanneer men op eenige bladzijden in een gemeenzaam gesprek kan afhandelen, waarover een ander jaren nadenkt en dikke boeken schrijft; - maar wacht eens! de Schrijver belooft aan zijnen vriend, eerlang een doorloopend en ophelderend overzigt van dit geheele deel der Openbaring, de vrucht van een veeljarig onderzoek, in handen te geven. Bijzonder veel nieuws zal het, naar dezen voorlooper te oordeelen, niet bevatten, en wij achten ons dus vooreerst nog ontslagen van de moeite, om des Schrijvers denkbeelden op te geven en te toetsen, gelijk wij, indien er nieuwe oog-
{==679==} {>>pagina-aanduiding<<}
punten in aangegeven wierden, zeker zouden doen, al ware het boekje nog zoo klein. Maar het staat ons niet fraai, den geringen omvang van een geschrift te berispen, dat Rec. al blijde toe was spoedig ten einde te wezen, omdat het noch voor het verstand, noch voor het hart bijzonder veel voedsel bevat.

Eene voor onzen tijd gewigtige vraag van den Apostel Paulus overwogen. Naar aanleiding van 1 Kor. I:13a. [Is Christus gedeeld?] Door eenen Hervormden Predikant in de Provincie Groningen. Te Appingadam, bij J. Mekel. 1834. In gr. 8vo. 76 Bl. f. :-70.

Een der tallooze vlugschriften, uitgelokt door de woelingen onzer dagen in de Nederlandsche Hervormde Kerk. De Schrijver geeft aan het slot den hoofdinhoud en de bedoeling van zijn geschrift aldus op: ‘Mijn tweeledig doel was, om aan te toonen, eensdeels: dat het Christendom, hetwelk velen onzer tegenwoordige Hervormde Evangeliebelijders, met eene liefdelooze veroordeeling van andersdenkenden, als het eenige ware voorstellen en aanprijzen, het ware niet is, en ons niet op den regten weg naar den hemel brengt; en anderdeels: dat eene te verre gaande vrijheid in denkwijze, eene onbepaalde toegeving aan de rede, zonder volledige onderwerping aan Gods openbaring in den Bijbel, welke wij in onze belijdenis verklaren, geheel en eeniglijk ten rigtsnoer onzes geloofs aan te nemen, ons tot een ander uiterste voert, hetwelk niet minder onwaar is, en ons evenzeer van het spoor tot ons geluk verwijdert. Ik heb derhalve in deze bladen getracht voor [tegen] alle overdrijving in het eene, zoowel als in het andere te waarschuwen, daarvan af te manen en integendeel tot eenen bezadigden, Christelijken zin, tot echten Godsdienstijver op te wekken.’ Als er tegen de Zeloten van dezen tijd dan volstrekt moet en zal geschreven worden, - niet voor hen, want dat is boter aan de galg gesmeerd, maar voor zwakke en ligt vervoerbare gemoederen, - dan is het in dezen geest nog het beste.





{==680==} {>>pagina-aanduiding<<}

Eenige Wenken over de Pathogenie, Pathologie, Therapie en AEtiologie der Aziatische Cholera, medegedeeld door C.J. Nieuwenhuys, Med. et Chir. Doctor, enz.

(Vervolg en slot van bl. 635.)

Bij Cholera abdominalis is eene meerdere bloedophooping, met gevoel van drukking, spanning en angstgevoel in den buik; men ontwaart door de buikswanden eene vochtgolving in de maag en darmen, die dan vooral met eene ontlasting eener buitengewone hoeveelheid van serum sanguinis gepaard gaat. Bij lijkopeningen vond men in deze gevallen de vena cava descendens, de aorta, de iliacoe en groote leveraderen niet alleen tot berstens toe opgevuld met zwart bloed, maar ook de darmen waren sterk geïnjicieerd, en soms derzelver slijmvliezen rood geverwd. In deze gevallen ziet men ook soms de ontlastingen met bloed gekleurd, als een bewijs, dat de aandrang van bloed zoo groot was, dat het door de haarvaten tot in het darmkanaal penetreerde. Aan positive bewijzen van dien aard ontbreekt het den Schrijver niet; maar, wat Rec. zeer belangrijk voorkomt, is, dat hij zijne stelling ook door een negatief bewijs nog duidelijker maakt: een knaap, namelijk, waar, bij eene asphyctische Cholera, noch drukking, noch pijn in den buik, en geene fluctuatie, alzoo noch afscheiding noch ontlasting van de eigenaardige Cholera-stoffen aanwezig waren, zijnde de buik ingevallen, maar wel eene buitengewone belemmering in de ademhaling plaats had. Bij de lijkopening vond men hoofd en borst buitengewoon gevuld met bloed, en de ingewanden van den buik geheel bloedledig, doende zich deze meer dan gewoonlijk bleek voor. Op niet ééne plaats van geheel het darmkanaal was eenig spoor van bloedophooping noch van de gewone Cholera-stof voorhanden. Zoodat deze verdeeling, wanneer zij ook als zoodanig nog niet als waar kan gelden, toch daardoor vele waarschijnlijkheid bekomt.
Thans gaat de Schrijver over, om uit de lijkopeningen zijne beschrevene nosologie der Cholera te bewijzen, en alle daarbij voorkomende verschijnselen te verklaren. Of en hoe hij hierin geslaagd zij, oordeele de lezer. Rec. gelooft, dat zij nog veel te wenschen overlaat, en, om zulks aan te too-
{==681==} {>>pagina-aanduiding<<}
nen, laten wij hier volgen hetgeen de Schrijver als bewijs aanvoert: ‘Een andermaal vonden wij in het hospitaal het lijk van een sterk gespierd, kort na zijne aankomst gestorven man, niet alleen normaal warm over het geheele lijf, maar de spieren aan armen, handen, vooral aan dijen en beenen, waren in eene gestadige trekkende beweging; zoo zelfs, dat, als wij den tot op de borst gebogenen arm in eene uitgestrekte ligging bragten, deze dadelijk in de vorige stelling teruggetrokken werd,’ enz. Uit deze en soortgelijke waarnemingen meent nieuwenhuys te kunnen afleiden, dat gedurende de ziekte het systema capillare zoo werkeloos en krampachtig zaamgetrokken is, dat daarin geen bloedomloop kan plaats hebben; zoodra echter is deze vreemde prikkel, na den dood, niet weggenomen, of het herkrijgt het aan hetzelve eigene opslorpend en inzuigend vermogen, en trekt een' grooteren toevloed van het in de grootere bloedvaten zaamgeperste bloed (dat echter verdikt of gecoaguleerd is) tot zich, helwelk dan eene vermeerderde roodheid en warmte, zoo in huid als spieren, ten gevolge heeft. (Bichat, Anatom. generale.) Bij een' haastigen dood (vooral door stikking) is het leven in deze perepherie nog niet geheel uitgebluscht, maar onderdrukt, en wordt door nieuwen aanvoer van bloed wederom opgewekt; zoodat er onwillekeurige bewegingen der spieren op volgen, welke het opwekken uit eenen schijndood zouden ten gevolge hebben, bijaldien het bloed vloeibaar gebleven en niet ontmengd was. Op soortgelijke scherpzinnige wijze
verklaart de Schrijver het transpirant blijven der cornea en meerdere verschijnselen bij Cholera-lijken.
Over den Typhus Cholericus zegt nieuwenhuys veel belangrijks en nieuws, wijkende van bijna alle, den Rec. bekende, Schrijvers af, zoo wel in nosologische als therapeutische beschouwing, en toont door lijkopeningen aan, dat niet alle Typhi met ophooping van bloed in de hersenen of hersenvliezen of met ontsteking derzelven vergezeld gaan.
In zijne Therapie der Aziatische Cholera doorloopt hij den aard en de werking van vele in dezelve aangeprezene medicamenten, toont derzelver therapeutische werking op het menschelijk mechanismus aan, trekt daaruit de gevolgen, die zij bij hunne aanwending op deze ziekte hebben moeten, en legt daarbij veel therapeutisch doorzigt aan den dag.

{==682==} {>>pagina-aanduiding<<}

De AEtiologie der Aziatische Cholera wordt voorafgegaan door eene philosophisch-physiologische inleiding, betoogende het standpunt van ons microcosmus tot het macrocosmus. Nieuwenhuys beroept zich hier op zijne, reeds in het jaar 1810 uitgegevene, Vooroordeelen en Misbruiken in de Geneeskunde, die in vele opzigten gunstig zijn opgenomen door het toenmalig geneeskundig publiek; daaruit leidt hij eene definitie van endemie, epidemie, contagium en miasma af, verklaart het ontstaan van epidemische en contagieuze ziekten niet alleen theoretisch, maar ook practisch, onderzoekt 1o. of de Aziatische Cholera miasmatisch, 2o. contagieus, 3o. of wel epidemisch is, en tracht zoo wel uit haar primitief ontstaan, als uit hare geboorte te Amsterdam, aan te toonen, dat zij oorspronkelijk epidemisch zijn moet, en tevens in hoe verre deze ziekte contagieus worden kan - en in dit opzigt voegt zich Rec. aan de zijde des Schrijvers.
Om nu tot de wezenlijke naaste oorzaak, tot de nog toe onbekende x, der Aziatische Cholera te komen, zoekt de Schrijver (bl. 130-139) naar eene werking van het een of ander bestanddeel van den dampkring, hetwelk dezelfde verschijnselen op het dierlijk organismus te weeg brengt, als wij in de Aziatische Cholera hebben leeren kennen; en om daartoe te geraken, vorscht hij de eerste gevolgen van zoodanig eene oorzaak na, en onderscheidt deze van eene reeks van gevolgen, welke onmiddellijk wederom door deze eerste inwerking geboren worden: en zoo bewijst hij op eene bondige wijze, dat de eerste gevolgen van de inwerking x niets zijn dan eene verlamming of werkeloosheid der fijne huidzenuwen en haarvaten, welke met de electro-galvanische inwerking op het dierlijk zamenstel, volgens de Physiologie van Dr. wedemeijer, (pag. 241 en volg.) zoodanig overeenstemt, dat zij weinig of geen twijfel meer overlaat aan de identiteit van deze twee factoren. Vooral deze afdeeling moet in haar geheel gelezen worden, en heeft Rec. zoo zeer bevallen, dat hij zich overtuigd houdt, dat geen Geneeskundige, ook dàn wanneer hij niet geheel met den Schrijver overeenstemt, deze Wenken onvoldaan zal ter zijde leggen.
Rec. zoude te wijdloopig worden, bijaldien hij nog de parallel, door Dr. nieuwenhuys tusschen de Aziatische en sporadische Cholera en de tusschenpoozende koortsen getrokken, hetwelk niet minder verdient gelezen te worden, wilde uiteenzetten; ook dit bevat veel waars.

{==683==} {>>pagina-aanduiding<<}

Wat den druk van het werkje aangaat, zoo heeft Rec. daarop niets anders aan te merken, dan dat hier en daar zinstorende drukfouten zijn ingeslopen; b.v. bl. 7. 31. 90. 98. 138: ook verwondert het Rec., dat de Uitgevers aan dit werkje geene meerdere publiciteit, welke het zoo zeer verdient, hebben kunnen of willen geven.





Tijdschrift voor Natuurlijke Geschiedenis, uitgegeven door J. van der Hoeven, M.D., Prof. te Leyden, en W.H. de Vriese, M.D., Prof. te Amsterdam. Isten Deels 1ste Stuk. Te Amsterdam, bij C.G. Sulpke. 1834. In gr. 8vo. 90 Bl. De Jaargang f 9-:

Van harte wenschen wij, dat dit Tijdschrift zulk een gunstig onthaal bij het lezend publiek moge vinden, dat de uitgever genoegzaam ondersteund worde in de kosten dezer onderneming. Met leedwezen heeft men toch die zien ophouden, waardoor gedurende eenigen tijd de Bijdragen tot de Natuurkundige Wetenschappen het licht zagen. Jammer zoude het zijn, dat een arbeid, door zoo vele verdienstelijke mannen bevorderd, uit gebrek van aanmoediging geenen verderen voortgang konde hebben. Dat ephemere voortbrengsels wederom spoedig in het niet verzinken, dewijl derzelver nietigheid van zelf hun geen lang bestaan kon verzekeren, is een billijk gevolg, in den aard der zaak zelve gelegen; - beter lot zij dezer onderneming beschoren, die hare aanprijzing met zich brengt, en uit wier vruchten men het best den grond leert kennen, op welken zij gekweekt worden. Tot nog toe ontvingen wij slechts het eerste stuk ter aankondiging.
Dit stuk behelst eene belangrijke Verhandeling over een geslacht der vleugelhandige Zoogdieren, Bladneus genaamd, door c.j. temminck; verder twee plantkundige, over de Steranijs van w.h. de vriese, en eenige waarnemingen omtrent den Culilawan-boom van rumphius, door c.l. blume; beide getuigen van de kunde en den ijver der mededeelers voor de wetenschap, welke zij bij voorkeur beoefenen. Dat Natuur-, Ontleed- en Ziektekundige Ontleedkunde in de volgende stukken eene plaats vinden, hebben wij met genoegen gezien. De Heer van der hoeven vervult terstond zijne belofte van dadelijke medewerking, door een berigt over de uitbreiding der Natuurlijke Geschiedenis en Ontleed-
{==684==} {>>pagina-aanduiding<<}
kunde der Dieren in het jaar 1832. Het is, wel is waar, slechts verzameling van hetgeen anderen gedaan hebben; maar, om zóó te verzamelen, moet men zelf de wetenschap magtig zijn, en men ziet er uit, dat oorspronkelijk werkzaam te zijn welligt minder moeijelijk zoude vallen; daarenboven, het is een minder aangenaam, maar allernuttigst, velen hoogst welkom werk. Dit eerste stuk wordt besloten met eene beoordeeling der Dissertatie van g.j. loncq, door den Hoogl. pruys van derhoeven. Te regt wordt zij geroemd als een bewijs, dat de klassieke studiën aan onze vaderlandsche Hoogescholen beoefenaars vinden. Eere wien eere toekomt. Intusschen kunnen allen dezen weg niet inslaan. De studie moet velen tot eene kostwinning leiden. Mogt zij echter nimmer tot eene ambachtelijke uitoefening verlagen, wanneer het den meesten, om tijdelijke belangen, niet vergund wordt adire Corinthum!




Handboek van de Geschiedenis der Letterkunde, bij de voornaamste Europische Volken in nieuwere tijden; door N.G. van Kampen. Iste Deel. Te Haarlem, bij de Erven F. Bohn. 1834. In gr. 8vo. XXIV en 494 bladz. f 4-50.

Weinigen onzer geletterde Landgenooten, indien iemand hunner, hebben het beschaafd Publiek zoozeer aan zich verpligt, door het leveren van Handboeken, die het gelukkig midden houden tusschen al te vermoeijende uitvoerigheid en al te oppervlakkige beknoptheid, en die tevens eene onderhoudende lectuur verschaffen en een' hechten grondslag leggen tot meer uitvoerige beoefening van meer dan één vak van wetenschap, als de altijd werkzame Hoogleeraar van kampen. Men behoeft slechts de lijst van 's Mans oorspronkelijke en door hem omgewerkte of vrij vertaalde boekwerken in te zien, om zulks volmondig toe te stemmen.
Na ons, onder het getal der laatstgenoemden, de Handboeken voor de Geschiedenis der Oude en Middeleeuwsche Letterkunde van Prof. wachler in onze taal geleverd te hebben, moest de aandacht des Schrijvers noodwendig vallen op de voortzetting van dien arbeid, welke de nieuwere Letterkunde omvat. Hij wilde dan ook een zoodanig overzigt den Nederlandschen lezer niet onthouden, maar begreep, om goede redenen, hier het voetspoor van zijnen vroeger gevolg-
{==685==} {>>pagina-aanduiding<<}
den Duitschen voorganger te moeten verlaten, en besloot, zonder hem geheel uit het oog te verliezen, in een meer oorspronkelijk werk, de Geschiedenis der Letterkunde, d.i. der fraaije Letteren en Wetenschappen, der Poëzij en van den fraaijen Prozastijl, vooral gedurende de drie jongste Eeuwen, in zamenhang met de lotgevallen der Natiën, te behandelen, en zulks wel met vereeniging der ethnographische en synchronistische manieren van behandeling, zoodat de vorderingen in letterkundige beschaving bij ieder Volk op zichzelve aangewezen, en evenzeer derzelver wederkeerigen invloed in dit opzigt beschouwd worden.
Dit doel kon niet bereikt en het vereischte verband der deelen van dit belangrijk geheel niet gevonden worden, zonder in de Middeleeuwen, tot op de inneming van Konstantinopel en de zoogenaamde herleving der Letteren, de kiemen der latere letterkundige beschaving, vooral in het Oosten en in het zuidelijk en Midden-Europa, te hebben opgespoord. Dit onderzoek maakt dan ook den hoofdinhoud uit der beschouwing van het eerste Tijdvak, dat met het midden der XVde Eeuw eindigt; het tweede behelst inzonderheid de Gouden Eeuw der Italiaansche Letterkunde, en zal met den aanvang van den dertigjarigen Oorlog eindigen; terwijl het volgend hoofdgedeelte van dit werk het verval der Letterkunde in Italië, haren toenemenden bloei elders, vooral in Duitschland, Frankrijk en Nederland, moet in zich sluiten; en eindelijk het vierde hoofdzakelijk gewijd zal wezen aan de ontwikkeling van den invloed der Fransche denkwijze, ook in het Letterkundige, op de overige Volken van Europa, tot dat deze op hunne beurt op Frankrijk werken, en het van zijne oude beginselen te dien opzigte, gelijk vroeger in het staatkundige, doen afwijken.
In dit eerste Deel wordt het eerste der opgegevene Tijdvakken en een belangrijk gedeelte van het tweede geheel afgehandeld. Na in de Inleiding de noodzakelijkheid der kennis van de Middeleeuwsche Letterkunde voor die der nieuwere, den invloed der Mohammedaansche Volken op Europa, en de strekking, die de vormen, onder welke het Christendom zich toen vertoonde, noodwendig aan de beoefening der Letteren geven moesten, te hebben aangewezen, geeft de Schrijver, in de zeven Hoofdstukken, welke de eerste Afdeeling uitmaken, een beknopt, helder en aaneengeschakeld overzigt van de Provençaalsche, Noordfransche, Duitsche,

{==686==} {>>pagina-aanduiding<<}
Nederlandsche, Britsche, Spaansche en Portugesche, en Italiaansche Dicht- en Letterkunde in het genoemde eerste Tijdvak; opent daarna de beschouwing van het tweede met de zeer juiste opmerking, dat welligt nooit, na de invoering des Christendoms, de wereld zulk eene algemeene en volledige verandering heeft ondergaan, als gedurende de laatste helft der XVde en de eerste der XVIde Eeuw, en maakt ons vervolgens nader bekend met de personen en verrigtingen dier Mannen, aan wier geestvruchten of bescherming Italië zijnen hernieuwden dichterlijken roem, en Europa, voor zijne beschaving, zooveel dank verschuldigd is. Vooral worden de medicissen, dante, ariosto, de navolgers van petrarca (die zelf nog in het vorige tijdvak te huis behoort), tasso, in wiens leeftijd de vrijheid in Italië ten onder ging, maar daarentegen de zedeloosheid meer dan vroeger werd beteugeld, en marino, wiens dichttrant, zoo in als buiten zijn vaderland, van zoo grooten invloed was, op eene zeer oordeelkundige wijze beschouwd en beoordeeld.
Deze oppervlakkige opgave moge volstaan, om te doen zien, hoeveel belangrijks hier gevonden wordt, en wat men ook in het tweede Deel billijk kan verwachten. Behalve van den schat zijner eigene kundigheden, heeft de Schrijver zich bediend van de nieuwste en beste Duitsche en Fransche werken over de door hem behandelde onderwerpen, ook van zulke, die hier te Lande minder bekend zijn, en de voornaamste bronnen, uit welke hij geput heeft, onder den tekst aangewezen. Dan, verre van zich op de getuigenissen van anderen te verlaten, bestudeerde hij tevens zelf de klassieke schriften, wier inhoud, geest, en invloed op de kennis en zeden der tijdgenooten, hij zijnen Lezeren wilde leeren kennen; en zij zijn hem voor dezen arbeid, gelijk voor elken vroegeren, dank verschuldigd.
Te meer zijn zij dit, dewijl des Schrijvers liefde voor Godsdienst en zedelijkheid ook hier wederom overal treffend doorstraalt, en hij den maatstaf van het ware, goede en schoone tot dien verkozen heeft, naar welken hij de waarde der door hem beschouwde schriften afmeet en verder denkt af te meten. Te regt kondigt hij dus reeds bij voorraad aan, dat men, ook ten opzigte der lettervruchten van latere Dichters en Prozaschrijvers, zijnen lof niet te wachten heeft, wanneer ze de kieschheid, het zedelijk gevoel en den adel onzer uatuur beleedigen, of aandruischen tegen den eerbied

{==687==} {>>pagina-aanduiding<<}
voor het Opperwezen. Nogtans hopen wij, dat dit gevoel voor hetgene zijn hart en verstand hem alleen als waarlijk goed en schoon doen erkennen, hem tot geene te groote onvolledigheid in de behandeling van de gewrochten der door hem bedoelde Mannen zal leiden, maar veeleer hem bewegen, om, zoo ver de kieschheid zulks toelaat, de wezenlijke gebreken in hun werk aan te wijzen, hetwelk veel meer strekken zal, om den niet al te zeer bevooroordeelde van zijne blinde, en niet zelden van anderen overgenomene, bewondering te genezen, dan eene bloote afkeuring, die, zonder bijgevoegde bewijzen, door sommigen, hoe verkeerdelijk ook, aan vooringenomenheid tegen hetzelve zoude kunnen toegeschreven worden.




Le Ciel étoilé. Cantate, traduite de Jer. van Alphen, par Aug. Clavareau. Utrecht, J.G. van Terveen et Fils. 1835. gr. 12mo. 31 pag. f :-25.

Wie, in de letterkundige wereld, kent niet van alphen's heerlijke Cantate, den Starrenhemel, dat dichtstuk, door bevoegde kunstregters, als een der schoonste voortbrengselen onzer godsdienstige poëzij, geroemd?
De begaafde clavareau, die reeds zoo menig treffelijk blijk gaf van den helderen weêrklank, welken de toonen van Nederlandsche Zangers in zijn gemoed vonden, deelt ons, in het aangekondigde stukje, op nieuw een bewijs mede, niet slechts, dat hij den geest der beide talen uitnemend wel gevat heeft, en met het schoone onzer poëzij, zoo als zich van eenen man van zijnen aanleg en smaak laat verwachten, naar waarde is ingenomen, maar ook, dat hij zelf Dichter is. Want, om de denkbeelden van den waardigen van alphen zoo schoon en zuiver weder te geven, als dit in de voor ons liggende vertaling is gedaan, moet men zelf bezield zijn door den gloed der echte poëzij, die het gemoed van den oorspronkelijken Zanger ontvonkte, toen hij den lof des Heeren, in deze schoone Cantate, vermeldde.
Het verheugt ons daarom, dat een Dichter, als clavareau, dezen heerlijken beurtzang heeft vertaald, en geen louter werktuigelijke hand zich daaraan heeft vergrepen. Wilt gij hooren, Lezer! hoe clavareau, in de taal onzer naburen, met den godvruchtigen van alphen harmonisch éénen

{==688==} {>>pagina-aanduiding<<}
toon aanslaat? Wij kiezen, tot eene proeve daarvan, de volgende regelen, waarin, naar ons gevoel, de vertaling het oorspronkelijke nog overtreft:

Eerste Stem. 
 
Wie kan al de starren meten? 
Wie spreekt haar getallen uit? 
Wie haar doel en during melden, 
Of den kring, die haar besluit? 
 
Première Voix. 
 
Qui pourrait mesurer tous ces globes lointains? 
Qui nous dirait leur nombre, et leur but, et leur terme? 
Quel compas tracerait, à nos yeux incertains, 
Le grand cercle qui les enferme? 
 
Tweede Stem. 
 
Hij, die al wat Hij formeerde 
Met een' wenk regeren kan, 
Noemt de starren bij haar namen, 
Meet den hemel met een span. 
 
Seconde Voix. 
 
Celui qui, d'un seul mot, peupla cet océan, 
Et règle, d'un coup d'oeil, ces innombrables mondes, 
Nomme tous ces soleils sous leurs voûtes profondes, 
Mesare les cieux d'un empan. 

Uit de sierlijk gestelde Opdragt aan den Zoon des vereeuwigden Dichters, den Heer d.f. van alphen, zouden wij geneigd zijn, op te maken, dat een vriendelijke wenk van dezen den Heer clavareau op het denkbeeld heeft gebragt, hetwelk wij hier zoo gelukkig verwezenlijkt zien. Het mag ons alzoo verblijden, dat beide waardige mannen zich vereenigd hebben tot dit treffelijk doel; waardoor tevens het gezegend aandenken van den vriend, ook van onze jeugd en van onze kinderen, op nieuw onder ons verlevendigd wordt.
Onder ons? Ja, Lezer! dewijl toch het Fransch ook hier te lande vrij algemeen gekend en beoefend wordt, en het te wenschen is, dat ook deze vertaling, even als die van de

{==689==} {>>pagina-aanduiding<<}
Kindergedichtjes van Vader van alphen, zonder dat dezelve het oorspronkelijke bij ons verdringen, den jongen lieden in handen moge gegeven worden. Maar, wat wij vooral hopen, is, dat deze overzetting van een der voortbrengselen onzer godsdienstige Muze onder onze ligtzinnige naburen bekend en verspreid - dit niet alleen, maar ook naar waarde hooggeschat moge worden, en de geest, die in dit zangstuk leeft, in veler, veler harten moge overgaan, en er den verderfelijken invloed moge weren van geschriften als die van victor hugo, en wie, met hem, hunne heerlijke geestvermogens aan het rijk der dwaling en der zonde wijden!
De verschijning van dit stukje, hetwelk zich ook door netten uiterlijken vorm aanbeveelt, heeft den wensch bij ons verlevendigd, dat de prijsvraag, welke, een' geruimen tijd reeds geleden, door een Genootschap ter bevordering der Toonkunst, is uitgeschreven, tot het bekomen van eene gepaste muzijk voor deze Cantate, met een gelukkig gevolg bekroond moge worden.

De Zweden in Praag, of Vaderlandsliefde en Vrouwendeugd. Door C. Pichler. II Deelen. Te Zutphen, bij W.J. Thieme. In gr. 8vo. 580 Bl. f 5-60.

Deze Roman, reeds vóór geruimen tijd in het licht verschenen, behoort, wat het onderhoudende van deszelfs inhoud en stijl betreft, voorzeker tot de besten, welke sedert lang in onze taal zijn overgebragt. De geschiedkundige verhalen, in welke het romantische met zeer veel smaak is ingeweven, stellen met naauwkeurigheid de gebeurtenissen voor, die voorgevallen zijn op het tooneel en in den tijd, waarin deze Roman geplaatst is.
Kort vóór het einde van den dertigjarigen oorlog ondernamen de Zweden nog eenen aanslag, die ten doel had, om zich van Praag, de hoofdstad van Boheme, bij verrassing meester te maken. Zij bedienden zich daartoe van de hulp, den raad en de medewerking van eenen Boheemschen krijgsman odowalsky, die, vroeger in Keizerlijke dienst, als Majoor, gestaan hebbende, nadat hij uit dezelve, zonder billijke belooning voor zijne gewigtige diensten, ontslagen was, tot de partij der Zweden was overgegaan. Ofschoon

{==690==} {>>pagina-aanduiding<<}
dezen zich in een gedeelte der stad nestelen, gelukt het aan de burgerij, om in het overige gedeelte zich staande te houden tegen hunne aanvallers. Onder de dapperste verdedigers der stad behoort vooral ook hynko, Graaf van Wallenstein, de neef en erfgenaam van den naam des bekenden friedlander. De tijding van den vrede, welke tusschen de oorlogvoerende Mogendheden gesloten was, maakt aan den worstelstrijd tusschen de belegeraars en de verdedigers een einde, en de Pragers zien alzoo hunne standvastigheid en dapperheid bekroond, door hunne stad tegen de vreemde aanvallers voor hunnen Keizer te hebben bewaard. Twee vrouwen vervullen in dit verhaal gewigtige rollen: de bevallige, maar tevens listige helena van berka, de minnares van odowalsky. Haar liefdehandel heeft een noodlottig einde; want odowalsky sneuvelt bij eene afgeslagene bestorming der stad. De andere vrouw, welke met hoogeren lof vermeld wordt, is johanna, aanvankelijk bekend als de dochter van wallenstein's huisopzigter, maar welke aan het einde, herkend zijnde als de dochter van den Zweedschen Graaf königsmark, de gelukkige echtgenoote wordt van Graaf hynko, haren voormaligen Heer.
Het heeft de Schrijfster, bij zulk eenen rijken voorraad van gebeurtenissen, niet ontbroken aan de gelegenheid, om hare bekwaamheid tot het levendig schilderen van belangrijke tafereelen in beoefening te brengen. Zij heeft van deze gelegenheid op eene meesterlijke wijze gebruik gemaakt, en als eene aangenaam onderhoudende lektuur kunnen wij dus dit werk, zonder eenige bedenking, aankondigen. Van eene andere zijde echter beschouwd, zullen wel sommigen het goedkeuren, maar ook anderen er zich aan ergeren, dat de Schrijfster zulk eene sterke vooringenomenheid aan den dag legt voor de Roomschgezinden en tegen de Protestanten, dat zij daardoor, vooral in het verdichte gedeelte des verhaals, het waarschijnlijke wel eens uit het oog verliest. Nog vóór weinige jaren waren, op last des Keizers, zevenentwintig aanzienlijke protestantsche Bohemers op eenmaal (op den 16 Junij 1621) te Praag ter dood gebragt. Het is dus niet waarschijnlijk, dat nu reeds de Bohemers en Pragers met zoo veel geestdrift aan de zaak des Keizers gehecht waren. De Jezuit plachy is een beminnelijk man. Wallenstein en johanna, beiden Roomschgezinden, zijn,

{==691==} {>>pagina-aanduiding<<}
de eerste een bayard, een Ridder zonder blaam of vrees, en de andere eene Heilige. Odowalsky, daarentegen, en helena, beiden Protestanten, komen hier voor als listige intriganten. Dus is de voorstelling der verdichte personen in dit opzigt partijdig. Maar de Protestanten behoeven om dit werk geenen index librorum prohibitorum aan te leggen; het zal niemand van hen in zijn geloof aan het wankelen brengen; en, zoo als het boek nu is, is het eene allezins bruikbare lektuur ook voor zoodanige lezers, voor wie er, onder de werken van smaak in onze moedertaal, weinig bestaat, hetwelk goedgekeurd wordt door de censuur van hunne Hierarchij.

De Non van Gnadenzell; een zedekuudig Tafereel uit het einde der vijftiende Eeuw. II Deelen. Naar het Hoogduitsch van C. Spindler. Te Haarlem, bij de Erven F. Bohn. 1833. In gr. 8vo. 722 Bl. f 6-30.

Goede wijn behoeft geen' krans, en de bekende Schrijver van den Jood en den Jezuit geene onmiddellijke aanbeveling, - dachten wij bij het zien van het jaartal der uitgave van dezen Roman, die thans wel in ieders handen zal zijn. Ten gevalle van hen alleen, die dezelve nog niet gelezen hebben, willen wij zeggen, dat eene schildering van het kloosterleven, zoo als dat in vele geestelijke gestichten kort vóór het begin der Kerkhervorming was, in verscheidene nonnenkloosters nog lang daarna bestaan heeft, en veelligt in enkele tot op heden bestaat, het hoofdonderwerp van dit werk is. De vrijheid in ons land ging in sommige gestichten zoo verre, dat de kloostervrouwen, ter verpoozing harer vrome overdenkingen, met de Heeren uitreden, achter 's Jonkers rug te paard gezet, waaruit de waarheid van de schilderingen des bekwamen Schrijvers is op te maken; ofschoon die waarheid soms met wat al te krachtige en weelderige kleuren is geteekend, evenzeer als de leefwijze der ruwe Ridders en roovers van dien ongelukkigen tijd, dien wij met vreugde zoo verre achter ons zien. De hoofdpersoon echter van den Roman is eene fiere, schoone, jonge, arme, adellijke dochter, die, in het broeinest van ongeregtigheden, aanhoudend onze belangstelling wekt; en alzoo beantwoordt het werk zeer goed aan deszelfs titel. Wij hadden

{==692==} {>>pagina-aanduiding<<}
wel wat meer orde en regel gewenscht; maar dat is, bij al het romantische, vreemde en verrassende, niet meer een hoofdvereischte. - Gelijktijdig schier met deze vertaling kwam er ook eene in het Fransch uit, die allergunstigst in het 57ste Deel der Revue de Paris gerecenseerd werd, en waarin men niet onaardig zegt, dat, hetgeen de Schrijver van Robert le Diable in Ballet voorstelde, door spindler in Roman is gebragt; en dat oordeel kunnen wij, met de noodige beperking, wel onderschrijven. - De correctie had wel wat zuiverder kunnen zijn.

De Loods, een Verhaal, door J.F. Cooper. II Deelen. Naar het Engelsch. Te Amsterdam, bij J.F. Schleijer. 1835. In gr. 8vo. 631 Bl. f 5-60.

Indien eenheid van tijd en plaats, levendig voortspoedende handeling, klimmende belangstelling, schildering en ontwikkeling van meest edele karakters, tragische positiën en eene gelukkige ontknooping de hoofdeigenschappen van een goed Treur- of Tooneelspel zijn, dan zullen zij het ook wel wezen van eenen goeden Roman; en wij kunnen verzekeren, dat de lezers al die eigenschappen in dit verhaal van cooper zullen aantreffen, hetgeen een kruistogt van weinige dagen in de Noordzee in Wintermaand beschrijft, door een Amerikaansch fregat en een schooner, in den oorlog voor de onafhankelijkheid, omstreeks het jaar 1779. Maar in dien korten kruistogt ontvangen wij eene ontwikkeling van het karakter van verschillende personen, bijzonder van eenen vreemden Loods, die wel niemand anders zijn kan dan de beruchte paul jones, en tevens de keurige beschrijving van zeegevaren, landingen, gevangennemingen, ontzet, zeeslag, stormen, schipbreuk, ja alles, wat men, redelijkerwijze, op het zoute water, klippige strand, en aan boord van het beste fregat, dat ooit Amerika's starren (deszelfs vlag) in de lucht verhief, kan verlangen, gestoffeerd met eigenaardige kleuren, krachtige ruwe zee- en beschaafde Engelsche landtaal. Zoodat wij dit werk ruimschoots aanbevelen aan allen, wie het om levendige aandoeningen en edele gevoelens te doen is, vermengd met zoo weinig laagheid, als slechts bestaanbaar is, om al het voortreffelijke der hoofdpersonen te meer aan het licht te brengen.

{==693==} {>>pagina-aanduiding<<}

Wij willen met den Vertaler niet twisten over de vraag, onder welke soort van letterkundige voortbrengselen dit product van de pen des bekwamen Amerikaanschen scott te rangschikken zij. Tous les genres sont bons, hors le genre ennuyeux! Maar wij hadden gaarne gezien, dat de taak, voor welke hij wel berekend is, met wat minder haast ware afgewerkt; dan zou ook de correctie gelukkiger zijn uitgevallen, sommige uitdrukkingen van den Schrijver zuiverder teruggegeven, en geene fouten overgebleven zijn als op bl. 70, Deel I, reg. 10 v.o., waar schip in plaats van roer staat, om van andere te zwijgen, zelfs van de zonde tegen het kostuum, wanneer een Kavallerie-officier de militaire eer bewijst door het afnemen van zijne muts. Maar wij bekorten ons verslag, en eindigen met herhaling onzer aanbeveling en lof.




De Speer van Ithuriël, of Tafereelen en Schetsen op eene Reis door Noord-Nederland en naburige Gewesten, bijeenverzameld door W. Kist. II Deelen. Te Arnhem, bij I.A. Nijhoff. 1835. In gr. 8vo. 580 Bl. f 5-80.

Dit werk is eigenlijk een vervolg op hetgeen de Schrijver vroeger in hetzelfde vak heeft geleverd. Dezelfde eigenschappen, die vroeger aan den Ring van Gyges, aan den Wonderbril en aan den Egyptischen Tooverstaf werden toegeschreven, bezit thans de Speer van Ithuriël. Nu eens maakt de Schrijver, door middel van die speer, zich onzigtbaar; dan wederom noodzaakt hij de genen, welke hij ontmoet en uitvorschen wil, door hen met zijne speer aan te roeren, om aan hem hunne geheimste gedachten te openbaren. De fictie van zoodanig werktuig, het moge dan een ring, bril, staf of speer zijn, begint, door het menigvuldige gebruik, wat afgesleten te worden. Het gaat er mede als met het wassen beeld, dat op onze jaarmarkten, bij afwisseling, cartouche, schinderhannes, louvel en fieschi moet verbeelden: als men dan zelfs hoed en pruik jaarlijks niet wat verandert, bemerken de bezoekers van het wassenbeeldenspel al te ligt, dat hun, onder eenen nieuwen naam, slechts een oude kennis wordt gepresenteerd. Het verwondert ons, dat de bekwame Schrijver nu eens niet eenen anderen vorm aan zijne tafereelen en schetsen geeft. Zulk een oud Litte-
{==694==} {>>pagina-aanduiding<<}
rator kent immers het pictoribus atque poetis, en, wil men niet oorspronkelijk zijn, men heeft immers den toegang tot Lettres Juives, Cabbalistiques, Chinoises, tot Diables boiteux, Gilblassen in alle talen en bij alle natiën. Men kan immers met Munnichhausen op een' kanonskogel reizen, en musiceren in de maag van eenen haai. De Schrijver kan een cent, eene vloo of eenig ander insekt zijne lotgevallen laten vertellen. De Recensent is te kuisch, om te klagen: toujours la Reine; maar hier zegt hij: toujours des perdrix. Zoo kort van geheugen zijn de
Hollanders niet, of zij weten reeds, dat al die ringen, brillen, staven en speren hen rondvoeren in de voornaamste logementen van ons vaderland; te Nijmegen vaart men altijd met de gierbrug over, rookt eene pijp te Lent, sukkelt voorts den Rijn op, drinkt Hochheimer in het wijnland en dergel. meer. In één woord, hier ontvangt ons lezend publiek van dit thema eene nieuwe variatie. Alwat wij tot beoordeeling van den inhoud zelv' zouden kunnen zeggen, zou eene herhaling zijn van hetgeen bij de aankondiging van des Schrijvers vroegere werken aan het publiek medegedeeld is.

De Verloving, uit het Hoogduitsch van L. Tieck vertaald door W.A.S.O. Te Leyden, bij C.C. van der Hoek. In kl. 8vo. 138 Bl. f 1-:

De Vertaler noemt in zijne voorrede dit verhaal van tieck een kunstgewrocht, en zegt, dat vooral deszelfs weldadige zedelijke strekking hem tot de vertaling bewoog. Terwijl wij, door deze aankondiging hoog opziende tegen het boeksken, hoe klein ook, in hetzelve slechts steelswijze durfden gluren, ontdekten wij tusschen het schemerlicht der nog niet opengesnedene bladzijden de ons moed inboezemende spreuk: Desinit in atrum piscem. Ja, Lezer! het zou ons, wel is waar, spijten, dat een zoo allerliefst boekje, op zulk keurig fijn papier gedrukt, niet zou beantwoorden aan deszelfs uitwendigen vorm en aan de hooggestemde aankondiging van hem, die door de uitgave in onze taal meent zich bij zijne landgenooten verdienstelijk te hebben gemaakt; maar wij waren in het geval van den schooljongen, die, zonder een

{==695==} {>>pagina-aanduiding<<}
Ultra te zijn, alleen uit vrees voor stok en plak zich verheugde, dat de school afgebrand was. ‘Echte wijsheid, in tegenstelling met Fransch ongeloof en Duitsche dweeperij. Eene voortreffelijke onderscheiding van het subjectieve en..... ook van het objectieve, welke in het dagelijksche leven onophoudelijk en bijna onmerkbaar ineensmelten.’ Dit alles, Lezer, in 138 bladzijden in klein 8vo! Dit alles nog wel in eene novelle, in goed Nederduitsch een sprookje! Wij vreesden, dat dit boekje zou doen, even als de eikenboomen in de eeuw van saturnus: Mella sudabant. En de wakkere salomo wist reeds, wat er op loopt, als men te veel honig in eens gebruikt. Maar dit desinit in atrum piscem, ons zoo regt van pas voorgekomen, deed ons dan gelukkig met eene minder hoog gespannen verwachting het verhaal lezen, en - qui s'éclipse au premier rang, brille au second. Wanneer men hetzelve niet uit een zoo verheven standpunt beschouwt als de Vertaler, dan zal men hier eene onderhoudende vertelling vinden, welke ons lezemd publiek nuttig en aangenaam kan bezig houden. Wensch elijk ware het, dat men het volgende, dat hier onder anderen voorkomt, ter harte name:
‘Hoe velen zijn mij bejegend, die mij, nagenoeg bij het groeten, te gemoet riepen, dat zij buitengewone Christenen waren. Door sommigen wordt zelfs bij de onverschilligste onderwerpen om het andere woord de Heiland genoemd; bij elke aanleiding, al is zij nog zoo gering, bidden zij, en vertellen ons zulks. In gezelschap neemt men elke gelegenheid te baat, om van berouw, boete, stichting en verlossing te spreken, en ontwijdt, volgens mijn gevoel, het heilige, vergeet, dat het eene overeenkomst met de liefde heeft, welker gevoelens en bekentenissen de ware minnaar ook niet aan elk vreemd oor zal prijs geven.’
‘Wat schaadt het echter,’ zeide de Baron, ‘wanneer vrome gemoederen welligt te dikwerf van het voorwerp hunner liefde spreken?’
‘Het kan geene liefde zijn,’ hernam brandensteiin; ‘het is ijdelheid, hoogmoed, die beter wil zijn, dan andere menschen. Even als tijdens de overdrevene gevoe ligheid of verlichting, is het eene ziekelijke behoefte, die overal voedsel zoekt, zichzelve vleit, en zich tot eene meer en meer onherstelbare ziekte zet, op medemenschen, die veelal beter en vromer zijn, onverdraagzaam en verachtelijk

{==696==} {>>pagina-aanduiding<<}
nederziet, omdat dezen juist in den aangeheven toon niet mede willen instemmen.’
‘Ik wil sommige broederschappen niet laken, wanneer zij zich opsluiten, en niets van kunst en geschiedenis, van wijsbegeerte en wereld willen weten. Maar wanneer deze eenzijdige vromen ons telkens op nieuw toeroepen, dat wij maar ééne behoefte hebben, dat schilderkunst, muzijk en dichtkunst niet alleen overtollig, maar zondig zijn, en de mensch slechts gebed, ingeving en boete op het oog moet houden, dan zoude ik hun toch willen vragen: welk bekrompen gevoel hunne Godsdienst beheerscht, om liefde, waarheid, rede en de liefelijke scheppingen der verbeelding voetstoots te verwerpen? Dus zoude den reinen heden ten dage niet meer alles rein zijn? Hij is reeds als dood te beschouwen, tot wien God niet meer in de natuur en geschiedenis spreekt; hij is verloren, die in de kracht der rede deszelfs verhevene tegenwoordigheid niet meer ontwaart.’
Het medegedeelde zal, zoo wij vertrouwen, genoegzaam zijn tot eene proeve van den geest, die in het werkje heerscht.

Laatste Repliek aan de Heeren vrugt en ruys.

Wie erg denkt, heeft doorgaans erg in 't hart. Kwade trouw en woordverdraaijing zijn Rec. even vreemd, als ongetwijfeld het Publiek de gedachte, dat zijne welmeenende lofspraak door de Heeren hem zou zijn afgebedeld. Wie overigens in staat is, dien lof op dusdanige wijze te vergelden, als door hen nu bij herhaling is geschied, en den zin van Recs woorden: ‘wij danken (de Heeren vrugt en ruys), in naam der Nederlandsche Muzen, voor het geschonkene,’ ter kwader trouwe zóó te verdraaijen, dat Rec. zich daardoor als zaakgelastigde der Nederlandsche Muzen heeft geproclameerd, en wat daar meer volgt, - over zulk een Sujet, of zulke Sujetten, haalt Rec., op zijne beurt, de schouders op; en, zoo zij hem immer weêr een' traan uit het oog persen, 't zal niet meer die der verteedering, maar die des medelijdens zijn met hunne verregaande verwaandheid en verloochening der humaniteit.

No. XII. Meng bl 598, reg. 8 v.o. leze men maitressen.
No. XIV. Boekbesch. bl. 587. reg. 6. voor Culemborg, Monnikendam.
- - Meng. bl. 654. reg. 19. Evangeliedienaar.
No. XV. Boekbesch. bl. 644. reg. 19. Lieoukieou.
- - - bl. 649. reg. 18. Hâmsrrhoïdalübel.






{==1==} {>>pagina-aanduiding<<}

Mengelwerk.

Redevoering, ter viering van het vijftigjarig bestaan der Maatschappij: tot nut van 't algemeen, Gehouden in de doopsgezinde kerk te Haarlem, op den 17 november 1834,

door Mr. Pieter Mabe, jun.

Niemand is er, zóó koel, zóó gevoelloos van hart, dat hij zich niet verheugen zou, wanneer hij eenen menschenvriend pogingen ziet aanwenden tot bevordering van het geluk zijner natuurgenooten. Voorzeker, zelfs hij, die te traag is, om daartoe zelf handen aan het werk te slaan - zelfs hij ziet het gaarne, dat anderen er het hunne toe bijdragen.
Loffelijk is het gewis, wanneer wij iets van onzen overvloed afzonderen, om het lot der armen te verzachten; prijselijk, wanneer wij onze vlijt aanwenden, om de giften van anderen en van onszelven met wijsheid en oordeel te besteden tot nut en lafenis van ongelukkigen en hulpbehoevenden: maar de hoogere krachten, van den Schepper ontvangen, aan te wenden, om den zedelijken toestand onzer medemenschen te verbeteren; vooral den behoeftigen en naar het uitwendige geringen door voorbeeld en onderwijs naar verstand en hart te beschaven, hem te doen beseffen, dat hij, even als de meer aanzienlijke naar de wereld, mensch is, naar het beeld Gods geschapen; dat hij, als zoodanig, regten te vorderen, maar ook pligten te vervullen heeft, - dit voorzeker is loffelijker, prijselijker: want, gelijk gene slechts zorgt voor de tijdelijke en ras voorbijgaande behoeften zijner medemenschen, zoo werkt deze voor het hoogere leven

{==2==} {>>pagina-aanduiding<<}
zijner natuurgenooten, en zijne weldaden reiken tot in de eeuwigheid.
Wie, mijne Hoorders, zou zich dan niet hartelijk en opregt verheugen over de pogingen, door den edelen nieuwenhuyzen, den Stichter onzer Maatschappij, nu eene halve eeuw geleden, aangevangen, en zoo kennelijk, sedert dien tijd tot op heden, door den zegen des Allerhoogsten bekroond? Hoe veel is ons vaderland, hoe veel zijn wij allen alzoo aan deze instelling niet verschuldigd! - Neen, M.H., zij bedoelde nimmer, den eenvoudigen burger van zijnen nuttigen arbeid af te trekken, om hem te hervormen in een waanwijs en opgeblazen bediller van de daden der regering; zij leerde hem nimmer, door ijdele redeneringen, de krachten te verwaarloozen, die hij, tot onderhoud zijns huisgezins en tot nut van den Staat, door werkzaamheid en arbeid, moet aanwenden. Maar onze Maatschappij trachtte steeds, en dat was het hoofddoel harer instelling, onder de min begunstigde standen die noodzakelijke kundigheden te verspreiden, welke het verstand opklaren, het hart verbeteren, en alzoo op de betrachting van ieders pligten, als mensch en als burger, den heilzaamsten invloed moeten uitoefenen.
En zouden wij het niet, met nederige dankzegging aan Hem, van wien alles goeds afdaalt, erkennen, wat vooral de geschiedenis onzer dagen zoo krachtig heeft bewezen, dat het volk van Nederland, in ware beschaving, in zedelijkheid en gehoorzaamheid aan de wet en aan zijne wettige overheid, waarin alleen de ware vrijheid bestaat, boven vele, ja de meeste andere volken uitmunt, en rustig de zwaarste pligten bleef vervullen, schoon oproer, twist en verachting van de wet, in al derzelver afschuwelijkheid, van rondomme het hoofd dreigend opstaken? Waar was immer een volk, in getal zoo gering als het onze, dat, van vrienden verlaten, door magtige vijanden bedreigd, ja aangevallen, zoo rustig en zoo moedig, zoo eendragtig en zoo sterk door vertrouwen, dat alles verduurde?

{==3==} {>>pagina-aanduiding<<}

Zoo is het dan eene geschiedkundige waarheid, dat onze natie zich op eene wijze van hare pligten heeft gekweten, welke anderen volken ten voorbeeld mag verstrekken. Maar wie zal ontkennen, dat de pogingen dezer Maatschappij, om alle standen met derzelver ware belangen bekend te maken, - pogingen, voor eene halve eeuw aangevangen en steeds met ijver voortgezet, - op die gezindheid onzer landgenooten krachtig ten goede hebben gewerkt?
Geen wonder dan, G.T., dat deze dag, waarop het juist vijftig jaren geleden is, dat onze Maatschappij Tot Nut van 't Algemeen ontstond; dat deze dag door alle standen der burgermaatschappij, in alle oorden van ons vaderland, met gelijke toejuiching en deelneming wordt gevierd!
Ook gij, geachte Toehoorders! ook gij zijt, doordrongen van de hooge waarde van dit feest, herwaarts gekomen, om hetzelve met gepaste vreugde te vieren. Welaan dan, Feestgenooten! doen wij dat met opgeruimden geest, en met dankbaarheid voor de vele weldaden, welke wij in ons dierbaar vaderland, boven zoo vele andere volken, genieten, bedenkende, dat het jubelfeest dezer Maatschappij tevens het feest der ware vrijheid en der ware verlichting is.
En gij, lieve Schooljeugd! hoop des vaderlands! die reeds zoo vroeg de weldaden geniet van een onderwijs, waarvan door deze Maatschappij de grondslagen gelegd zijn; gij, die alzoo, zonder zelve het nog in al deszelfs kracht te kunnen gevoelen, reeds in uwen teedersten leeftijd, de weldaden dezer Maatschappij zoo ruimschoots geniet; die derhalve zoo veel reden hebt, om u in haren bloei te verheugen, - verhef gij uw gezang, en verhoog, door uw kinderlijk eenvoudig lied, onze aandoeningen, onze vreugde!
(Gezang der Kinderen.)

In Haarlem ontkiemde eenmaal de groote kunst, die den nacht van vooroordeel en bijgeloof wegschoof en het licht der waarheid deed aanbreken. De drukkunst werd uitgevonden, en een nieuw, groot tijdperk van verlich-
{==4==} {>>pagina-aanduiding<<}
ting en beschaving ving aan voor alle volken der aarde. Het was ook hier, waar de man geboren werd, die het eerst het grootsche plan ontwierp, om, door de oprigting onzer Maatschappij, zijn vaderland de onschatbare weldaad te bewijzen, van aan zijne medeburgers, die tot de minder begunstigde standen behooren, de gelegenheid aan te bieden, om deel te verkrijgen aan die beschaving en kennis, waarop zij, als menschen, aanspraak mogen, ja moeten maken, door het onderwijs in nuttige kundigheden en wetenschappen, zoo lang alleen het voorregt van aanzienlijken en meergegoeden, ook tot hen te doen doordringen.
Grootsch was dit plan; gering waren echter de middelen, om het uit te voeren. Nieuwenhuyzen was een eenvoudig man; hij had geene geleerde opvoeding genoten, maar hij had een helder en gezond verstand en een' grooten lust tot onderzoek, vooral in zaken, de Godsdienst betreffende, waartoe hij eene bijzondere gelegenheid vond in een openbaar Collegie, dat in hetzelfde kerkgebouw, waar wij thans voor deze feestviering zamengekomen zijn, destijds gehouden werd. En het gelukte hem, zoo door eigene oefening, als door het onderwijs van kundige vrienden, zich zoo veel kennis te verzamelen, dat hij in staat was, het ambt van Leeraar in de Godsdienst met waardigheid te bekleeden, zoodat hij dan ook, eerst te Middelharnis en te Aardenburg, later bij de Doopsgezinde gemeente te Monnikendam, tot Leeraar beroepen werd. Het was daar, dat dit plan bij hem opkwam; terwijl hij in het naburig Edam de eerste grondslagen legde, om het te volbrengen.
Een eenvoudig burger, in eene kleine, afgelegene stad, ontwerpt eene Maatschappij, die zich over het geheele vaderland zou verspreiden, alomme hare weldaden uitstorten, ja bij vreemde natiën bewonderd worden! Ziet, M.H.! zóó ontstaan uit kleine oorzaken groote gevolgen; zóó kon een man, met een vast karakter en een helder hoofd, wiens hart voor het geluk zijner natuurgenooten gloeide, en die daaraan zijn geheele leven toe-
{==5==} {>>pagina-aanduiding<<}
wijdde; zóó kon de waardige nieuwenhuyzen, in eenvoudigheid des harten, met het oog opwaarts tot den Almagtige, die met welgevallen op zijne pogingen nederzag, hoe gering voor het uiterlijke zijne middelen waren, zulk eene grootsche, zulk eene weldadige bedoeling verwezenlijken!
Hij deed dit. Maar denkt niet, dat hij bij alle zijne medeburgers gereeden bijval vond! Neen! het was er verre af, dat zijn ontwerp algemeen zou behaagd hebben. Het is eene ongelukkige waarheid; er waren ten allen tijde menschen, die er belang bij meenden te hebben, om, tot handhaving van hun gezag, iedere poging tot verlichting en verbetering van het volk, zoo veel zij vermogten, te verijdelen. Men beschouwde het meermalen als gemakkelijk, eene domme en onwetende menigte te drijven, werwaarts men begeerde. Dit was de drijfveer, die zoo vele bestrijders van waarheid en kennis bezielde; ofschoon zij zich schaamden, den waren grond van hunnen tegenstand te erkennen.
Zoo stonden er ook vele en velerlei vijanden op tegen den Stichter onzer Maatschappij, die zijne pogingen op het vinnigst bestreden. Openlijk en heimelijk trachtten zij zijn doelwit bij het volk zelve, op welks belang alleen zijne onderneming gegrond was, verdacht, ja gehaat te maken. Maar dankbaar erkennen wij tevens, dat nieuwenhuyzen door eenige onbaatzuchtige en waardige mannen, welke hij met zijn ontwerp bekend gemaakt had, mannelijk ondersteund werd; zoodat hij, door dezen gesterkt, krachtdadig allen tegenstand kon bestrijden. Dáár stond de nederige, maar standvastige man, de ware menschenvriend, gesterkt door zijne innerlijke overtuiging, dat hij niets bedoelde, dan het ware geluk van anderen, die hem slechts door dankbaarheid zouden kunnen beloonen, bijgestaan door zijnen waardigen Zoon, helaas te vroeg zijn vaderhart ontrukt! en door eenige weinige vrienden; - dáár stond hij, onbewegelijk als eene rots, aan wier voet de woedende golven schuimend uiteenspatten! en

{==6==} {>>pagina-aanduiding<<}
lang na zijn afsterven, in onze dagen, zou hij der geheele natie, door zijne stichting, bewijzen, dat een waarlijk verlicht volk, 't welk zijn waar belang heeft leeren inzien, door een vaderlijk en wijs bestuur gemakkelijk geregeerd wordt, ja, als door eigene aandrift, zich de vervulling der moeijelijkste pligten kloekmoedig getroost; daar elders slecht of in 't geheel niet onderwezene volken het woord vrijheid uitschreeuwden, terwijl zij zichzelve de ketens smeedden der vreeselijkste slavernij, en het wettig gezag bedreigden of omverwierpen, zoodra zij door listige volksmenners, onder den dekmantel van vriendschap hunne bitterste vijanden, werden aangehitst!
Ziet, zoo groot is de kracht der waarheid! Zij schittert grootscher, naar mate zij meer bestreden wordt. Groot zijn de verdiensten dier mannen, die haar durven verdedigen, waar zij wordt aangevallen, - die door standvastigheid haar de overwinning doen behalen.
O! wij juichen zoo gaarne de schitterende daden toe van aanzienlijken en magtigen der aarde, die op het oorlogsveld eene roemrijke overwinning bevechten; en den eenvoudigen burger, die in stilte en nederigheid, alleen door eigene kracht, soms zoo veel grootere hinderpalen overwon, merken wij naauwelijks op. Verre zij het van ons, de verdiensten van moedige regenten en oorlogshelden, die door vastheid van karakter hun vaderland diensten bewezen, te willen verkleinen; wij juichen hen toe met een dankbaar hart: maar wie staat niet gaarne stil bij het beeld van eenen nieuwenhuyzen, die, zonder opzien te baren, eenvoudig en nederig zoo veel goeds tot stand bragt, tot heil zijns vaderlands; die zich daarvoor zoo vele moeiten en zorgen getroostte, zonder ooit iets voor zichzelven te begeeren? Elk blad der geschiedenis, van alle volken, wijst ons op helden en veroveraars; maar schaars toont zij ons eenen nieuwenhuyzen aan, wiens wandel ons beminnelijker toeschijnt, naar mate wij denzelven meer van nabij beschouwen. De zachtste aan-
{==7==} {>>pagina-aanduiding<<}
doeningen ontwaken in ons gemoed, wanneer wij op hem staren; en, door zijne deugd en standvastigheid in het goede verrukt, juichen wij er in, dat wij hem onzen natuur- en landgenoot mogen noemen.
Ja, zalige nieuwenhuyzen! gij hebt de grootheid der wereld niet gezocht; maar gij hebt u een' grooter' schat bereid, dan zij met al hare praal kan schenken. Gij hebt u eene eerzuil gesticht in de harten uwer dankbare nakomelingen; eene eerzuil, duurzamer dan arduin, die door geen tijd wordt verwoest, maar heerlijk prijken zal, zoo lang deugd en godsdienst het volk van Nederland dierbaar zullen wezen!

(Koorgezang.)

Zoo heb ik, M.H., met vlugtige trekken het beeld van den Stichter onzer Maatschappij geschetst, en u gewezen op den eenvoudigen en geringen oorsprong dezer stichting. Een redenaar, verre in kennis en begaafdheid boven mij verheven (*), heeft, op de vijfentwintigjarige feestviering, dit een en ander, van deze zelfde plaats, breeder behandeld. Het weinige, dat ik daarvan gezegd heb, zij thans genoeg ter herinnering. Vergunt mij, dat ik nu, als tot staving van mijn gezegde, dat deze Maatschappij krachtdadig heeft bijgedragen tot veredeling en beschaving van ons volk, u kortelijk wijze op hetgeen zij verrigt heeft. Verwacht echter geen geschiedkundig verhaal van hare werkzaamheden; het verslag, van wege het Hoofdbestuur uitgegeven, bevat zulks volledig, en een koud berigt daarvan zou ook weinig strooken met het doel dezer feestviering. Evenmin zal ik mij opwerpen tot haren lofredenaar; zij behoeft dien niet; hare daden spreken. Of is het misschien onmogelijk, hare werken op te noemen, zonder tevens haar lofredenaar te worden?.... Gij, M.H., moogt oordeelen.
't Kon het helder verstand van den Stichter en de eerste oprigters dezer Maatschappij niet ontgaan, dat,

{==8==} {>>pagina-aanduiding<<}
zoo men een volk waarlijk wil verbeteren, men het moet onderwijzen; - maar, hoe kon dit geschieden, zoo lang zeer weinigen der genen, wier beschaving bedoeld werd, in de lees- en schrijfkunst onderwezen waren, en zij alzoo geene opleiding, tot het ontvangen van eenige kundigheden, verkregen hadden? Natuurlijk was het derhalve, dat men zeer spoedig begreep, dat, om het groote doel te bereiken, men op het onderwijs voor de jeugd in de eerste plaats zijne aandacht vestigen en hetzelve meer algemeen verkrijgbaar stellen moest. En zoo ontstond het denkbeeld, om krachtdadig te arbeiden tot verbetering van het schoolonderwijs, destijds zelfs in ons vaderland zeer gebrekkig; een denkbeeld, zoo boven verwachting gelukkig verwezenlijkt, dat het later den grondslag heeft uitgemaakt van die verordeningen op het lager onderwijs, welke tot zoodanig eene volmaaktheid gebragt werden, dat zij zelfs den Geweldenaar, die, in zijnen euvelmoed, ons vaderland deszelfs bestaan ontroofde, om het als een wingewest aan zijn rijk te kluisteren, met bewondering vervulden.
En in welk land ter wereld werd het onderwijs aan de minvermogende standen zoo mildelijk gegeven, als hier, in ons gezegend vaderland? Geen onzer medeburgers is er, zoo behoeftig, wiens kinderen niet, even als die der meervermogenden, aan het onderwijs in de nuttigste kundigheden deel kunnen verkrijgen; niet om hen tot waanwijze halfgeleerden te vormen, die voor den nuttigen handwerksstand zich te verheven wanen; (dáár, waar het onderwijs voor een oogenblik zulk eene strekking verkreeg, handelde men strijdig met de bedoelingen onzer Maatschappij) maar om hun die kennis en verstandsbeschaving te doen verkrijgen, welke sieraden zijn voor den handwerksman zoo wel, als voor den aanzienlijken, en den eersten zoo wel, als den laatsten, de pligten van zijnen stand leeren kennen en met ijver betrachten, in de zekere overtuiging, dat elkeen, die zijne vlijt en kennis aanwendt tot nut van zijn ge-
{==9==} {>>pagina-aanduiding<<}
zin en tot heil der groote burgermaatschappij, tot welken stand hij moge behooren, van den Staat en van het vaderland een waardig burger is. Ziet daar het groote werk, ter volvoering waarvan deze Maatschappij niet alleen den grondslag gelegd, maar 't welk zij tevens, ondersteund door de regering, tot stand gebragt heeft!
Niets is meer geschikt, om ieder mensch tevreden te doen zijn met den werkkring, hem in de Maatschappij aangewezen, dan dat men hem achting voor zichzelven en voor zijnen stand inboezeme, en hem overtuige, dat hij, ofschoon minder aanzienlijk voor het uiterlijke dan sommige anderen, echter voor het geheel niet minder nuttig is dan dezen. Dergelijk besef zal hem afkeerig maken, om zich als een slaaf te krommen voor de roede zijns meesters, maar hem evenzeer aansporen, om zijne pligten, als burger en als huisvader, ijverig te vervullen; om de wetten van zijn vaderland, die hem in zijne regten beschermen, te eerbiedigen, de wettige magten, die boven hem gesteld zijn, te gehoorzamen en, is 't nood, naar zijn vermogen te helpen verdedigen.
En welke deugd, welke burgerpligt is er, die door deze Maatschappij niet werd aangekweekt? Slaat een oog op de menigte van nuttige geschriften, welke zij met milde hand onder de minvermogenden verspreidt, en op de instellingen, welke uit haren boezem zijn voortgesproten, of waartoe zij aanleiding heeft gegeven!
Zal ik ze u beschrijven, slechts opnoemen, de middelen, die deze Maatschappij onvermoeid aanwendde, om hare gezegende oogmerken te bereiken? Beschaving en verlichting kunnen nooit te veel bevorderd worden; zij zullen des te meer heil en geluk verspreiden, naar mate zij zich verder uitbreiden. Het komt er alleen op aan, om die woorden in derzelver ware beteekenis op te vatten. Men zorge, dat, naar mate het verstand beschaafd en verlicht, tevens het hart veredeld en verbeterd worde. Zonder deugd en godsdienst zijn ware beschaving en verlichting ondenkbaar;

{==10==} {>>pagina-aanduiding<<}
haar ontbreekt datgene, wat derzelver waarachtigen grondslag moet uitmaken. Waar deze groote waarheid ook vergeten werd, onze Maatschappij heeft dezelve steeds betracht. Haar onderwijs strekte alzoo niet alleen, om de onvermogenden tot nuttige burgers, maar tevens, om hen tot deugdzame Christenen te vormen. Deze geest blinkt door in al hare werken. Zij gaf den behoeftigen daarom ook gelegenheid, om opzettelijk onderwijs in den Bijbel te erlangen, en ondersteunde alzoo de Leeraars van de Godsdienst, om ook den minvermogenden en eenvoudigen dat onschatbaar boek te leeren kennen, en hem alzoo op zijne pligten en op zijne hoop als Christen te wijzen.
Maar, hoezeer zij met alle kracht hare pogingen aanwendde, om het mondeling onderwijs voor de jeugd en ook voor volwassenen te volmaken, zij verloor haar voorname doel niet uit het oog, om meergevorderden in jaren door hare geschriften te onderwijzen. Zij wilde niet alleen het goede zaad in den akker strooijen; zij wilde het gezaaide koesteren en opkweeken. Niet alleen toch noodigde zij alle kundige mannen in ons vaderland uit, om, door het beantwoorden van prijsvragen, den minvermogenden, tot regeling van zijn gedrag en wandel, als mensch en als Christen, als burger en als huisvader, op eenvoudigen trant, de schoonste lessen te geven, of hem in de gewijde of vaderlandsche geschiedenis en verdere nuttige kundigheden te onderwijzen; en welk eene menigte van uitmuntende geschriften hebben wij daaraan niet te danken! maar zij zorgde tevens, dat de boeken, door haar of door anderen uitgegeven, voor zoo verre de laatsten daarvoor geschikt waren, den minvermogenden kosteloos ter lezing uitgereikt werden. Alzoo drongen, dank zij hare bemoeijingen, de nuttigste geschriften door in de woningen der behoeftigen, waar te voren alle geestbeschaving onbekend was, en schonken dáár moed, om het moeijelijk pad met onderwerping te bewandelen; troost, bij onverdiende miskenning; nuttige uit-
{==11==} {>>pagina-aanduiding<<}
spanning, in oogenblikken van rust. En menige ongelukkige, die te voren koud, maar morrend bukte onder de wreede slagen van het lot, of onnadenkend daarheen leefde, rigtte het hoofd nu moedig omhoog, erkende in voor- en tegenspoed het bestuur eens liefderijken Vaders, en dankte onzer Maatschappije den onschatbaren zegen, dat hij, nu beter onderwezen, zijne waarde als mensch gevoelde, en alzoo aangespoord werd, om, met moed en kracht, te arbeiden voor het heil zijns huisgezins en zijne eigene zedelijke verbetering.
Maar het was der Maatschappije niet genoeg, te leeren; zij wilde tevens metdedaad den minvermogenden behulpzaam zijn in het betrachten harer lessen. Arbeidzaamheid en vlijt aan te kweeken, was alzoo mede eene der bemoeijingen dezer Maatschappij. Zij onderwees, door menig nuttig geschrift, den jongeling in de eerste beginselen van zijn ambacht of beroep; rigtte op sommige plaatsen, alwaar daarin op eene andere wijze niet voorzien was, en voor zoo verre de gelegenheid dat veroorloofde, Teeken- en Industriescholen op, of bood dergelijke inrigtingen de behulpzame hand, en deed - gelijk hier ter stede, onder het opzigt van aanzienlijke en hoogstverdienstelijke - onderwijs geven aan dezer Maatschappij, plaats heeft - onderwijs geven aan behoeftige meisjes in de eerste en nuttigste handwerken voor hare sekfe.
Nevens arbeidzaamheid en vlijt, is er voorzeker geene deugd, die belangrijker invloed heeft op het geluk der huisgezinnen, dan die van spaarzaamheid. Men mag haar, bij den arbeidsman althans, beschouwen als de moeder van vele andere deugden, als den grondslag van de welvaart en den voorspoed der huisgezinnen. Geen wonder dan, dat de besturen der Maatschappij hierop indachtig waren, zoodat bijkans in alle Departementen Spaarbanken werden opgerigt. Wij ontkennen het niet, van deze instelling is, ondanks de daartegen genomene voorzorgen, wel eens misbruik gemaakt door meervermogenden, die dezelve niet als bewaar-
{==12==} {>>pagina-aanduiding<<}
plaats van uitgespaarde penningen, maar, een- en andermaal, als een middel tot voordeelige geldbelegging bezigden, tot groot nadeel van die genen, voor welke deze inrigting was daargesteld. Thans zullen die misbruiken, althans hier ter stede, niet meer plaats hebben, evenmin als de nadeelen, die daaruit grootendeels eenmaal ontstaan zijn; en veilig en gerust zal, volgens de bestaande verordeningen, de minvermogende zijn' spaarpenning aldaar kunnen nederleggen, om ze in tijd van nood te gebruiken, zonder gevaar te loopen - ten minste volgens alle menschelijke berekeningen - van immer het geringste daarvan te kunnen verliezen.
Het goede te leeren; de betrachting er van gemakkelijk te maken; ziet daar alzoo, wat de Maatschappij allerwegen bedoelde! Zij deed echter nog meer; - zij wilde daarenboven het volbragte goede, waar zij het vermogt, beloonen..... Beloonen? - Neen! Den menschenvriend, die zijn leven gewaagd heeft, om dat van hem onbekende natuurgenooten te redden, kan geene andere belooning geschonken worden, dan die gelegen is in het getuigenis van zijn eigen hart, dat hij zijnen pligt loffelijk vervuld heeft. Maar zoodanige edele menschenvrienden, in naam der geheele burgermaatschappij, die zij tot luister verstrekken, door openbare teekenen, de algemeene dankbaarheid en erkentenis te betoonen, dit is een der pligten, die de Maatschappij zich heeft opgelegd; pligt, in welks volbrenging zij door onzen geëerbiedigden Koning krachtdadig wordt ondersteund. Het zij zoo, dat deze weldaad der Maatschappij nu en dan door baatzuchtigen misbruikt werd; het zij zoo, dat zij door sommigen is afgekeurd, alsof zij de zedelijke waarde van elke edele daad verzwakte, die geene openbare belooning mag bedoelen; - het is hier de plaats niet, om dergelijke redeneringen te wederleggen; genoeg zij het, aan te merken, dat het misbruik van eene zaak aan hare nuttigheid niets ontneemt, en dat de openlijke vereering eener edele daad het natuurlijk uitvloeisel is van de dankbaarheid en bewondering, welke zij

{==13==} {>>pagina-aanduiding<<}
ons inboezemt, zonder hare verdienste, of die van den genen, welke dezelve verrigt heeft, in het minste te verkleinen; terwijl de Maatschappij nimmer iets anders bedoelde, dan ware verdiensten uit al haar vermogen te vereeren.
Om in geene verdere bijzonderheden te treden, of te spreken van andere, sedert opgerigte, Maatschappijen en Genootschappen, welke zij, middellijk of onmiddellijk, in derzelver loffelijke pogingen ondersteunde, - zóó nuttig, zóó uitgebreid was de werkkring onzer Maatschappij! Het zij zoo, dat haar doel meermalen werd miskend, ja dat zij soms de verguizing niet ontgaan kon van de zoodanigen, die, in hunne opgeblazenheid, op hare nederige pogingen met een oog van medelijden, ja van verachting nederzagen; het zij zoo, dat hare weldaden niet altijd dankbaar erkend werden door hen, voor wie zij bestemd waren, zoodat zij niet al dat goede heeft kunnen verrigten, wat zij bedoelde, - dit is toch zeker, dat, ofschoon zij voor hare leden zelve niets verrigten, hen niet eens met eenigen titel beschenken, of in de geleerde en letterkundige wereld niet het minste aanzien verschaffen kon, zij desniettemin door mannen van onderscheidene standen, geleerden en ongeleerden, aanzienlijken en eenvoudigen, in hare weldadige pogingen is ondersteund geworden, en nu, reeds sedert eene halve eeuw, terwijl zoo veel veranderd, zoo veel vernietigd is, wat later dan zij ontstond, onder den zigtbaren zegen des Almagtigen, hare weldaden alomme verspreidt, en, zoo wel in het aantal harer leden, als in de volharding in de door haar opgenomene taak, steeds in bloei blijft toenemen; een bloei, die thans hooger geklommen is, dan zij ooit te voren gestegen was. Ja, M.H.! wel mogen wij dankbaar en in verrukking uitroepen:

Juicht, jubelt voor deez' Maatschappij! 
God heeft in haar' duur behagen! 

(Koorgezang.)

{==14==} {>>pagina-aanduiding<<}

Heb ik, Feestgenooten, de voornaamste verrigtingen dezer Maatschappij naar waarheid opgenoemd, zoo zal ik voorzeker niet noodig hebben uwe bescherming en medewerking voor haar in te roepen.
Achtbare Mannen, die, onder de regering van den besten der Koningen, dien wij, wars van vleijerij, dankbaar en met nadruk den Vader des Vaderlands noemen, geroepen zijt tot handhavers van wet en orde! gij zult dezer Maatschappije uwe bescherming gewis niet onttrekken. Gij weet het, dat zij niets anders bedoelt, dan het aankweeken van alle burgerlijke en huiselijke deugden. En u, Edel Achtbaar Man! die aan het hoofd van het Stadsbestuur geplaatst zijt, u onze Maatschappij aan te bevelen, zou overtollig wezen. Wij willen alleen van deze gelegenheid gebruik maken, om u onzen dank te betuigen voor de ondersteuning, welke zij, reeds sedert vele jaren, in eene harer instellingen, van het Bestuur dezer Stad mogt ondervinden. Die zoo bij herhaling betoonde hulpvaardigheid bewijst ons het belang, 't welk hetzelve op den duur in hare verrigtingen blijft stellen. Wij vertrouwen, dat zij dezelve bij voortduring zal blijven genieten, zoo dikwijls zij die mogt behoeven.
Eerwaardige Mannen, Bedienaars van onze heilige Godsdienst! in u zal zij gewis evenzeer steeds wakkere beschermers en medeärbeiders vinden. Ja! gij verheugt u, dat zij, door hare pogingen, om mingeoefenden te onderwijzen, u in uwe eerwaardige en hoogstbelangrijke werkzaamheden zoo krachtdadig ondersteunt. En gij, Onderwijzers der Jeugd en allen, welken rang of stand gij in den Staat bekleedt, die het ware geluk uwer medeburgers bedoelt, die daarvoor werken wilt, die hun verstand wilt verlichten en hun hart veredelen! gij allen zult voortdurend, in de verrigtingen dezer Maatschappij, hulp en medewerking ondervinden, gelijk gij, op uwe beurt, hare pogingen ondersteunen zult.
En nu dan, M.H., kan ik nu, met dankzegging aan u allen, dit spreekgestoelte verlaten? - Neen! Mijn pligt vordert van mij, dat ik u, Medeleden en Begunstigers dezer Maatschappij! dat ik alle mijne hoorders

{==15==} {>>pagina-aanduiding<<}
nog doe opmerken het gevaar, dat deze Maatschappij, zelfs in haren schoonsten bloei, schijnt te bedreigen. Het is zoo, zij heeft niet meer, althans niet openlijk meer te strijden met die vooroordeelen, met welke zij bij haar ontstaan worstelen moest. Die tijden zijn voorbij. Maar een andere, niet minder gevaarlijke vijand heeft zich, wij mogen het niet ontkennen, hier en daar vertoond. Het is een geest van laauwheid, die hare leden niet zelden belette, om datgene te doen, wat zij voor haar hadden kunnen verrigten, en ook anderen terughield van zich onder hare leden te doen opnemen. Die geest van laauwheid was voornamelijk ontstaan door eene bedenking van sommigen, die, oppervlakkig, eenigen schijn van waarheid had, alsof zij aan hare roeping zou voldaan, alsof zij nu hare taak volbragt zou hebben. - Volbragt?.... Wie gevoelt niet, bij de minste overweging, het ongegronde van deze bedenking? Of zal eene inrigting, die zich ten doel stelt, de menschen te onderwijzen in deugd en kennis, te hunner verbetering en volmaking, ooit hare taak volbragt hebben? Het zij zoo, dat deze Maatschappij, met betrekking tot het schoolonderwijs, in hare pogingen gelukkig, ja boven verwachting gelukkig geslaagd is; maar dit, hoe veel zij daarvoor ook deed, dit was nimmer haar hoofddoel; het was niets meer dan een der middelen, om tot haar hoofddoel te geraken. O voorzeker! wie zal het betwijfelen? veel, zeer veel blijft haar nog overig te verrigten, op het ingeslagen pad voortgaande, en den minvermogenden meer en meer de vruchten doende genieten van het onderwijs, op de scholen genoten. Verbetering en beschaving, niet alleen van kinderen, maar inzonderheid van volwassenen, (ik heb het reeds aangetoond) dat is het groote doel der Maatschappij; en wie zal niet erkennen, dat in het zedelijke en verstandelijke aan geen stilstand kan gedacht worden, dat stilstand teruggang is? Dien te
voorkomen niet alleen, maar ook den voortgang in het goede te bevorderen, dat zal bij voortduring en onafgebroken de krachtdadige medewerking onzer Maatschappij noodzakelijk maken; zoo-
{==16==} {>>pagina-aanduiding<<}
dat, zelfs al ware zij voor geene verdere uitbreiding vatbaar, haar bestaan steeds voor het vaderland een zegen en weldaad blijft, en, indien zij eenmaal hare werkzaamheden moest staken, dat God verhoede! het nadeel daarvan onberekenbaar zijn zou. Want ofschoon het, Gode zij dank! in ons vaderland niet ontbreekt aan menschenvrienden, die, ook zonder onze Maatschappij, hunne bekwaamheden gaarne ten algemeenen nutte zouden willen besteden, zal echter niemand ontkennen, dat onze Maatschappij, hen als tot één ligchaam verbindende, hun daardoor eene kracht en eenen invloed verschaft, die zij, ieder op zichzelven staande, niet zouden kunnen bezitten.
o Gij, die u overtuigd houdt, dat deugd en goede zeden bij eene natie de eerste grondslagen en waarborgen zijn voor haar geluk; dat, zonder deze, aan geen maatschappelijk welzijn, aan geene orde en rust te denken is, - gij allen zult verder hare pogingen blijven onderschragen!
En nu geloof ik mijne taak volbragt te hebben; eene taak, die ik, op de vereerende uitnoodiging mijner medeleden in het bestuur, niet weigeren mogt op mij te nemen, ofschoon ik al dadelijk besefte, hoe weinig mijne krachten daarvoor berekend waren. Mij blijft alleen nog over, u, Mijne Heeren, die, in uwe hooge waardigheden en onderscheidene belangrijke betrekkingen, tot deze feestviering genoodigd zijt en haar met uwe tegenwoordigheid vereert, dank te zeggen voor de eer, die gij ons bewijst, en voor het belang, dat gij in onze Maatschappij toont te stellen. Gij geeft door uwe tegenwoordigheid niet alleen aan dit feest eene grootere waardigheid, maar versterkt tevens alle de aanwezigen op nieuw in de aangename overtuiging, hoezeer alles, wat het openbaar nut en welzijn bevordert, steeds die achtbare mannen ter harte gaat, aan welke onze belangen en die des vaderlands, in onderscheidene aangelegenheden, zijn toevertrouwd.
En zouden wij deze gelegenheid niet met blijdschap aangrijpen, om u, Mijne Heeren, Bestuurders van tey-
{==17==} {>>pagina-aanduiding<<}
ler's Stichting! hartelijk dank te zeggen voor de belangrijke ondersteuning, welke deze afdeeling onzer Maatschappij, gelijk alles, wat goed en nuttig is, van u geniet? Wij zouden vreezen uw kiesch gevoel te kwetsen, indien wij hier in 't openbaar daarover wilden uitweiden; genoeg zij het, u te verzekeren, dat wij uwe gunstbewijzen op prijs stellen, terwijl wij onze stichting bij voortduring uwer welwillendheid aanbevelen.
Gij allen, die, in verschillende betrekkingen, werkzaam zijt voor onze Maatschappij, of door uwe bijdragen haar ondersteunt; gij allen, ontvangt onze dankzeggingen! Gaat voort tot nut uwer medeburgers te arbeiden, of de pogingen van anderen daartoe milddadig te ondersteunen, en vindt steeds in de overtuiging, iets goeds bevorderd te hebben, eene streelende zelfvoldoening!
Ook u, Mijne Heeren, die ons dit kerkgebouw voor deze feestviering zoo minzaam ten gebruike hebt afgestaan en daardoor dit feest zoo zeer hebt opgeluisterd, ook u brengen wij daarvoor onzen dank! Gelijk wij dat ook doen aan u, Mijne Heeren en Jonkvrouwen, die, met zoo veel bereidwilligheid en zoo belangeloos, daartoe uwe gaven in toon- en zangkunst hebt willen leenen! Aan u ook zijn wij het verschuldigd, wij erkennen het gaarne, dat dit feest met dien luister gevierd wordt, het belang der zake waardig. Gij hebt mij in 't bijzonder grootelijks aan u verpligt. Hoe toch zou ik den last, dien ik op mij nam, met welvoegelijkheid hebben kunnen volbrengen, indien uwe kunsttalenten het gehoor en gevoel der vergaderde feestgenooten niet verrukt en in hunne harten de feestvreugde niet verhoogd hadden?
Geachte Toehoorders! met dankzegging aan u allen voor de belangstelling, waarmede gij mijne voordragt wel hebt gelieven aan te hooren, verlaat ik thans dit spreekgestoelte, om plaats te maken voor meer schitterende talenten. o, Dat dit feest nog lang bij ons allen eene aangename herinnering achterlate; dat het krachtdadig

{==18==} {>>pagina-aanduiding<<}
moge bijdragen, om onze belangrijke Maatschappij in bloei te doen toenemen, opdat zij meer en meer hare weldaden en zegeningen over het dierbaar vaderland verspreide! - Ja! dat zal zij. De zegen des Almagtigen, die nu reeds eene halve eeuw op haar rustte, die zoo menigmalen hare pogingen tot heil des menschdoms omstraalde, - die zegen zal haar niet verlaten. En zoo blijve, door haren weldadigen invloed, die geest van eendragt, van orde en van gehoorzaamheid aan de wet, die er thans zoo gelukkig heerscht, in ons vaderland bewaard tot aan het laatste nageslacht! Dat vaderland handhave steeds, onder de regering van het doorluchtig Huis van oranje, deszelfs roem van moed, trouw en volharding onder de volken van Europa! Het bloeije bij het genot eener welbegrepene godsdienstige en burgerlijke vrijheid, en onze Maatschappij arbeide met onafgebroken ijver voort tot Nut van 't Algemeen!

(Slotkoor.)

Het Aar-dal.

Wanneer men den Rhijn opgaat, volgt men doorgaans den hoofdstroom, zonder de valleijen in te slaan, door de kleinere rivieren gevormd, die zich daarin ontlasten. En nogtans is b.v. het dal der Roer of Ruhr onbegrijpelijk schoon; in dat der Wupper wedijveren de bekoorlijkheden van natuur en kunstvlijt; ook de vallei der Sieg heeft hare schoonheden. De Moezel is overheerlijk, en heeft in den Eerw. sprenger van eyk eenen bezoeker en lofredenaar gevonden, gelijk vóór vijftienhonderd jaren eenen dichter in ausonius. De Nahe heeft hare ongemeene schoonheden; de Lahn is door het bad Ems bekend, en verderop door de trotsche ruïnen van Nassau. Het zonderlinge van den krater eens ouden vuurbergs, en een meir, vele honderd voeten boven den waterspiegel verheven, heeft

{==19==} {>>pagina-aanduiding<<}
het Laacher-meir (den Laachersee) misschien boven verdienste doen bezoeken en roemen. Maar het Aar-dal, het dal van een riviertje, hetwelk zich tusschen Remagen en Sinzig in den Rhijn stort, komt wel het minst in aanmerking, en is nog door niemand beschreven, noch door schreiber, noch, in den jongsten tijd, door Prof. lulofs. Nogtans is deze vallei hoogstbelangrijk, en levert vele treffende gezigtpunten op. Wij zullen daarom den lezer hier eene kleine schets derzelve, volgens eigene aanschouwing in den jongstverstreken' zomer, aanbieden, welke sommigen misschien zal bewegen, om dit belangrijke landschap zelve te gaan bezoeken.
Van Bingen tot het Zevengebergte windt zich de Rhijn tusschen vrij hooge heuvelen, die vele sporen van eenen volkanieken oorsprong vertoonen. Het sterkst zijn die blijken wel omstreeks het Laacher-meir; maar ook de vele bazaltzuilen, die den vloed zoomen, leggen daarvan getuigenis af, gelijk, aan de overzijde des strooms, de vele minerale wateren en warme baden in het Nassausche. - Zou men niet mogen stellen, dat de Rhijn vroeger in de wijde en bij uitstek vruchtbare vlakte tusschen Mentz, Manheim en Darmstadt een groot meir gevormd heeft, beperkt door den Melibocus, den Donnersberg en de bergen ten Noorden van Bingen, maar zich bij eene aardbeving, in volkanieke streken zoo gewoon, die het gebergte vaneenscheurde, terwijl die volkanen nog brandden of rookten, eenen weg door hetzelve gebaand heeft, en, bij Koblentz door de Lahn en Moezel versterkt, zijne bedding verbreedde, hoewel nog altijd beperkt, tot dat hij eindelijk, aan deze zijde van het Zevengebergte de vlakte betredende, alle zijne krachten ontwikkelen, en in volle majesteit als een breede landstroom daarheen vloeijen kon? Hoe het zij, het gebergte, dat den loop der rivier bij Mentz van het Noorden naar het Westen afleidt, en hem bij Bingen weder noordwaarts stuwt, - dit gebergte, tusschen Koblentz en Bingen in stoute en

{==20==} {>>pagina-aanduiding<<}
trotsche hoogten verrijzende, tusschen Bingen en Mentz in het schoone Rheingau tot liefelijke wijndragende heuvels neêrdalende, hangt blijkbaar ten Zuiden met den Donnersberg, ten Oosten met den Taunus, ten Noordoosten met het Westerwald, ten Zuidwesten met den Hundsruck en ten Noordwesten met de Eifel te zamen, en geeft den oorsprong aan een aantal kleine rivieren, die zich met den hoofdstroom vereenigen.
Een dier kleinere vloeden is de Aar, of, volgens de Duitsche spelling, Ahr, die bij Blankenheim in de Eifel ontspringt, nu eerst met tallooze kronkelingen zuidelijk, dan weder oostelijk, vervolgens noordelijk, noordoostelijk, en eindelijk genoegzaam vlak oostelijk vloeit, tot dat hij tusschen Sinzig en Remagen in den Rhijn uitloopt. Het is van laatstgemelde stad, dat men, van beneden komende, doorgaans het dal inrijdt Men ontmoet een watertje, niet veel grooter dan eene Hollandsche sloot, met bergen aan weêrzijden op een' tamelijk grooten afstand. Naauwelijks kan men zich een denkbeeld maken van de mogelijkheid, dat deze beek dat geheele dal kan vullen, en als een bergstroom koken, bruisen en vernielen, gelijk toch des winters inderdaad meermalen het geval is, wanneer regenvlagen in het gebergte haar doen zwellen. In 1804 werd deze beek een meir, vooral naar den Rhijn-kant, en verwoestte de velden en wijngaarden.
In den beginne is het dal, wanneer men van beneden komt, tamelijk wijd, en levert, op een' kleineren maatstaf, dezelfde fraaije gezigten op, die men aan den Rhijn zoo bewondert, met dit gewigtig onderscheid echter, dat de breede, scheeprijke rivier daaraan ontbreekt. Men ontmoet de dorpen Wadesheim en Emmesen, armoedige plaatsjes (gelijk de welvaart der inwoners hier te lande doorgaans in eene omgekeerde rede tot de schoonheid der natuur staat); maar vlak voor ons prijkt een hooge, schoone berg, dien men meent te zullen moeten beklimmen of overrijden. Met regt draagt hij den naam van Landskroon; want hij is een sieraad des geheelen

{==21==} {>>pagina-aanduiding<<}
landschaps, en steekt boven alle naburige bergen uit. Aan zijnen voet liggen de dorpen Bodendorf en Heppingen.
Nu komt men te Ahrweiler, een vrij goed stadje, (altijd goed naar evenredigheid der dorpen) alwaar men den hier groeijenden rooden wijn, Ahrbleichart of Aarbleekert, kan bekomen. (Door eene zonderlinge taalverwisseling noemt men namelijk hier den rooden wijn bleekert; dit geldt ook van den Rhijnschen wijn.) Deze wijn is uitstekend goed; en het is geene schande, wanneer hij, zoo als de Heer lulofs teregt aanmerkt, voor den Assmannshauser moet wijken, want deze betwist, naar mijn oordeel, aan de beste Rhijnsche wijnen den voorrang; en is men gering, omdat men niet de allereerste is, of tot een der eersten behoort?
Achter Ahrweiler bekomt het landschap eene veel stoutere gedaante. De bergen naderen den vloed. Het zijn hier vrij steile bazaltrotsen, even als aan den Rhijn, maar die veel nader bij elkander staan, en voor het schuimende en blijkbaar in zijne bedding geprangde riviertje slechts een' naauwen weg overlaten. Elk oogenblik bekomt men door de kronkelingen van het water verscheidenheid van gezigten. Men komt aan de dorpen Walpurzheim, (welks wijn beroemd is) Marienthal en Dornau. Maar, naar mate de gezigten trotscher en schooner worden, versmalt ook de rijweg, wordt hobbeliger, en eindelijk, wanneer men aan den watermolen van Loch komt, (die een overheerlijk gezigt op de steile tegenoverstaande rotsen oplevert) is het voorzigtigst, het rijtuig te verlaten en het voetpad te kiezen. Wil men echter daarin blijven, zoo make men staat, meer dan tien- of twaalfmaal door de schuimende en met steenen geheel bezaaide Aar te moeten heenrijden, daar dezelve zich hier in ontelbare bogten slingert. Het voetpad, dat, om den berg heen, vlak aan den oever der Aar geleidt, is smal en glibberig; doch het beloont de moeite door de stoutste uitzigten, die men hier van alle kanten ontmoet. Niet slechts de woeste natuur verdient de aandacht, maar ook de pogingen van den mensch, om die te overwinnen. Hij heeft de bazalt-
{==22==} {>>pagina-aanduiding<<}
rotsen in terrassen verdeeld, deze met aarde voorzien, en daarop wijngaarden geplant. Zoo doende, is somtijds eene rots tot aan den top met tien, twaalf, ja dertien terrassen wijngaarden beplant, en vertoont eene groene oppervlakte. (Dit zelfde vindt men ook tusschen Nassau en Ems aan de Lahn en elders in deze wijnlanden.)
Men vroeg, hoe verre wij gaan wilden, en noemde ons de doorbraak, (de Durchbruch) als het uiterste punt, waarheen een rijtuig zou kunnen komen. Een Hollander zou hier natuurlijk aan eene doorbraak der rivier door watersnood denken; maar doorbraken van dien aard kunnen geene plaats hebben in een land, waar geene dijken zijn. Het is eene rots, die men door buskruid heeft doen springen, ten einde de plaats te effenen voor eenen straatweg, dien men van hier tot naar Trier wil voortzetten. Voortreffelijk is hier het tooneel. Eene wilde vallei, van achter met een' bruisenden vloed, rondom klippen en steenen, waar men denkt geenen uitweg te vinden, vóór eene rots, die dat dal volkomen sluit, (de rivier heeft zich slechts ter sluik naast de rots een donker pad gebaand) maar welke 's menschen hand door de nabootsing des bliksems heeft weten te openen; en op eene veel grootere hoogte een bergkasteel, 't welk het landschap als 't ware kroont, en van waar men een heerlijk uitzigt heeft op het geheele omringende rotsige oord. Door de opening heen, die nog niet voltooid is (*), (men moet met moeite eenen steenhoop beklimmen, om die te bereiken) ziet men den verderen loop der kronkelende Aar door het gebergte tot Altenahr. Hierheen moet de bedoelde straatweg naar Trier (misschien met den tijd een militaire weg naar Luxemburg) loopen, om de gemeenschap beter te verzekeren, dan door het steile en oneffene Moezel-dal.
Verrukt over zoo veel schoons, keert men (indien men ten minste geene voetreis naar den oorsprong der Aar verkiest te doen, en zich dus met dit staaltje tevreden

{==23==} {>>pagina-aanduiding<<}
houdt) van hier terug, stapt aan den watermolen weder in het rijtuig, en ziet nu de voorwerpen van eene andere zijde weder in een nieuw, verrassend licht. Met eenigen weêrzin verlaat men deze wilde, maar schoone natuur, en vindt te Ahrweiler het ruimere, meer vreedzame dal en den kalmeren vloed weder. Wanneer men van den Godesberg of van de Rolandseck komt, kan men het Aardal tot aan de doorbraak op éénen dag met rijtuig bezoeken, te Ahrweiler het middagmaal houden, en, na te Sinzig weder den Rhijn (aan den uitloop der Aar) te hebben bereikt, des avonds nog te Andernach zijn, en aldaar dien nacht vertoeven, om des anderendaags, na de merkwaardige oudheden dier voormaals Romeinsche stad te hebben bezigtigd, de reize vroeg voort te zetten naar Koblentz, tot welks bezigtiging men alsdan bijna een' dag heeft.




Tafereelen uit het maatschappelijk leven der Noord-Amerikanen.

(Vervolg van bl. 707 des vorigen jaars.)

De Overvaart uit de Oude naar de Nieuwe Wereld.

Ik wil hier eenige aanmerkingen mededeelen over den toestand der landbouwers, welke in zoo grooten getale naar Amerika verhuizen. Menigeen dier ongelukkigen verlaat zijn Duitsch vaderland, in de verbeelding, dat hij voor 25 centen een morgen land zal koopen, en dan op een paar honderd morgen als een kleine Koning leven, en niet alleen zijn eigen heer en meester, maar ook bovendien nog regerend medelid van den Staat kunnen worden. Treurige verbijstering! Doch allerlei kunsten worden in het werk gesteld, om eenvoudigen te misleiden. Naar welke haven van Europa (*) de verhuizenden zich mogen wenden, zij vinden overal schepen in gereedheid, om hen over te voeren. Ja, zij worden zelfs met aanbiedingen daartoe, tot in hunne vreedzame hutten, vervolgd, en de hebzucht spaart geene middelen, om onkundigen naar een ander wereldeel te lokken. Meestal gaan de Duitschers te Havre scheep, en op den weg derwaarts vindt

{==24==} {>>pagina-aanduiding<<}
men in alle steden, maar bijzonder te Straatsburg en Parijs, Amerikaansche agenten, welke aan de verhuizenden de uitgestrektste landerijen te koop aanbieden. Men ziet daar, op steendrukplaatjes, allerliefste landschappen, welke de goederen, die te koop zijn, moeten verbeelden - voorts landkaarten en plans, die de ligging op het naauwkeurigste aanwijzen, en bovendien eene menigte brieven van lieden, welke onlangs daar aankwamen; brieven, vol betuigingen van fortuin, die daar gemaakt is, en gevolgelijk nog gemaakt kan worden. Voor menigeen is het eene aangename verrassing, wanneer hij daar een' bekenden naam uit zijn dorp ziet, of zelfs de hand van den schrijver herkent! Deze brieven, namelijk, zijn grootendeels echt; maar welk geloof ze verdienen, zal uit het vervolg blijken. Ofschoon nu die agenten zelden iets werkelijk verkoopen, zoo brengen zij toch veel toe, om het verlangen naar verhuizen steeds op nieuw aan te zetten, en op deze wijze maken zij zich verdienstelijk bij de Vereenigde Staten; want zonder dit middel zou velen de lust, om verder te reizen, reeds te Parijs vergaan.
Hier namelijk, aan de oevers der Seine, liggen verhuizers, van de maand Mei tot October, ja soms tot in den winter. Dit is het verzamelleger en de rustplaats; hier moeten die arme lieden dikwijls tien dagen, en langer nog, in de open lucht wachten, eer zij in een schip kunnen komen, om naar Havre te varen. Te Havre wemelt het van bedrijvige en zwetsende commissarissen, welke den aankomenden, onder telkens herhaald gelukwenschen met de hun wachtende voordeelen, onverwijld gelegenheid tot de overvaart beloven te verschaffen. De eenvoudige Duitschers, het zwerven reeds lang moede, maken gaarne gebruik van het aanbod, in de hoop, dat zij weldra zullen afzeilen, en althans in de open lucht niet behoeven te verblijven, daar zij terstond aan boord kunnen gaan. Van levensmiddelen, uitgenomen het drinkwater, moeten de lieden zichzelve voorzien, en wel voor den tijd van drie maanden. Zoo vormt zich onder de verhuizers voor elk schip eene kleine maatschappij, die haren voorraad in de voorgeschrevene hoeveelheid inkoopt. De verkoopers van scheepsbehoeften krijgen reeds vóór de levering hun geld - geven ook wel, als men het verlangt, eene Fransche kwitantie; en de makelaar, die de belangen der koopers zeer ter harte schijnt te nemen, verzekert ten stelligste, dat alles in de beste orde is; dat men geheel geene zorg behoeft

{==25==} {>>pagina-aanduiding<<}
te hebben; dat de gekochte voorraad tijdig aan boord gebragt zal worden, alwaar de stuurman denzelven moet ontvangen en in bewaring nemen, om op reis de dagelijksche uitdeeling te regelen, ten einde er geen gebrek ontstaan moge. Nu hoopt men van uur tot uur te zullen afzeilen; doch vruchteloos. Na eene halve maand, en dikwerf nog langer, gewacht te hebben, wordt het ongeduldig verlangen der verhuizenden zoo groot, dat eindelijk, na overspanning, wel doffe afmatting moet volgen. Met verdrietige gezigten kruipen er gansche scharen uit de schepen, sluipen mismoedig door de straten, laten zich soms hier en daar nog in kroegen lokken, of door de wandelende, hen steeds vervolgende kramers eenige snuisterij opdringen, waarvan zij geen nut hebben; en zoo dragen die onnoozele menschen dikwerf hun laatste penningsken, waarover zij beschikken kunnen, bij, om de kunstvlijt der uiterst werkzame inwoners van Havre te ondersteunen. Eindelijk komt het langgewenschte oogenblik. Plotseling hoort men roepen: Haast u; het schip vaart op het oogenblik af! In wilde verwarring ijlt nu de gansche menigte naar de haven. Men bereikt dezelve - het schip is reeds losgemaakt en in beweging, maar kan niet zoo spoedig door sluis en brug geraken, of het wordt nog door de beangstigde schare aan het einde der haven bereikt en beklommen, of veeleer bestormd.
Als men dan vervolgens in het ruime sop komt, en de gemoederen beginnen te bedaren, wordt er naar de levensmiddelen gevraagd. Bij het afzeilen van een schip is er de beide eerste dagen zoo veel te doen, het dek ligt zoo vol, en ieder heeft zoo veel te verrigten, dat daarnaar terstond geen onderzoek kan geschieden. Maar de verhuizers bekomen beschuit, meel, brandewijn, kaas, gerookt vleesch naar genoegen; zij zien dus, dat hun voorraad aan boord is gekomen, en zij stellen zich dan gerust. Doch binnen weinige dagen blijkt, dat slechts de helft der gekochte levensmiddelen in het schip is, en dat men derhalve veel te ruim geteerd heeft. De bedrogene reizigers worden dus op half rantsoen gesteld, en weldra op een vierde - wijn en brandewijn vallen geheel weg; doch goede raad, hoe men het had moeten aanleggen, wordt ruimschoots medegedeeld.
Die ooit eene teekening van het schip eens slavenhalers gezien heeft, zal zich een denkbeeld van den toestand dier verhuizers kunnen vormen. De vaartuigen, waarmede men

{==26==} {>>pagina-aanduiding<<}
slaven overvoert, zijn echter meerendeels goede zeilers en worden wél onderhouden; maar deze, die tot overbrenging van volkplantelingen uit Europa dienen, zijn dikwerf in zoo slechten staat, dat niemand verzekering van zeeschade daarop wil geven, en dat zij, bij verkoop, naauwelijks meer zouden opbrengen, dan een slooper daarvoor wil geven. Deze schepen nu worden zoo vol menschen gestopt, dat de vracht meer bedraagt, dan de geheele waarde. Kwamen dezelve dus beladen in Amerika, dan zouden ze terstond verbeurd verklaard worden; doch men weet gewoonlijk wel gelegenheid te vinden, om de helft der passagiers vooraf met sloepen aan wal te zetten. De Amerikanen namelijk, daar hun in vreemde havens ondernemingen van dezen aard niet zoo goed gelukken wilden, hebben goedgevonden, het aantal passagiers voor elk schip naar de tonnen-maat te bepalen. Wordt er slechts één persoon boven dit getal aangetroffen, al ware het ook een kraamkind, zoo is schip en eigendom van den Kapitein aan de landskas vervallen. Men ziet intusschen, dat schepen, welke tot niets meer deugen, aan de reeders op deze wijze nog eene laatste goede dienst bewijzen. Het is te verwonderen, dat er niet meer ongelukken gebeuren. Wordt de zee onstuimig, en slaan de golven over het schip, zoo moeten de reizigers onder het verdek kruipen; men sluit alles, en dan liggen zij, digt op elkander gedrongen, in akelige duisternis. Geschiedt de overvaart op een Fransch schip, zoo gevoelen zij het verschrikkelijke van hunnen toestand minder, dewijl de Fransche matrozen steeds vrolijk zijn. Deze zingen, boerten en lagchen hartelijk, wanneer het spookt op zee. Wordt de hemel weder helder, zoo beweren zij, dat men de linie passeert, ofschoon men over de zeshonderd mijlen benoorden dezelve is; en dan moet de gewone doop met de belagchelijkste plegtigheden plaats hebben, waarbij de matrozen niet minder zich
vermaken, dan de anderen, die ook nog door zeeziekte gekweld worden, verdriet ondervinden. Is de manschap bij dag, onder scherts en spel en gezang, vermoeid geworden, zoo rust dezelve des nachts te zoeter; en geraakt het schip dan wel eens een weinig van den koers, men bekommert zich deswege niet, daar Janmaat gewoon is te zeggen: Eén maand op zee is één maand soldij, en twee zijn twee.
Onder zoodanige afwisselingen geraken, na eene vaart van twee maanden, de verhuizenden in het land der belofte. Doch

{==27==} {>>pagina-aanduiding<<}
eer zij het hok, dat hen naauwelijks bevatten kan, verlaten, moet elk persoon, zonder onderscheid, drie dollars betalen; welk geld gegeven wordt tot instandhouding van eene kas, waaruit de aangekomene vreemdelingen, die in het vervolg verarmen mogten, (hetgeen meestal gebeurt) ondersteund moeten worden. Maar deze hulp blijft gewoonlijk achter. Van deze gelden heeft men te New-York buiten de stad een hospitaal gebouwd, onder den naam van Refuge (Toevlugt), welks bewoners zoo tamelijk behandeld worden. Dezelve bestaan echter grootendeels uit inboorlingen, en wel uit krankzinnigen. Dit Refuge is dus inderdaad een algemeen dolhuis geworden, tot welks instandhouding men een goed gedeelte der penningen besteedt, welke men van de aankomende verhuizers vordert. Is nu aan dezen eisch der wet voldaan, zoo staan voor den aankomenden alle wegen open, om zijn geluk te beproeven en zijne droomen te verwezenlijken. Dit uitzigt, dat naar ieders persoonlijke stemming wordt gewijzigd, en het aangename gevoel, dat men, na eene jammerlijke zeereis, eindelijk eens weder op vasten bodem kan treden, doen de doorgestane ongemakken spoedig vergeten en de drie dollars met genoegen betalen.
Die herwaarts wil of moet reizen, doet in allen gevalle best, met eene pakketboot over te varen. Tusschen Havre en New-York zijn tien zulke schepen in de vaart, het eene al fraaijer en prachtiger dan het andere, en allen nieuw; want langer, dan zes jaren, mogen dezelve niet varen. De groote kajuit is ruim, licht, met fraaije tapijten belegd en met eene kleine, keurige bibliotheek voorzien - de tafel voor veertig tot vijftig personen berekend - de meubelen van mahonijhout - voor de vrouwen eene zaal met trumeaux-spiegels, en daarin staat gewoonlijk eene fortepiano. De slaapvertrekken zijn van goede bedden en alle gerijfelijkheden voorzien. Men eet en drinkt er zeer goed. De schepen zeilen snel en varen gewoonlijk in dertig dagen over. De persoon betaalt 140 dollars; voor kinderen beneden de vijfjaren wordt de halve vracht, voor die beneden de twaalf jaren twee derde, en voor heel jonge kinderen de helft hiervan gegeven. Behalve de passagiers in de kajuit, nemen de pakketbooten ook nog vijf- of zeshonderd tonnen goederen of verhuizenden mede. Deze betalen hier slechts een weinig meer, en worden veel beter verzorgd, dan op de schepen, welke enkel tot het overvoeren van zoodanige lieden dienen.

{==28==} {>>pagina-aanduiding<<}
De Amerikaansche zeelieden munten thans uit; op de schepen heerscht de beste orde, en de Kapitein is heer en meester, die onbepaalde gehoorzaamheid vordert.
De aangekomene vreemdelingen zien weldra, dat zij nog maar het kleinste gedeelte van hun lijden doorgestaan en op nieuw vele onkosten te maken hebben; want de reizen naar het binnenland zijn moeijelijk en veroorzaken vele uitgaven. Het gelukkigste zijn diegenen van de arbeidende klasse, welke terstond werk vinden, de mannen bij het tuinieren, en de vrouwen als dienstmaagden. Het loon, vier tot zes dollars in de maand, is, naar het schijnt, zeer ruim; maar de behoeften zijn hieraan evenredig - want het onderscheid in de kleeding valt weg, en de mode moet terstond gevolgd worden. Dit nu veroorzaakt bij de dienstmeisjes eerst veel genoegen; en zij krijgen bovendien driemaal daags vleesch. Dan worden terstond de eerste brieven naar huis geschreven, waarin men niet genoeg kan roemen, hoe gelukkig men hier is. Doch wanneer het verdiende loon de noodzakelijke uitgaven niet meer kan bestrijden - wanneer de arbeid, die iemand wordt opgelegd, (hetgeen bij mannen zeer dikwijls het geval is) de krachten te boven gaat - wanneer het ongewone luchtgestel ziekten veroorzaakt, en dan Gods vrije hemel het gasthuis is - wanneer het heimwee de ongelukkigen overkomt, en de middelen tot de terugreis ontbreken; dan worden er geene brieven meer geschreven, daar men ongaarne de zelfmisleiding wil bekennen. Nadat dus de eerste bedwelming is geweken, worden de voorheen vrolijke gezigten der verhuizers somber en peinzend.
Ook rijke Europeanen, bekoord door de tiendubbele waarde, welke de grond weldra bij de ontginning erlangt, hebben zich laten verleiden tot ondernemingen, die meestal tot hun nadeel uitvielen. Men zoude mij hier misschien de veel geprezene volkplanting van den Heer rapp kunnen tegenwerpen; maar de groote dingen, die deze man door verwonderlijken invloed op zijne landslieden uitvoert, komen den Amerikanen, welke den arbeid schuwen, zeer wel te stade. Zij laten hem daar, ja, de rol van een' kleinen vorst spelen; maar, als de citroen uitgedrukt is, zal men de schil wegwerpen. En reeds heeft men hem uit den Staat Ohio tot aan de oevers van de Waba-rivier, aan de grenzen der Illinois, verdrongen.
Onlangs is alhier een Fransche Graaf aangekomen, die

{==29==} {>>pagina-aanduiding<<}
ruim zestig voor den arbeid geschikte lieden met zich bragt. Hij had in het vaderland eene overeenkomst met hen getroffen, waarbij zij zich verbonden, om gedurende een' bepaalden tijd, tegen een hoog loon, voor hem te arbeiden en gronden te ontginnen. Hij wilde kleine dorpen aanleggen, en deze dan vóór en na aan andere verhuizers verkoopen. Op deze wijze waren zijne lieden en de genen, die vervolgens mogten overkomen, geholpen, en hij zelf zou in weinige jaren een schoon kapitaal huiswaarts hebben kunnen voeren. Maar dat ligt niet in het plan der Amerikanen; hierom verklaart de wet alle buitenlands aan-gegane verbindtenissen voor nietig, waarbij zich iemand verpligt, om eenen ander' te dienen. Tot hun eigen nadeel maakten de medegevoerde lieden gebruik van deze wetsbepaling. Dertig hunner verlieten den Graaf terstond in New-York; de overigen volgden hem nog tot aan het meer Erie, maar liepen toen ook weg, om hunne fortuin te zoeken. Zij vonden ook werk, en wel zeer zwaar werk; bij onmatige hitte moesten zij zich laten welgevallen, kanalen te graven of in de koolmijnen te arbeiden, en dan nog voor veel geringer dagloon. Maar zij waren hun hoofd gevolgd en hadden vrij gehandeld. De Graaf behield zijne woeste bosschen, welke hem niemand zal benijden. - De Heer survilliers bezit in Oswego-County, aan het meer Ontario, honderdduizend morgens van zulk land. Sedert vijftien jaren doet hij steeds moeite, om bij kleine stukken en op zeer billijke voorwaarden te verkoopen; doch niemand schijnt er lust toe te hebben.

(Het vervolg hierna.)

Mijne viool.


Χρύσεα Φόρμιγξ. 
 
pindarus. 


I.

‘Gulden lier, gemeenschappelijk speeltuig van Phoebus en der violetlokkige Muzen! de tred der dansreien luistert naar uwe toonen, en dra zweven in bevallige kringen, als vreesden zij den teederen grashalm te knakken, de luchtige

{==30==} {>>pagina-aanduiding<<}
voeten over de grasrijke zode. De zanger gehoorzaamt uwe bevelen, door het liefelijk tokkelen uwer snaren in een betooverend voorspel aan zijne verrukte zinnen overgebragt. Het eeuwige vuur van den bliksem bluscht gij uit, en de adelaar, de vorst der gevleugelde luchtbewoners, sluimert in op den schepter van Jupiter; hij laat de onvermoeide wieken zinken, en de donkere nevel, dien gij over zijnen gekromden bek uitgiet, sluit hem zoet en liefelijk de oogleden.’
Als ik zóó, in eene gebrekkige navolging van een groot dichter, het alvermogen van een goed behandeld speeltuig hoor afschilderen, waarde lezer, dan kan ik mijn eigen jammerlijk gekras bijna niet meer aanhooren. Poes valt, wel is waar, somwijlen daaronder in slaap, en daarop heb ik mij vroeger al vrij wat verbeeld; maar tot mijn leedwezen heb ik de overtuigendste blijken ontvangen, dat het stomme dier voor mijn spel even ijskoud is als voor zure melk. Sedert is mijn muzikale hoogmoed eens voor altoos gefnuikt, schoon ik denzelven nog nu en dan zoek te paaijen, door de schuld op mijn' ouden muzijkmeester te schuiven.
't Was een goed, best man, de oude Furioso. Hij was door en door muzikaal, speelde eene brave viool, en kon nogtans, voor eene armzalige belooning, het snijdend gepiep mijner snaren met een beminnelijk geduld aanhooren, zonder zich ooit driftig te maken. Dikwijls heb ik naderhand gewenscht, dat het mij gegeven mogt zijn, onder de dissonanten van het leven even koel te kunnen blijven. Meerdere gemoedsrust zoude daarvoor gewis geene karige belooning zijn.
De noten had ik al vrij spoedig geleerd: alleen stuitte het mij, dat zij niet verder dan tot h gingen; iets, dat mij standvastig is bijgebleven, zoodat ik nog altoos met een weemoedig verlangen naar den tijd blijf omzien, waarop men hartroerende adagio's in o mol en piquante polonaises in x kruis zal hooren uitvoeren. Alweder een bewijs, dat de vooroordeelen der jeugd met ons opgroeijen, in ons gemoed wortel schieten, en naderhand niet dan met de grootste moeite kunnen worden uitgeroeid.
Ook van de maat had ik spoedig een vrij juist denkbeeld. Eene ouderwetsche staande huisklok met een' hoorbaren slingerslag schijnt mij het gevoel daarvan ingeprent te hebben.

{==31==} {>>pagina-aanduiding<<}
Maar de streek, ziedaar mijne voornaamste gries! Furioso was vroeger een ferme contrabassist geweest, niet van den gemeenen stempel, maar van de beste soort. Dit schijnt aanleiding gegeven te hebben, dat hij eene minder goede streek had, die hij natuurlijk op al zijne leerlingen overplantte, met het treurig gevolg, dat wij allen met een' krommen elleboog het lijdzame snarenveld beploegden. Wil ik nu eens mijne vrouw of een' mijner vrienden eene smeltende passage voorspelen, dan zie ik, helaas! aan de bedenkelijke gezigten genoegzaam, dat zij alles behalve door mijne toonen worden geftreeld; en dat is voor een ingebeeld musicus grievende zielskwelling.
Even zeer, intusschen, als mij mijn eigen spel meer en meer begint te mishagen, neemt mijne zucht, om een groot tasent te hooren, toe. De poëzij moge de orakels van het gevoel verkondigen; de muzijk verkondigt geene orakels, doch haar onnaspeurlijk alvermogen doortintelt ons geheele aanzijn met zulk een' albezielenden gloed, dat, zoo er eene taal bestond, om het door haar opgewekte gevoel uit te drukken, die taal eene schoonere, hoogere poëzij zoude zijn, dan die, welke, schoon daarvoor onderdoende, ziel en zinnen verrukt en betoovert.
Sommigen is dan ook de harmonie zoo iets schoons en goddelijks voorgekomen, dat zij niet geaarzeld hebben, de menschelijke ziel als eene harmonie te beschouwen, en het ligchaam als het speeltuig, waaruit zij wordt ontleend.
De ziel de harmonie eener viool! Het klinkt zeker zonderling; maar laat zien! misschien steekt daarin nog wel iets.
Herinneren wij ons, dat er Neurenberger en Cremoner violen zijn; dat is, dat er zielen zijn, waar veel, en zielen, waar weinig inzit. Zielen, die schraal, droog, pieperig; en zielen, die vol, mollig en welluidend zijn. Ten tweede verzoek ik de gunstige en muzikale lezer met mij aan te merken, dat een goed violist op eene Neurenberger viool aangenamer speelt, dan een slecht op eene Cremoner. Waaruit volgt, dat eene middelmatige ziel, wél bestuurd, schooner zal handelen, dan eene buitengewone, slecht geleid. Verder: dat er violen zijn, uiterlijk schoon, met prachtige staartstukken versierd, hoedanige geslepene muzijkmeesters hunnen onnoozelen leerlingen voor beste waar in de handen spelen, om door den uiterlijken glans de inwendige gebreken te bedekken. Eindelijk: dat eene door een groot

{==32==} {>>pagina-aanduiding<<}
talent bespeelde Cremoner het non plus ultra is van hetgeen men hooren kan; dat is, dat eene voortreffelijke ziel, even voortreffelijk geleid en bestuurd, het ideaal is van alle zedelijk schoon; een schoon, door geene oogen zigtbaar, door geene ooren te hooren, maar dat, zoo het door eenig zintuig kon worden waargenomen, een' liefdegloed zou wekken, sterker dan de ontwaakte min voor zijne geliefde in de borst van den onbedorven, vurigen jongeling.
Maar stil.... Vergeef mij, waarde lezer, eene grove dwaling! Ik ben verkeerd begonnen. Waarlijk, ik ben er meê verlegen. De vergelijking deugt niet. Doe mij, bid ik u, het genoegen, om mij mijne dwaling te helpen herstellen, en antwoord mij daartoe op mijne vragen! Wij kennen elkander, wel is waar, niet; maar gij zult toch een beginnend schrijver wel op den weg willen helpen. Vergun mij nu, u te laten zeggen: O ja! zeer gaarne. Daarop antwoord ik dan natuurlijk zeer beleefd: O mij gelukkige! ik zal van den dwaalweg terugkomen. Nu gij weêr, met een' glimlach: Waarlijk..... Maar zoo zouden wij nog lang voort kunnen complimenteren, en dat is lastig, vooral aan tafel, als men een' goeden schotel in het oog heeft; hoe veel te meer voor mij op dit oogenblik, nu ik mij voorstel, mij op uwe antwoorden eens heerlijk te vergasten. Zonder verdere pligtplegingen, zal ik dus de vrijheid nemen, u met mij het volgende gesprek te laten houden:
Ik. Weet gij dan, in welk opzigt ik mij aan eene dwaling meen te hebben schuldig gemaakt? Wij vergeleken de ziel bij de uit de viool ontleende harmonie, en bragten deze daarna in verband met den violist. Daar nu ieder violist met eene ziel begaafd is, zoude ons onze wijze van beschouwing leiden tot de werking van de eene ziel op de andere. Op die wijze vrees ik, dat wij ons in een' maalstroom zouden begeven, waaruit wij moeijelijk een' veiligen terugtogt zouden vinden. Misschien leidt ons eene nadere beschouwing van de betrekking tusschen den violist en de viool tot minder verwarde denkbeelden. Willen wij deze dan eens wat naauwkeuriger gadeslaan?
Gij. Gaarne.
Ik. De viool, onbespeeld zijnde, is een dood ligchaam, niet waar?
Gij. Voorzeker; zelfs de harp van AEool, schoon door geene sterfelijke vingeren getokkeld, is hare harmonische

{==33==} {>>pagina-aanduiding<<}
toonen aan het geklapwiek der vleugelen van Zephyrus verschuldigd....
Ik. (ter zijde.) Heerlijk, een poëtische lezer! (luid.) Onbespeeld, zal dus de viool geene toonen voortbrengen?
Gij. Neen.
Ik. Bespeeld, zal zij toonen voortbrengen, waarvan de voortreffelijkheid afhankelijk is van den violist.
Gij. En van het speeltuig.
Ik. Natuurlijk ook hiervan. Maar zien wij nu, wat er al in den speler vereischt wordt. Wat, dunkt u, zoude een eerst vereischte zijn?
Gij. Een zuiver gehoor.
Ik. Bedoelt gij een zuiver gehoor met betrekking tot enkele accoorden, of ook met betrekking tot opvolgende toonen en accoordengangen?
Gij. Ik bedoel een zuiver gehoor met betrekking tot beide; want in een regt muzikaal gemoed is dit vereenigd aanwezig.
Ik. Zal hij ook niet het werktuigelijke van zijn instrument grondig moeten kennen, en alle zwarigheden daaromtrent door oefening hebben overwonnen?
Gij. Ook dit is een onmisbaar vereischte.
Ik. Zoo dan nu de speler uiterst zuiver, zonder een' enkelen misgreep of misstreek te doen, eene zangwijze speelt, zal dit dan genoeg zijn, om zijne toehoorders in verrukking te brengen?
Gij. Gewis niet! Buiten zijn kunstvermogen, zal hij ook zijn gevoel moeten laten werken.
Ik. Het kunstmatige alleen maakt dus den goeden speler niet uit?
Gij. Zeker niet! Integendeel zal eene al te sterke gehechtheid aan sommige kunstregelen zijn spel schaden.
Ik. Zoo moet dan nog iets anders, buiten de kunst, zijn spel bezielen; iets, dat wij gewoon zijn gevoel te noemen?
Gij. Ongetwijfeld.
Ik. De voortgebragte toonen zullen dus afhankelijk zijn, zoo van het speeltuig, als van het kunstvermogen en het gevoel van den speler?
Gij. Zoo komt het mij althans voor.
Ik. Zoo de speler zelf geen componist is, zal hij dan niet trachten zijn gevoel met dat van den componist te ver-
{==34==} {>>pagina-aanduiding<<}
broederen, en zal het niet zijn hoogste streven moeten zijn, diens gevoel volkomen uit te drukken?
Gij. Mij dunkt ja.
Ik. Maar, componist zijnde, zal hij dan niet naar iets anders streven? Ik bid u, waarde lezer, zeg mij, wat is dit? Want, waarlijk, ik weet het niet.
Gij. Ik even min. (*)
Ik. Zullen wij zeggen, dat hij tracht iets te scheppen, dat hij zelf niet kent, maar waarvan hij het bestaan gevoelt; iets, dat hij liefheeft, dat als een donker vermoeden in hem woont, dat hij zoekt te omhelzen, en dat, zoo hij hierin slaagt, eerst bij hemzelven alle de vezelen van zijn aanzijn doet trillen, en daarna bij allen, wier gevoel slechts eenigermate ontwikkeld is? Maar zeg mij, waarde lezer, zal hij hiermede tevreden zijn?
Gij. Waarlijk, ik weet niet, wat gij bedoelt.
Ik. Ik meen dit. Als hij ééns den wellust heeft gesmaakt, zijn gevoel volkomen uit te drukken, en zich met dat onbekende iets te vermengen, zal hem dit dan genoeg zijn? Of zal hij er rusteloos naar streven, dit genot andermaal te smaken? Zal dit verlangen niet een hartstogt worden, die hem onweêrstaanbaar dringt, zich weder met dat onbekende wezen te vermengen? En, zoo hem dit meer en meer gelukt, zal dan niet in zijne uitvoering overal als 't ware een afdruksel zigtbaar zijn van een zedelijk wezen, dat hij niet kent, maar waarvan hij het bestaan innig gevoelt, zoo vaak het hem geiukt, zich daarmede te vereenigen?
Gij. Ja, dat was zeker wel mogelijk.
Ik. Willen wij dit onzinnelijk wezen het ideaal van het schoone noemen?
Gij. Zeer goed.
Ik. En de zucht, om zich met dat ideaal te vermengen, de liefde tot het schoone?
Gij. Ik heb er niets tegen.
Ik. En het speeltuig het sloffelijk middel, om aan die liefde te voldoen?
Gij. Misschien zou men het ook het zinnelijk werktuig

{==35==} {>>pagina-aanduiding<<}
kunnen noemen, om het gevoel voor het schoone uit te drukken.
Ik. Zoo als gij wilt. Willen wij, eindelijk, de zinverrukkende melodie of harmonie eene flaauwe verwezenlijking noemen van het ideaal, dat in den geest van den speler woont?
Gij. Goed.
Ik. Sommen wij nu nog eens op, wat tot die flaauwe verwezenlijking noodig is. - Wat is daartoe een eerste vereischte, dat geheel onafhankelijk is van den speler?
Gij. Een goed speeltuig.
Ik. Welk ander vereischte bestaat er, dat afhankelijk is van het kunstvermogen van den speler?
Gij. De grondige kennis van het speeltuig, van de vingerzetting, de streek, kortom van alles, wat tot de werktuigelijke uitvoering betrekking heeft.
Ik. Is de werktuigelijke uitvoering afhankelijk van den muzikalen aanleg van den speler?
Gij. Mij dunkt ja. Eene juiste vingerzetting toch hangt zeer veel af van een goed gehoor.
Ik. Maar is deze wel inderdaad werktuigelijk, voor zoo verre zij afhankelijk is van het gehoor?
Gij. Zeker niet.
Ik. Zoo is dan, in een' meer juisten zin, de werktuigelijke uitvoering van den muzikalen aanleg onafhankelijk?
Gij. In dien zin ja.
Ik. Oefening en zekere vaardigheid zal dus tot de volkomen werktuigelijke uitvoering genoegzaam zijn?
Gij. Zoo komt het mij ook voor.
Ik. Is het even zoo met de overige vereischten gelegen? Of zijn er zoodanige, die geheel van den aanleg des spelers afhankelijk zijn? Zoo ja, welke zijn die?
Gij. Volgens hetgeen gezegd is, een geoefend zintuig, dat den minsten wanklank, zoo in de melodie als in de harmonie, hoort.
Ik. Is dit door oefening verkrijgbaar?
Gij. Verkrijgbaar niet; maar het is vatbaar, om gescherpt te worden.
Ik. Wat is, eindelijk, ons vereischte, dat niet voor scherping, maar alleen voor ontwikkeling vatbaar is; een vereischte, dat geheel onzinnelijk, en meer dan eenig ander afhankelijk is van den aanleg des spelers?
Gij. Een zuiver gevoel voor het schoone.

{==36==} {>>pagina-aanduiding<<}

Ik. Zou dit niet ook eenigermate door oefening en studie verkrijgbaar zijn?
Gij. Voor zoo verre ieder min of meer met dat gevoel bedeeld is, dunkt mij ja; ofschoon men, van die vooronderstelling uitgaande, het beter ontwikkelbaar dan verkrijgbaar zoude noemen. Doch, als men van de vooronderstelling uitgaat, dat de een met dit gevoel begaafd, de ander er van verstoken is, komt het mij volstrekt onmogelijk voor, dit gevoel immer te verkrijgen.
Ik. Gij werpt daar een hoogst belangrijke vraag op, die wij misschien wel eens nader zullen onderzoeken. Voor het oogenblik zullen wij ons echter moeten vergenoegen met als een eerste vereischte van een uitmuntend en voldongen speler te stellen een gevoel voor het schoone, hem van nature eigen, maar ontwikkeld, gevormd, levendig gehouden, in een' liefdegloed herschapen door de gedurige vermenging van dit gevoel met het ideaal van het schoone, dat uit eene oneindig schoone zedelijke wereld in zijnen geest als 't ware is afgespiegeld. - Zouden wij nu alle vereischten hebben opgenoemd?
Gij. Mij dunkt althans de hoofdvereischten, waarin de overige begrepen zijn.
Ik. Daar moet ik waarlijk in mijzelv' lagchen! De oude Furioso vertelde mij dikwijls, hoe hij in zijne jeugd eens op een armzalig concert geweest was. Toen de symphonie bijna ten einde was, zeide hij, zag er hier en daar een zijn' nevenman aan, als vroeg hij hem met zijne angstige blikken, of hij haast aan het einde was. Een goedkeurende blik deed den vrager dan dapper voortkrassen, en de symphonie ging uit als eene nachtkaars, knetterend en wanklankig. Als hij mij dat vertelde, barstte de goede man uit in een schaterend gelach; en het is mij nu, als hoorde ik hem zeggen: Gij, eerstbeginnende schrijver, en gij, lezer, hebt daar heel aardig gekeuveld: maar de maat, de maat; daaraan hebt gij niet gedacht. - Wat dunkt u, waarde lezer, willen wij hem voor zijne aanmerking bedanken, en onder de hoofdvereischten in den speler ook gevoel van maat stellen?
Gij. Ter liefde van uwen Furioso zoude ik dit gaarne willen toestemmen; maar de harmonie, een der onmisbaarste bestanddeelen van de muzijk, komt mij geheel onafhankelijk van eenige maat voor.
Ik. Daar zegt gij waarlijk zoo iets. Mij dunkt gij hebt

{==37==} {>>pagina-aanduiding<<}
gelijk. Maar zoude het met de melodie even zoo gelegen zijn?
Gij. Mij dunkt neen. Want zonder maat is melodie naauwelijks denkbaar. Ik meen zelfs wel eens opgemerkt te hebben, dat eene melodie, die vatbaar is om in twee verschillende bewegingen gespeeld te worden, wanneer zulks geschiedt, niet meer ééne melodie blijft, maar werkelijk twee melodiën daarstelt.
Ik. Dus is dan toch melodie van maat afhankelijk?
Gij. Ongetwijfeld.
Ik. Is de volgorde der toonen in de melodie willekeurig of afhankelijk?
Gij. Afhankelijk.
Ik. Waarvan?
Gij. Mij dunkt van de overeenstemming der toonen, waarop de maatslag valt.
Ik. Is deze overeenstemming niet inderdaad eene harmonie, die niet aanstonds volkomen in het gehoor ligt, maar door eenig zoeken gemakkelijk gevonden wordt; en zal niet juist dit de harmonie zijn, die de melodie moet begeleiden, om ze te schooner te doen uitkomen?
Gij. Mij dunkt ja.
Ik. Zoo had dan mijn oude muzijkmeester zoo geheel geen ongelijk, daar de melodie, die toch ook een der voornaamste bestanddeelen der muzijk is, inderdaad niets anders schijnt te zijn dan eene wandelende harmonie, en er dus tot het daarstellen van deze wel degelijk maat vereischt wordt Wat dunkt u, willen wij, na deze aanmerking, ook gevoel van maat als een hoofdvereischte in den speler stellen, niet ter liefde van Furioso, maar ter liefde der waarheid.
Gij. Wel nu, ter liefde van beiden dan.

Als de goede Furioso ons zoo had hooren praten, lieve lezer, zou hij bedenkelijk het hoofd hebben geschud, een allerliefst praeludium hebben gespeeld, als wilde hij zeggen: doet het mij eens zoo na! en hoorbaar gemeesmuild hebben (het was een Duitscher): alberne Fratzen! Misschien deelt gij zelf, en met u menig ander, in zijne meening. Mij is het, als zag ik door het digte kreupelhout heen een' rook opstijgen, die mij het tooverslot doet vermoeden eener schoonlokkige Circe.


{==38==} {>>pagina-aanduiding<<}

Het noodlottige nachtbezoek.

Geschieâkundig Verhaal.

In Engeland was gedurende langen tijd de vertelling in omloop, dat de geest van maria van Schotland, na hare teregtstelling, aan Koningin elisabeth was verschenen. De beminnaars van net wonderbare zullen het geloof aan die verschijning zich niet gaarne laten ontnemen, maar mij echter wel vergeven, dat ik, door geschiedkundige bescheiden ingelicht, pogen wil, dit bezoek uit de andere wereld op eene natuurlijke wijze op te helderen.
De Gravin agnes van mansvelt, een voorbeeld van zeldzame schoonheid en edelaardigheid, heeft in de Duitsche Godsdienstaangelegenheden eene zoo veelbeduidende rol gespeeld, dat ik niet anders kan vooronderstellen, dan dat haar naam den meesten mijner Lezeren bekend is. Kort kan ik dus de volgende daadzaken aanstlppen. De Keurvorst geehard van Keulen (*) had zich openlijk voor de Hervormden verklaard, en zich inet Gravin agnes door het huwelijk doen verbinden. De Paus ontzette hem deswege van zijn Aartsbisdom, en sprak den banvloek over hem uit. Niettegenstaande dit, beproefde gebhard, zich tegen den nieuwverkozen Keurvorst, ernst van Beijeren, te handhaven; doch hij schoot te kort, en was genoodzaakt, den zetel aan zijnen tegenstander over te laten. Zijn echt alleen was oorzaak, dat alle onweders over het hoofd van den ongelukkigen gebhard losbraken, wijl zulks strijdig was met de grondbeginselen van den katholijken Priesterstand, welke geene huwelijksbanden gedoogden. Zorg en kommer ondermijnden de gezondheid van gebhard; maar zijn kloeke geest bleef nog altoos bezig met het beramen van middelen, om zijn verloren gezag te herstellen. In het bijzonder vestigde hij zijn uitzigt op de zoo zeer gevreesde Koningin elizabeth van Engeland. De hoop, dat deze Vorstin zich zijner zoude aantrekken, was door haren gunsteling, Lord leicester, eenigzins bij hem versterkt geworden. Zijne steeds toenemende ongesteldheid liet hem

{==39==} {>>pagina-aanduiding<<}
niet toe, zich in persoon naar Engeland te begeven, en, daar de zaak van zoo veel gewigt was, kon hij die aan niemand anders toevertrouwen, dan aan zijne gemalin, en hij besloot, haar die reis te doen ondernemen. Hoe zwaar deze elkander zoo hartelijk minnende echtgenooten de scheiding ook viel, vooral aan de teedere agnes, welke haren man, in zijnen ziekelijken toestand, aan vreemde verzorging moest overlaten, zoo werden echter alle zwarigheden overwonnen door het denkbeeld, dat hun beider belang zulks vorderde; waarbij nog kwam de hoop, dat van den troon van eldzabeth eene nieuwe gelukster voor hen zoude opgaan. Van weinige Hofdames en eenig ander gevolg verzeld, nam de Keurvorstin, met moed en beradenheid, de, voor haar verre, reis over zee aan.
De schoone agnes verscheen in Londen. Elizabeth ontving haar met onderscheiding, en was bij hare eerste ontmoeting zeer verrast. Zij had zich voorgesteld eene alledaagsche figuur te zullen ontmoeten, en zag eene majestueuze gestalte naderen. Het schoon van agnes werd nog verhoogd door het rouwgewaad over haren onlangs gestorven vader, den Graaf van manivelt, waardoor zij te meer ieders aandacht tot zich trok; een zwarte sluijer bedekte, naar de toenmalige mode, haar aangezigt tot aan de bovenlip; eene omstandigheid, zoo als het vervolg zal bewijzen, niet zonder gewigt in dit verhaal. Twee personen, bij de eerste audiëntie tegenwoordig, schenen bestemd, om in onze geschiedenis eene hoofdrol te spelen: Lady gordon en Lord leicester.
De indruk, welken de verschijning der schoone Duitsche aan het Engelsche Hof maakte, was ongemeen, en agnes scheen een gewenscht gevolg van hare reis te kunnen verwachten, en van de gunst der Koningin het morgenrood eener glansrijke toekomst af te stralen.
De goedheid der Koningin jegens agnes werd dagelijks grooter, en begon niet alleen opzien te baren, maar wekte ook bij velen den nijd op, in het bijzonder bij de ranke Lady gordon, welke vreesde het vertrouwen der luimige Koningin te zullen verliezen.
Bij alle lofredenen over de fraaije leest van de Keurvorstin agnes van Keulen had men haar schoone wezen nooit anders dan naauwelijks ten halve gezien, uit hoofde van het nijdige floers, dat het bovendeel van haar gelaat

{==40==} {>>pagina-aanduiding<<}
bedekte. Ach! had zij dezen beschermer van hare veiligheid en geluk nooit afgelegd! - Lady gordon, vriendschap huichelende, terwijl zij gal in het harte droeg, drong zich op alle wijzen bij agnes in, en bezocht haar dikwijls op een' zeer vertrouwelijken voet, zelfs op uren, dat zij geheel niet verwacht werd. Eenmaal verraste zij de goede Vorstin, aan hare kaptafel zittende, zonder het boven vermelde floers, zelfs zonder eenig ander tooisel, dan hare schoone lokken. De Lady gevoelde eene sterke ontroering, welke zij echter zorgvuldig wist te verbergen; en oogenblikkelijk ontwierp zij een plan, om de niets kwaads vermoedende Keurvorstin in het verderf te storten.
Kort hierna uitte de Koningin den wensch, om de lotgevallen van gebhard en agnes omstandig te vernemen. Agnes beloofde, den volgenden dag aan dezen wensch te zullen voldoen. Lady gordon vernam, dat agnes zich na den avondmaaltijd bij de Koningin zoude vervoegen. Elizabeth was gewoon des avonds vroeg te eten. De tijd, tot dat zij zich te bed begaf, moest aangevuld worden door muzijk, gesprek of spel, waarmede zij de kwade geesten der herinnering poogde te verdrijven. Een half jaar te voren was het bloed der ongelukkige maria van Schotland door haar vergoten. Van tijd tot tijd gevoelde de trotsche Koningin wroegingen, en dikwijls had zij afleiding noodig, om de haar aanklagende schim van maria uit hare verbeelding te verdrijven.
Lady gordon verzuimde niet, kort vóór dat agnes zich ten Hove zoude begeven, haar te bezoeken. Zij bezag en veranderde haren opschik, en de goedhartige, niets kwaads vermoedende agnes liet zich alles welgevallen. ‘Dit zwart zijden kleed,’ lispelde de slang, ‘kan wel gaan, en het gestikt zilver zie ik aan als een bewijs, dat uw eindelooze rouw ten einde spoedt; maar het hoofdsieraad - het hoofdsieraad deugt niets! Weg met dien nijdigen sluijer, die zoo veel schoonheids verbergt! Waarachtig, lieve vriendin! gij bezondigt u tegen uzelve met dit gelaat te verbergen.’ Agnes zag in den spiegel, sloeg den sluijer op, en glimlachte, toen zij de vermeerdering van hare schoonheid gewaar werd. ‘Kom, zet u,’ voer de Lady voort, ‘en sta mij toe, dat ik u een weinig naar mijne manier opschik.’ De sluijer werd afgedaan, de haren op eene geheel nieuwe, agnes onbekende

{==41==} {>>pagina-aanduiding<<}
wijze geschikt, bij welke werkzaamheid Lady gordon achter den rug der Vorstin dikwijls een klein portret raadpleegde, hetwelk zij in den zak had medegebragt; de wijde mouwen van het rouwkleed werden opgeslagen, waardoor de schoone armen meer zigtbaar werden; eindelijk nam de Lady eenige groote diamanten van hare eigene kleeding, om het gewaad aan den boezem van agnes vast te maken, en hing haar nog een gouden kruis om. ‘Neen, dit niet!’ riep agnes, die zich niet met vreemde kleinooden wilde laten opschikken, en geraakte met de ernstig aanhoudende Lady daarover in een' kleinen woordentwist, gedurende welken men kwam, om agnes ten Hove af te halen. Nu was het te laat, om van opschik te veranderen; zij moest voor heden avond zoo gekleed blijven, en, zoo als zij was, steeg de Vorstin in den wagen, welken de Koningin haar had gezonden.
Agnes bemerkte, toen zij in den wagen steeg, en ook onder weg bij diegenen, welke haar verzelden, eene zeldzame verwondering. Zij schreef zulks toe (want welke schoone jonge vrouw is volkomen vrij van ijdelheid?) aan hare meer ontbloote schoonheid, zonder hierover verder na te denken of iets kwaads te vermoeden. Men bragt agnes bij de Koningin. Zij vond haar in haar geheim kabinet. De kaarsen brandden donker. Elizabeth (het geluk diende de snoode Lady gordon!) was op eenen armstoel Ingeslapen. Voor haar stond een tabouret voor de verwacht wordende schoone vertelster. Om de Koningin niet in hare rust te storen, bleef de bescheidene agnes op eenigen afstand staan. Meer dan een vierde uurs verliep, en de Koningin ontwaakte niet. Dit verdroot agnes in het einde. Zij hoestte zacht, en de slapende begon zich te bewegen, opende vervolgens de oogen, en - vloog op eens van hare zitplaats op, uitroepende: ‘Hemel! maria stuart!’ - Agnes, welke den uitroep der Koningin niet verstond, breidde de armen naar haar uit, om, wijl zij werkelijk dreigde neder te vallen, haar op te vangen. ‘Weg!’ gilde elizabeth; ‘weg, weg van hier, schrikbeeld! Weg, of gij vernietigt mij!’ - Agnes, die niets begreep van hetgeen er gebeurde, deed alle moeite, om de verschrikte Koningin te doen bedaren. Op den minzaamsten toon sprak zij haar aldus aan: ‘Genadige Koningin! kent gij agnes van Keulen niet meer? Ik kwam hier op uw bevel. Hoe is het mogelijk, dat mijne tegenwoordigheid u zoodanig kan

{==42==} {>>pagina-aanduiding<<}
ontroeren?’ Op deze woorden begon zich de Koningin eenigzins te herhulen, en, agnes aanziende, sprak zij: ‘Agnes van Keulen? Ja, werkelijk agnes van Keulen!’ Na eene korte pauze, gedurende welke zij de kleeding van agnes opnam, vervolgde zij: ‘Inderdaad, Mevrouw! gij verrastet mij op eene zeldzame wijze. Gij bezit eene regt uitgezochte manier, om iemand den grootsten schrik te veroorzaken.’ Agnes betuigde, dat zij niet konde begrijpen, waarvan hare Majesteit sprak, en verzocht om opheldering van dit raadsel. ‘En ik,’ hernam de Koningin, in gramschap losbarstende, ‘en ik verzoek u, dat gij u onverwijld uit mijne tegenwoordigheid verwijdert.’
Agnes, zelve geboren Vorstin, konde dusdanige beleedigende handelwijze niet, zelfs van geene Koningin, verdragen. Te fier, om zulks langer aan te hooren, verlies zij, met eene kleine buiging, het kabinet en het paleis, en keerde naar hare woning terug. Maar haar gemoed was zoodanig ontsteld, dat zij zich naauwelijks overeind konde houden, en, te huis komende, moesten hare bedienden haar helpen, om de trappen op te komen. Zij zette zich neder tusschen twee harer meest vertrouwde vrouwen, aan wie zij het voorgevallene mededeelde. Te gader maakten zij allerhande gissingen, zonder het spoor der waarheid te kunnen vinden. Zij zaten bij elkander tot aan den morgen, zonder dat eenige slaap haar beving. Agnes wilde zich ontkleeden, en had reeds het gouden kruis van Lady gordon en de overige juweelen ingepakt, met voornemen om die in den morgen aan de eigenaresse terug te zenden, toen eene kamerjuffer binnentrad met berigt, dat Lord leicester in de voorkamer was, en de Gravin een oogenblik wenschte te spreken. ‘Leicester in dit uur!’ riep agnes half luid: ‘doch men late hem binnenkomen; misschien staat zijne komst in verband met het voorgevallene.’
Zij ging den Lord eenige treden te gemoet. Zoodra deze haar in het gezigt kreeg, trad hij getroffen terug, met ontzetting uitroepende: ‘Regtvaardige Hemel! de levende maria van Schotland! De Koningin is te ontschuldigen.’ Agnes, die zich thans herinnerde, den naam van maria ook uit den mond der verschrikte Koningin gehoord te hebben, viel het hu mede in, dat vroeger een reizend Engelschman de in het oog loopende gelijkheid tusschen haar en de beroemde Schotsche Koningin mede had opgemerkt. ‘Hemel!’

{==43==} {>>pagina-aanduiding<<}
riep zij, de handen wringende, ‘is het mogelijk, dat deze ongelukkige gelijkheid, met welke men mij voorheen vleide....’ - ‘Waarachtig, Mevrouw!’ viel naar leicester in de rede, ‘zij is groot, deze gelijkenis - zij is eenig! Maar zonder deze kleeding zoude zij niet zóó gewerkt hebben. Waarlijk, Vorstin! om geheel maria te zijn, zoo als zij was en leefde, ontbreekt u niets dan hare groote juweelen en het gouden kruis, hetwelk zij in haar leven nooit aflegde.’ - ‘Ziehier beide,’ sprak de ontroerde agnes, terwijl zij hem de sieraden van Lady gordon voorhield. ‘En wie gaf u deze dingen? Zij zijn de geheele opschik, welken Koningin maria droeg, toen zij aan het Engelsche Hof verscheen, en dien zij naderhand aan Lady gordon heeft vermaakt.’ Agnes verhaalde nu het voorgevallene van den vorigen avond, en de Lord gaf haar eene beschrijving van de hevige gemoedsbeweging, in welke hij de Koningin had gevonden, wegens het haar voorgestelde evenbeeld der vermoorde maria. - Met kommer op het gelaat, nam de Lord afscheid, en agnes een besluit, harer waardig.
Naauwelijks was het ten volle dag geworden, of reeds verbreidde zich het dubbele gerucht door Londen; agnes, die men algemeen voor de gunstelinge der Koningin hield, was in ongenade gevallen, - en de teregtgestelde Koningin maria was dezen nacht aan elizabeth verschenen. Tegen den middag bekwam agnes bevel van de Koningin, om haar huis niet te verlaten, en vooral zich te wachten, om ten Hove te verschijnen. - Leicester, heimelijk in liefde voor de schoone Keurvorstin ontstoken, wist zich met de uitvoering dier boodschap te doen belasten. Hij gaf zich alle moeite, die een geslepen hoveling kan aanwenden, om het bittere van dit bevel door hoffelijkheid te verzoeten. Agnes ontving hem en zijne boodschap even koel als fier. Zijne vraag om toestemming, ten einde zijn bezoek den volgenden morgen te herhalen, werd op eene dubbelzinnige wijze beantwoord. Op het bepaalde uur kwam hij, om - agnes niet meer te vinden.
Zij had met haar klein gevolg, zonder van iemand afscheid te nemen, Londen verlaten, en den weg naar Douvres ingestagen, om naar haren gemaal in Duitschland weder te keeren, en zelve de bodin te zijn van het mislukken der laatste

{==44==} {>>pagina-aanduiding<<}
hoop op herstel van zijn aardsch geluk, maar ook om zijne liefderijke troosteres en onschatbare gezellin te zijn en te blijven, die hem tot den dood toe getrouwheid had gezworen, en die dezen eed nooit verbrak.





Herinnering aan het vijftigjarig bestaan der Maatschappij: tot nut van 't algemeen. (*)


Wie ook met verlichting pralen, 
Holland kent en eert dien schat; 
Ruimer aêmt ze in onze dalen; 
Holland is haar bakermat! 
 
Ze is hier 't voorregt niet der rijken, 
Noch geleerdheids eigendom; 
Neen! de tijden moesten wijken, 
Toen zij slechts voor dezen glom. 
 
Vijftig jaren zijn verstreken, 
Sinds een naam hier werd genoemd, 
(Naam, met eerbied uit te spreken!) 
Waar geen ander land op roemt. 
 
Hem ter eer, die heeft gesproken: 
‘Daar zij licht!’ werd, op deez' grond, 
Licht voor 't algemeen ontstoken, 
Waar men nog in 't duister stond. 
 
't Ging niet uit van hooge kringen, 
Wat hier zoo veel zegen schiep; 
Ned'righeid bleef hem omringen, 
Die dat licht te voorschijn riep. 
 
't Was geen licht, als wij zien stralen 
Op den Franschen kandelaar, 
Dat de hoofden brengt aan 't dwalen 
En Europa in gevaar. 

{==45==} {>>pagina-aanduiding<<}

't Was geen vlam, als die, in Polen, 
't Volk tot woesten opstand brengt; 
Die door tweedragt doet verdolen, 
Of hem, die haar voedt, verzengt. 
 
't Was geen vuur, als dat der Grieken, 
't Welk de slavernij verbant, 
Maar dolzinnig de eigen wieken 
In zijn' wilden gloed verbrandt. 
 
't Was geen Duitsche toorts, wier woede 
Niet dan heilloos oproer spelt, 
En den Staat een geeselroede 
In het jong geslacht bestelt. 
 
Neen! verlichting, die wij eeren, 
Is een zacht, weldadig licht, 
Dat het hoofd niet wil beheeren, 
Maar in 't hart zijn' zetel sticht. 
 
Neen! de man, dien wij vereeren, 
Kende 't mensch'lijk hart te goed, 
Om een licht niet af te weren, 
Dat door 't hart niet wordt gevoed. 
 
Op de teed're jeugd te werken, 
Haar te vormen met beleid, 
En de kiem der deugd te sterken, 
Door de Godsdienst toebereid: 
 
Hart en hoofd vereend te leiden, 
Deugd met kennis zaamgepaard, 
Beide nooit vaneen te scheiden, 
Was een' Nieuwenhuyzen waard'. 
 
Dit werd grondslag van al 't goede, 
Door deez' Maatschappij gewrocht; 
En God-zelf nam in Zijn hoede, 
Wat geen mensch-alleen vermogt. 
 
Met en door Hem bouwt men veilig. 
't Onderwijs verkreeg meer klem; 
Geen vooroordeel bleef er heilig, 
Maar te heiliger Gods stem. 

{==46==} {>>pagina-aanduiding<<}

Ook volwassenen in jaren, 
Maar nog kind'ren in verstand, 
Mogten nutte kennis gâren, 
Met hunn' stand en staat verwant. 
 
Wat werktuig'lijk werkte en leefde, 
Werd tot denken opgeleid; 
Wat naar zielsvered'ling streefde, 
Vond de midd'len toebereid. 
 
Wie ook van verlichting spreken, 
Ons blijft ze op het naauwst verpand; 
Welig bloeit ze in onze streken; 
Holland is haar vaderland! 
 
Ziet, de tijden zijn gekomen 
Van beproeving voor deze aard'! 
Wat ook elders werd vernomen, 
Holland bleef zijn' roeping waard'! 
 
Vaste moed- en krachtbetooning; 
Zucht voor orde en wet en pligt; 
Trouw voor vaderland en Koning, 
Zijn hier vruchten van het licht: 
 
Van het licht, door hem ontstoken, 
Wien deze ed'le Maatschappij 
't Plegtige offervuur deed rooken, 
Bij haar gouden feestgetij'. 
 
Heil dan de assche van den Stichter! 
Maar, vóór alles, Hem de lof, 
Die den wijzen Volksverlichter 
Eens deed worden uit het stof! 
 
j.w. ijntema. 
Nov. 1834. 


Tooneelanekdoten en bijzonderheden van vroegeren en lateren tijd.

Het Acteurschap is, over 't geheel, niet gunstig voor een lang leven; het grijpt de ziels- en ligchaamskrachten te zeer aan. Reeds iffland klaagde, in 1787: ‘Alles loopt bij

{==47==} {>>pagina-aanduiding<<}
ons sneller ten einde, - vreugde en lijden, ook het leven. De tranen, die wij doen storten; het lagchen, dat wij opwekken, komen ons op een vroegtijdig graf te staan.’ Intusschen ontbreekt het niet aan uitzonderinger. De alleroudste Tooneelspeler was wel jean noël, die op den 13 Januarij 1820, te Parijs, in den ouderdom van 118 jaren stierf, en nog in zijn honderdste jaar het tooneel betrad. Van zijn achtste jaar af was hij op de planken geweest, had, gedurende 92 jaren, wel niet met bijzonderen roem, maar toch met bestendige bruikbaarheid, gespeeld, 2760 rollen vervuld, was 28010 maal opgetreden, 1040 maal gestorven, 130 maal Koning, 920 maal eerlijk man, en 23500 maal schelm en ongelukkige geweest, zonder ooit zijne vrolijke luim en goed hart te verliezen. - Bij de Romeinen vindt men een' tegenhanger. De Tooneelspeelster lugeja verscheen nog op haar 112de levensjaar, en galenia copiala, Danseres en Tooneelspeelster tevens, 90 jaren na haar eerste optreden ten tooneele, om pompejus te huldigen. Zij trad zelfs nog eenmaal onder augustus op.

De Opera Robert le Diable, in haar geheel, is hier (te Leipzig) niet bevallen. Dit is, in de eerste plaats, deels te wijten aan den tekst. Het is eene opeenstapeling van duivelarij en tooverij, vol tegenstrijdig- en onwaarschijnlijkheden. Er komt een Duivel in voor, uit welken niemand regt wijs kan worden, en zijn nietsbeduidende zoon heeft geen karakter hoegenaamd. Deze zijn intusschen de hoofdpersonen. Zij staan in lijnregte wederspraak met alwat Godsdienst heet, en tevens met alle werkelijke, waardige begrippen van Kunst en Goeden Smaak, en worden, door eene hatelijke, liederlijke, in de meeste nieuwe Fransche Opera's schaamteloos optredende, ruwe, gemeene, grof zinnelijke Liefde, (het woord is veel te goed voor de zaak!) stuitend, ja walgelijk voor een beschaafd Publiek. De Heer meyerbeer, als Componist, heeft daardoor weinig voor zijnen waren roem gezorgd. Zijne talenten, rijke kennis en goede school stellen hem echter in staat, werken te leveren, die hem allezins zouden vereeren. Maar, ofschoon in gunstige, onafhankelijke omstandigheden verkeerende, schijnt hij reeds vroeg zichzelven en zijne kunst te hebben willen vernederen, door zich zóó te plooijen en te wenden, dat hij steeds den handklappenden grooten hoop op zijne zijde heeft.

{==48==} {>>pagina-aanduiding<<}
Vanhier, dat hij, in Italië, liever een' rossini en Consorten slaafs heeft nageäapt, dan zichzelven getrouw te blijven, en zich nu, als 't ware, geweld aangedaan, om te Parijs eene Compositie te zien toejuichen, welke, voor ver het grootste deel, buiten den regel is. Men moet, wil men billijk zijn, toestemmen, dat menige dramatische trek waar en getrouw, somwijlen zelfs schoon en grootsch is daargesteld; dat menige wegslepende melodie hier en daar uit het geweldigste vokaal- en instrumentaal-geraas zich laat vernemen; dat nevens een aantal oor- en ziel-verscheurende akkoorden ook menige goede, waardige harmonie verschijnt: maar dat alles gaat verloren en wordt als verstikt onder de bewerking, welke een angstig streven naar oorspronkelijkheid verraadt, niet zelden in het belagchelijke overgaande, en eindelijk uitloopende in dat gekunstelde, opgeschikte en verdraaide, hetwelk de echte Kunst veroordeelt en versmaadt. Bovendien heeft de Componist een aantal passages van anderen, alsof het zijne eigene waren, gebezigd en verwerkt. - Het stuk, in zijn geheel gegeven, duurt meer dan vijf uren! Hoogstwaarschijnlijk zal, over een jaar, niemand in Duitschland het meer willen zien of hooren. Ja, bij velen is het nu reeds - Robert au Diable!

De Engelsche Tooneelspeler griffin, vermaard wegens zijne Mimiek, werd door velen, en met name door pope, aangezocht, om, bij zijn optreden in zeker kluchtspel, het zonderlinge gebarenspel des beroemden Geneesheers woodword eens ten toon te stellen. Griffin nam zulks op zich; en, om den Doctor te dien einde regt op te nemen, verkleedde hij zich als een boer, ging naar hem toe, verhaalde hem, dat zijne vrouw krank was, en vertelde hem zeer omstandig een aantal toevallen, waaraan zij leed. Zijn oogmerk daarmede was, den Doctor in een lang gesprek te wikkelen, opdat hij zich den toon zijner stem en het bijzonder kenmerkende zijner gebaren ter dege konde inprenten. Nadat hij zijn doel ten volle bereikt had, maakte hij eene boersche buiging, en vroeg, wat hij hem voor zijn advijs schuldig was. De Doctor schudde vriendelijk het hoofd, en zeide: ‘Mijn goede man, behoud uw geld! Ik beklaag u; gij zult het noodig hebben, en hebt een zwaar kruis te dragen; want, na alles, wat ge mij van uwe vrouw verhaald hebt, is zij er erger aan toe, dan één mijner patiënten.’ Griffin nam nu zijn afscheid, ging terstond naar

{==49==} {>>pagina-aanduiding<<}
pope, en stelde hem Doctor woodword, met al diens zonderlinge eigenheden, diens spraak en karikatuurmatige gebaren, zoo begoochelend voor, dat pope daarvan versteld stond en hem met loftuitingen overlaadde. Toen pope in 't einde zweeg, sprak griffin in zijnen natuurlijken toon en met diep gevoel: ‘Ik heb u, onder ons, eene proef willen geven, in hoeverre ik in mijne zending ben geslaagd; maar liever zou ik sterven, dan mijne kunst misbruiken, om eenen man van zulk een edel gemoedsbestaan aan den spot van het publiek prijs te geven!’

Pradon bevond zich, bij de eerste vertooning van een zijner stukken, in zijnen mantel gewikkeld, onder het publiek in den bak. Reeds in het eerste bedrijf vernam men van alle kanten gefluit, zoodat de arme Autheur als op gloeijende kolen zat; maar de schouwburg was zoo vol, dat hij niet weg kon komen. Men kan begrijpen, hoe hij, gedwongen de begrafenis van een zijner hersenkinderen bij te wonen, pijnlijke gezigten trok! Een zijner vrienden, zulks bemerkende, deed hem gevoelen, dat alles verloren was, zoodra de kabaal des Autheurs tegenwoordigheid ontdekte. ‘Er is slechts één middel om u te redden,’ sprak deze: ‘fluit nog sterker dan iemand anders!’ Pradon, in de benaauwdheid zijns harte, volgde dien raad. Een soldaat echter, wien het stuk niet zoo slecht beviel, en die het gaarne ten einde toe wilde hooren, berispte hem over zijn fluiten, ja beval hem, zich stil te houden. Pradon fluit weder, en de vertoornde soldaat rukt hem de paruik van het hoofd, en werpt ze midden in den bak. Pradon wil hem eene oorveeg geven; die naast hem zitten, mengen zich in den twist, en de arme Autheur wordt, met vuistslagen overdekt, buiten de zaal geworpen. - Zou er wel ooit een Autheur geweest zijn, of opstaan, die zijn eigen stuk uitfloot?

Een reizende troep gaf in eene kleine Duitsche Hofstad, onder anderen, het oude zangspel: de Jagt. De zanger, die het lied moest zingen: Es lebe der König, mein Mädchen und ich; der König für Alle, mein Mädchen für mich! veranderde, bij afwezigheid van den Vorst, ter eere der tegenwoordig zijnde jonge Vorstinne, met een gulhartig zelfbehagen, het lied aldus: Es lebe die Fürstin, mein Mädchen und ich; die Fürstin für Alle, mein Mädchen für mich!

{==50==} {>>pagina-aanduiding<<}

Op een' korten winterdag had zich de jonge talma, die toen nog geene eigene Equipage hield, te Versailles te lang opgehouden, en vond zich verpligt, met allen spoed naar Parijs terug te keeren, waar bij dien eigen' avond eene belangrijke rol te vervullen had. Hij vervoegde zich tot den eersten den besten fiacre, bij het kasteel gereed staande, en beval den koetsier, hem zoo snel mogelijk naar Parijs over te brengen. Bekend met de gewone loopjes dier voerlieden, die zich steeds bereid toonen, terstond af te rijden, en altijd nog slechts éénen passagier verwachten, tot dat zij eene volle vracht van vijf personen hebben opgenomen, was talma op een middel bedacht, om dit verwijl te voorkomen. Zich den vernuftigen zet van garrick herinnerende, wikkelde hij zich in zijnen mantel, en besteeg, nadat hij tot antwoord had bekomen: ‘Zoo aanstonds vertrekken wij, Mijnheer! ik wacht nog éénen passagier,’ het rijtuig, waaruit hij aan de andere zijde behendig weder afklom, en zich nu in eene zwarte frak tot mederijden aanmeldde. ‘Terstond, Mijnheer! er ontbreekt nog slechts één persoon,’ klonk het hem andermaal van den bok tegen. De invallende donkerheid begunstigde den grooten Tooneelspeler; zoodat hij, telkens aan gene zijde weder aftredende, steeds met veranderde stem en verwisselde gebaren, nu gezet, dan slank, nu lang, dan kort schijnende, zich aan den voerman geheel onkenbaar maakte. Zoo speelde hij de rol van vier verschillende passagiers in weinige minuten, en, toen hij nu ten vierden male verscheen, en de koetsier tot hem zeide, dat hij nog alleen op hem gewacht had, sprong hij in het rijtuig, dat nu met ongemeenen spoed daarheen rolde, en weldra op het plein Lodewijk XV stilstond. Talma opende het portier, betaalde zijne plaats, en
verdween. Met ineengeslagene armen wachtte de voerman op de overige vier reizigers, en wacht misschien nog - ten minste op zijn geld!

Een Tooneelspeler in eene der binnensteden van Frankrijk trad onlangs voor het eerst in eene der hoofdsteden op, en werd, (men kent de grilligheid van een Fransch publiek) zoodra hij zich vertoonde, met fluiten begroet. Zonder zich door dit onthaal in het minst van zijn stuk te laten brengen, begaf zich de Acteur voor op het tooneel, en, het publiek aansprekende, zeide hij met luider stemme: ‘Mijne Heeren! verschoont mij, dat ik de vrijheid neem u te zeggen, dat

{==51==} {>>pagina-aanduiding<<}
gij uw instrument niet gelukkig hanteert. Is het mij vergund, u eene kleine proef te geven van mijne kunst?’ En, zonder een toestemmend of weigerend antwoord af te wachten, ving hij aan, eenige aria's uit geliefkoosde Opera's zoo fraai gevarieerd te fluiten, dat een algemeen handgeklap en bravo geroep de klanken der gespitste lippen en sleutelpijpen verving; en de Tooneeldirectie heeft sedert alle reden, om zich over de aanwinst van haren Acteur-Nachtegaal te verblijden.

De bekende Engelsche zanger incledon had een' der aanzienlijkste Heeren te Londen beleedigd, en moest hem satisfactie geven. In stede, echter, van woorden van verontschuldiginge te spreken, zong hij hem een geliefkoosd air voor. Vervolgens sprak hij tot den beleedigde: ‘Ik hoop, Mijnheer, dat gij door dit air, waarmede ik geheel Londen satisfactie geve, insgelijks voldoende satisfactie van mij zult bekomen hebben.’ - De Lord lachte en was ontwapend.

Bij uitersten wil vermaakte de onlangs overleden grootste Engelsche Tooneelspeelster, Mrs. siddons, onder anderen het volgende: De lessenaar, vervaardigd uit het hout van den door shakespeare geplanten moerbeziënboom, als mede een paar door dien onsterfelijken Dichter gedragene handschoenen, welke zij van de weduwe van den grooten garrick ten geschenke had gekregen, den eenen aan hare dochter cecilia, en de anderen aan haren in Oostindië zich bevindenden zoon george. Hare zuster, welke, onder den naam van Anna van Swansea, verscheidene Romans heeft geschreven, 20 pond st. jaarlijks. Het bedrag der nalatenschap, buiten hare rijtuigen, paarden, voorwerpen van kunst enz., is ongeveer 40,000 pond st. (f 480,000 -:)

't Was lekain, die het eerst Orosman durfde spelen zonder Fransch kostuum en met den tulband. - 't Was talma, die, geschraagd door den Schilder david en de Republikeinsche overleveringen van Griekenland en Rome, het eerst ten tooneele verscheen met het ontbloote been en den schouder gedekt door den mantel. Men kan zich de ergernis niet verbeelden over deze nieuwigheid! Men kreet het uit voor een schandaal; men schold talma voor een' sans-cuiotte; men noemde hem een standbeeld; zijne vrienden zelve vielen hem af, gelijk zijne bloedverwanten; zijn schoonvader vanhove, dien enkelen gelukwenschten met zulk een' schoonzoon, riep uit: ‘Spreek mij van mijn' schoonzoon niet! Naar den Duivel met zijne uitvindingen! Ik kan Agamemnon niet spelen in deze verwenschte tunica. Met het vest en de broek had men ten minste nog zakken, om zijn' zakdoek en zijne snuifdoos in te steken.’

(Wordt van tijd tot tijd vervolgd)

{==52==} {>>pagina-aanduiding<<}

NB. Redacteur kan geenszins in allen deele met het boven vermelde oordeel over Robert le Diable instemmen. Hij keurt de vertooning af, met betrekking tot zijne Roomschkatholieke Medechristenen; maar wil niet ontveinzen, dat (ten minste zoo als de Opera hier ter stede gegeven wordt) hem andere stukken, als b.v. een Fra Diavolo, oneindig aanstootelijker zijn voorgekomen; gezwegen nog van de muzijk van Robert, die hem, op vele plaatsen, sterk trof, van de uitmuntende decoratiën, en van de uitvoering, die hij, over 't geheel, allerverdienstelijkst vond. Zonderling! de Opera Faust, die toch over dezelfde schijven loopt, schijnt geene ergernis te baren. - Schoon alles behalve een voorstander van vreemde Schouwburgen, die hij, enkel ter liefde van de muzijk, slechts nu en dan bezoekt, meende hij deze aanteekening der waarheid te zijn verschuldigd.

Moederangst.

Eene ware Anekdote.

Aan boord van een schip, dat onlangs van Cumberland naar Amerika stevende, bevond zich eene Dame met een kind van weinig weken, dat zij op het teederst verzorgde. Meermalen zat zij, bij mooi weder, met hetzelve op het verdek, zich verlustigende in het schoone en grootsche, wat eene zeereis oplevert. Op zekeren morgen riep een matroos in den mast, dat hij een zeil zag, hetwelk de Kapitein, van zijnen kijker zich bedienende, weldra bevestigde, die vervolgens der Dame aanbood, hare nieuwsgierigheid, door middel van denzelven, desgelijks te bevredigen. Deze wikkelde diensvolgens haren zuigeling zorgvuldig in hare shawl, legde het voor een oogenblik, met de uiterste voorzorg, neder, en stond op, om zich nevens den Kapitein te plaatsen. ‘Halt! halt! vervl..... aap!’ riepen op ééns eenige matrozen. IJlings keerde zich de Dame om, en - wie maalt haren schrik! - zag haar kind in de armen van eenen, op het schip vrij omzwervenden, baviaan, die het jongsken, even zoo als de moeder gewoonlijk deed, had omvat, en nu met hetzelve in het want lustig opklauterde. Met een' raauwen kreet viel de vrouw in zwijm, terwijl de matrozen, als om strijd, den aap achterna klommen; maar, hoe nader zij hem kwamen, des te hooger sprong hij opwaarts; zoodat de Kapitein met regt vreesde, dat het dier, zoodra het hun niet meer konde ontwijken, veelligt het kind zou dooddrukken, laten vallen of naar beneden werpen. Hij beval daarom den matrozen, af te laten, ja zich zelfs allen van het dek te verwijderen. Intusschen had hij de Dame in de kajuit doen dragen, en begaf zelf zich mede derwaarts, om, door eene reet, den aap gade te slaan en zijne kans af te zien. Die voorzigtige maatregel had het gewenschte gevolg. Want naauwelijks zag zich de baviaan alleen, of hij daalde omzigtig neder, terwijl hij het schreijende wicht scheen te willen sussen, tot dat hij, beneden gekomen, zijnen buit weêr zachtjes nederleide op dezelfde plek,
van waar hij dien had opgenomen. Wie beschrijft de verrukking der moeder, toen zij, tot zichzelve gekomen, haren lieveling onverzeerd wederzag?....






{==53==} {>>pagina-aanduiding<<}

Mengelwerk.

Over de bijzondere geaardheid der Nederlanders en Duitschers, ook blijkbaar in derzelver taal, kunsten en letteren.

Door N.G. van Kampen.

(Voorgelezen in eenen Letterkundigen Kring.)

Facies non omnibus una, 
Nec diversa tamen, qualis decet esse sororum. 

Deze spreuk des Latijnschen dichters is ook op de wijdverspreide takken van den alouden en lommerrijken Germaanschen volks- en taalstam toepasselijk. Van de Moesogothen aan den oever der Zwarte Zee in de vierde eeuw, tot aan de Britsche wateren, en tot in Brittanjes verste koloniën in onze dagen, is deze overeenkomst, ook bij de grootste verscheidenheid, onmiskenbaar. Op de volken en op hunne talen is het merk des Duitschen volkskarakters ingedrukt, maar gewijzigd naar klimaat, omstandigheden en betrekkingen. Bij de Moesogothen plooide zich de taal naar de spraak hunner Grieksche beschavers; bij de Scandinaviërs bleef zij zuiver, maar bij de IJslanders ruw en hard, gelijk hunne Godsdienst; weeker bij de laag wonende Deenen; forscher bij de Zweden, door de Noormansche verovering bijna ter helfte verbasterd, en met Fransche woorden. vermengd bij de Engelschen. Ik spreek niet van de meer zuidelijke talen, waar het Latijnsche taalbeginsel het Germaansche bijna geheel verdrongen heeft. Maar thans wilde ik mij bij die twee zusters bepalen, waar de taal in al hare eigenaardigheid het zuiverst bewaard is gebleven, zoodat de kennis der eene

{==54==} {>>pagina-aanduiding<<}
tot het grondig verstaan der andere bijkans onmisbaar is, en de Duitschers onzer dagen ons minder oneere dan zichzelve nadeel doen, door onze taal te verwaarloozen.
Doch om de talen, die zich zoo juist en gepast door de namen van Hoog- en Nederduitsch onderscheiden, in hare eigenaardigheid te vatten, zal het noodig zijn, en dit zal een groot gedeelte van dit vertoog uitmaken, den aard der beide volken te doen kennen.
Deze meen ik, dat zich vooral in hunne letterkunde en kunstbeoefening uitdrukt, die toch, zoo iets, het kenmerk zijn van het volkskarakter. En dan zie ik bij den Duitscher louter bespiegeling, bij den Nederlander beoefening. In het godsdienstige, wijsgeerige, wetenschappelijke, geschied- en staatkundige, in het tweede vooral heeft Duitschland een onbegrijpelijk aantal stelsels te voorschijn gebragt, die alras door andere vervangen zijn. In de bespiegelende Wijsbegeerte is het sedert de tijden van leibnitz en wolff ongemeen vruchtbaar geweest. Stelsel op stelsel heeft elkander verdrongen, bijna met dezelfde snelheid als de modes in de hoofdstad van Frankrijk. Kant, reinhold, fichte, schelling, hegel, fries: ziet daar zoo vele namen van hoofden van sekten, om nu niet eens te spreken van de tallooze navolgers, die elk op zijne wijze iets bij het stelsel voegen of daarvan afnemen, ten minste het nader verklaren of op andere wetenschappen zoeken toe te passen. Ook de Natuurkunde wordt aan stelsels onderworpen, en de Natuursilozoof raadpleegt minder de ondervinding dan zijn systema. De Geschiedenis komt mede niet vrij, en de best gestaafde gebeurtenissen worden, ten behoeve van een of ander historisch stelsel, in den smeltkroes der hoogere kritiek geworpen. De Duitscher is daarbij hartstogtelijk; gaarne verbindt hij het gevoel met zijn onderzoek; al spoedig neemt de poëzij de kleur aan van het wijsgeerige stelsel, en verliest zich in dien smeltkroes wel eens in damp, die, naar de hoogere gewesten opgeklommen, ons verhevene, maar onbereikbare Idealen vertoont. Het mystieke vindt in Duitsch-
{==55==} {>>pagina-aanduiding<<}
land, en vond er reeds sedert de veertiende eeuw, talrijke aanhangers, en men zoekt daarvan, met ongehoorde vlijt, de sporen zelfs bij Hindous en
Mahomedanen op.
Dit alles is bij den Nederlander gansch anders. Bij hem is zeker streven naar het zakelijke, het reéle en substantiéle niet te miskennen; doch daarom zweeft hij ook in lagere kringen. De stelsels van bespiegelende Wijsbegeerte zijn bij ons ten uiterste schaars, indien wij er hebben. Wanneer men spinoza niet mederekent, betuig ik, behalve frans hemsterhuis en allard hulshoff, die toch nog geene eigene stelsels bouwden, geenen bespiegelenden Wijsgeer van naam in ons vaderland te kennen, die meer deed, dan vlijtig zijne voorgangers op het betredene pad na te volgen. In de Godgeleerdheid en Geschiedenis heeft bij ons de hoogere kritiek nog weinig geluk gehad, of het moest het gevolg zijn der slaafsche navolging, waartoe, helaas! onze natie zoo bijzonder geneigd is. Het Mysticismus heeft bij ons weinig opgang gemaakt, en de Duitschers hebben zich hevig geërgerd over deszelfs bestrijding door onzen borger. Maar in wetenschappen, die een' vasten grond hebben, in Wis-, Natuur-, Scheikunde, oude en hedendaagsche Taalkennis, Uitlegkunde, daarop gebouwd geschiedkundig onderzoek, en stellige Regtsgeleerdheid, heeft zeker geen land, naar evenredigheid der grootte, het onze overtroffen. Zelfs verwijten ons onze oostelijke naburen wel eens, dat het eenvoudige menschenverstand (le gros sens commun) der Nederlanders te grof is, om al het fijne en scherpzinnige van hunnen driemaal overgehaalden wijsheidsgeest te doorgronden. Aan hemsterhuis kunnen zij echter geene hulde ontzeggen; doch deze maakt eene uitzondering.
Al het hier gestelde moet geenszins dienen, om den geest van onderzoek, het streven zelfs naar het ideale, hetwelk de Duitschers onderscheidt, eenigermate in een ongunstig licht te plaatsen. Onuitsprekelijk veel heeft de

{==56==} {>>pagina-aanduiding<<}
wereld aan dien geest te danken: de Hervorming, de bestrijding der tooverij door thomasius, de Theodicee van leibnitz, en eene menigte wijsgeerige denkbeelden en historische twijfelingen, die, door nader onderzoek, voor de waarheid van veel dienst zijn geweest. Men denke slechts aan de stroomen van licht, door de bespiegelingen van den eenigen herder over zoo vele vakken van menschelijke kunde verspreid. Ik wilde slechts, als een feit, de meerdere overhelling der Duitschers tot het denkbeeldige, die der Nederlanders tot het zakelijke doen opmerken, welke ik nu ook door de beschouwing der kunsten zal staven.
Daar de kunsten als 't ware de zigtbare met de onzigtbare wereld aaneenschakelen, zoo staan eenige derzelven nader bij de eerste, andere bij de tweede. Tot de eerste behoort gewis de Schilderkunst, tot de tweede de Toonkunst. En nu raadplege men de ondervinding, in welke dier kunsten de Duitschers, in welke de Nederlanders meest hebben uitgemunt. Na albert durer, holbein en lucas cranach heeft de Duitsche schilderschool geene namen van eenig belang meer te noemen; maar hoe groot is de Duitscher, en ik zou bijkans zeggen de geheele Duitsche natie, als toonkunstenaar. Ik behoef mij naauwelijks op de doorluchtige Weener school, op het driemanschap van haydn, mozart en beethoven, naauwelijks op gluck, bach, von weber, hummel, spohr en zoo vele andere toonkunstenaars van den eersten rang te beroepen, waarmede Duitschland Italië bijkans evenaart, en, wat de uitdrukking des gevoels aangaat, overtreft. Men kome in eene Duitsche plaats, in een dorp zoo men wil, en vergelijke dan het welluidende volksgezang met het schorre gekras onzer straten, zoo zal men zeggen, dat de Duitscher van nature als 't ware een toonkunstenaar is. Maar deze kunst is juist de meest ideale van alle; zij drukt een onbepaald, een zwevend gevoel uit, en is als 't ware de weêrklank uit eene hoogere wereld,

{==57==} {>>pagina-aanduiding<<}
waarvan wij niets weten, maar als 't ware slechts een voorgevoel hebben.
Hoezeer de zucht tot muzijk in den jongsten tijd ook bij ons ontwaakt zij, moet men toch zeggen, dat zij nu nog (om niet van de achttiende eeuw te spreken, toen er bijna geen Nederlandsche muzijk bestond) zeer verre bij onze naburen ten achtere is. Waar is onder ons de Componist, waar heeft hij immer bestaan, die aan eenen Duitscher van den eersten, bijna zou ik zeggen van den tweeden rang, de meerderheid kan betwisten? Doch nu beschouwe men onze Schilders, en wel juist diegenen, die de minst ideale, de meest uit het werkelijke, ja uit het dagelijksche leven genomene voorwerpen afbeelden. Welk een overvloed! welk eene waarheid en kracht van beelden! Zijn al deze tallooze stukken het gewrocht van een volkje van twee millioenen menschen, gedurende naauwelijks ééne eeuw? (Want daartoe bepaalt zich ons gouden tijdvak.) En is na eene sluimering van een' dergelijken tijdkring die kunst niet minder ontwaakt, om te doen zien, dat zij den Nederlander even zoo eigen is als den Duitscher de Toonkunst? Gewis! indien mozart cimarosa ten minste bereikt, zoo mogen wij rembrandt den waardigen mededinger van michaël angelo noemen, met dit onderscheid, dat de Nederlander, naar zijnen volksaard, den Italiaan het Ideaal overlaat, om de bestaande Natuur na te volgen, en wel bepaaldelijk hetgene, waarin hij het meeste belang stelt, zijnen huiselijken kring.
Tusschen deze twee uitersten staat de Poëzij, als bemiddelaarster, in het midden. Ut pictura poësis, zeide horatius, en bij de Grieken waren Muzijk en Dichtkunst zelfs één. Ook hier is het karakter der beide natiën onmiskenbaar. De verbeelding en het gevoel door schepping en door fantasie te streelen, heerschte reeds in de dertiende eeuw bij de Duitsche minnezangers, toen de eerlijke maerlant alle verdichting voor heilloos verklaarde, en het als de taak ook des dichters beschouwde, de

{==58==} {>>pagina-aanduiding<<}
waarheid te spreken. Reeds boven gewaagde ik van den grooten invloed der wijsbegeerte en hare stelsels op de dichtkunst in Duitschland: ik behoef, ten bewijze daarvan, slechts tieck, novalis en de schlegels uit de schole van schelling, en zelfs, in meer dan één zijner dichtstukken, schiller uit die van kant, aan te halen. Hoe heerlijk heeft uz de Theodicee van leibnitz in gloeijende verzen overgebragt! Doch ik wil liefst slechts drie paar dichters als bewijs mijner stelling aanvoeren, dat ook in de poëzij het zakelijke meer den Nederlander, het ideale meer den Duitscher kenmerkt.
Het hoogste, waartoe een dichter kan opklimmen, is het heldendicht. Volgens de meesten onzer kunstregters bezitten wij er slechts één, den Friso van van haren. Ik wil dit, zonder in de woorden dier meesters te zweren, thans eens voor waarheid aannemen, omdat de vrij algemeene stem schijnt aan te duiden, dat dit gevoelen althans uitdrukt, wat wij voor een heldendicht houden. Ook Duitschland heeft er een van van haren's tijdgenoot, die, naar de algemeene uitspraak der kunstregters, den naam van heldendichter bij de zijnen, zoo niet geheel uitsluitend, althans zeer ver boven alle anderen verdient, den Messias van klopstock. En nu zie men het onmetelijk onderscheid! In den Friso is alles positief, alles op de ondervinding gegrond; misschien zijn de staatslessen er te menigvuldig. De uitdrukking klimt zoo weinig boven de gewone hoogte van de vatbaarheid der lezers op, dat zij hier en daar zelfs het platte nadert. Klopstock daarentegen, in zijnen Messias, is al te verheven. De aarde is slechts een gedeelte van het onmetelijk tooneel zijns gedichts. Hij waagt zich tot in den hemel der zaligen, waar de aardbollen, klein en onmerkbaar als de zandkorrels, onder den voet des reizigers oprijzen en ter neder zinken. Alles is op die leest geschoeid. Het geheel heeft eene hemelsche, eene aetherische tint, die ons, wel is waar,

{==59==} {>>pagina-aanduiding<<}
in de vijf eerste zangen wegsleept; maar de geest der minste lezers is gestemd, om den grooten, den éénigen, den slechts te hoog boven ons zwevenden dichter gedurende twintig zangen te volgen. Ziet daar de vertegenwoordigers der twee natiën!
De Hoogleeraar van cappelle heeft de beide dichters hölty en bellamy met elkander vergeleken. Het moest hem, gelijk ieder, in het oog vallen, dat hölty meer in het onbepaalde, in eene denkbeeldige wereld rondzweeft, dan de Zeeuwsche zanger der Liefde, des Vaderlands en der Godsdienst. Ook zijn de toonen van hölty veel meer aetherisch, dan die zijns voorgangers in de plat prozaïsche achttiende eeuw; maar de laatste slaan meer op eenig stellig voorwerp. Zijne Phillis, zijn Verrader des Vaderlands waren geen Idealen, en hij bespotte zelfs het toen zoo algemeene, zoo zeer aangebedene sentimentele. Hölty daarentegen werd door zeker duister gevoel van zachte droefgeestigheid bezield, hetwelk hem de Natuur in een geheel eigen, geheel oorspronkelijk licht deed beschouwen. Hölty is meer ideaal, bellamy meer reëel.
Twee groote, bijna gelijktijdig overledene dichters heeft Duitschland en Nederland onlangs verloren. Het zijn göthe en bilderdijk. Rijkdom van denkbeelden en kundigheden, gloed en kracht van voorstelling, overvloed van voortbrengselen, invloed op de letterkunde van hunnen tijd hebben beiden met elkander gemeen. Ook moet men niet uit het oog verliezen, dat bilderdijk, vroeg van de meesten zijner landgenooten, met welke hij omging, door eigene godsdienstige, staatkundige en wetenschappelijke begrippen vervreemd, zekere verwijdering van het dagelijksche leven, zekere overhelling tot het Ideale heeft overgenomen, die hem, bij al zijnen schijnbaren afkeer van de Duitschers, aan dezelve nader brengt, dan hij zelf wel zou hebben willen erkennen. Göthe daarentegen heeft bij zijne landgenooten den naam, dat hij meer objectief is dan eenig ander hunner dichters; dat hij zich met de voorwerpen, die hij schil-
{==60==} {>>pagina-aanduiding<<}
deren wil, als 't ware vereenigt, en dus geene duistere gevoelens of overleggingen, maar de zaken en personen afmaalt zoo als ze zijn of zich vertoonen. Dit zou hem nader bij de Nederlandsche manier brengen. Wij hebben dus in bilderdijk en göthe geen twee uitersten, maar integendeel twee nader dan de meeste andere dichters der onderscheidene volken bijeenstaande Geniën. En nogtans welk een onderscheid! Men vergelijke slechts een Treurspel van beiden, den Floris V, bij voorbeeld, met göthe's Egmond! Hoe veel meer ziet men dáár den eenten knoop van het Treurspel, hier slechts den held, door den dichter somtijds
geheel denkbeeldig geschilderd! Het zou ongerijmd zijn, den Willem van Holland en den Kormak met den Torquato Tasso en den Faust te vergelijken: dáár heerscht eene daad, hier een Idee. Talloos zijn ook in onze dichters de beschrijvingen; even zoo talloos in de Duitsche de bespiegelingen in den smaak van tiedge's Urania.
Mogen wij uit dit alles niet opmaken, dat de Duitsche Poëzij meer tot de geliefde kunst der Duitschers, de Muzijk, - die der Nederlanders tot de hunne, de Schilderkunst, overhelt; dat de onze meer de wezenlijke wereld afbeeldt, de Duitscher in het rijk der Ideeën opklimt?
Maar, behalve in wetenschappen en kunsten, vertoont zich ditzelfde verschijnsel ook in de taal; en hier komen wij terug op hetgeen wij in den aanvang nopens den verschillenden aard der beide, hoezeer anders zeer overeenkomende, talen gezegd hebben. Immers de taal is nog meer dan de letterkunde de onmiddellijke uitdrukking der geaardheid en stemming des volks. Doch hier moeten wij eene noodzakelijke opmerking niet voorbijzien.
Het Hoogduitsch onzer dagen is niet de aloude volkstaal, die in Germanië weleer werd gesproken; zij is gemengd en zamengesmolten uit het ruwere Opperduitsch en het zachtere, wel eens wat platte Nedersaksisch.

{==61==} {>>pagina-aanduiding<<}
Het is eigenlijk eene schrijftaal, die aan de Saksische kanselarij haren oorsprong en aan luther's Bijbelvertaling haren onmetelijken invloed te danken heeft, en die allengs in den beschaafden omgang alle Opperduitsche en Nedersaksische tongvallen heeft verdrongen. Door dezen haren oorsprong heeft zij ook onbegrijpelijk veel aan de Schrijvers, die haar sedert drie eeuwen hebben gebezigd, te danken. Zij heeft vele uitdrukkingen van dat onbepaalde, zwevende gevoel, die overhelling tot droefgeestigheid en hetgeen de Franschen rêverie noemen, en ook vele woorden, die in andere spraken bijkans geene vertaling dulden, overgenomen. Van dien aard zijn Ahnung, Ahnen, Sehnsucht, sich sehnen, hehr, Weihe, Götterfunke, feuertrunken, Flammenschild, Gestalten, Huld, Verklärungsglanz, Lichtwelt, enz. die alle uit goede en geachte Schrijvers ontleend zijn. In onze taal hebben wij van deze woorden veel minder. Wij moeten in de muzijk nog het vreemde Componist bezigen, waar de Duitscher het eigenaardige Tonsetzer heeft. De beroemde lublink twijfelde, nog geen vijftig jaren geleden, zeer, of men wel bewonderen mogt bezigen; hij zegt, ‘dat vader feitama, wanneer hij in onze dagen geleefd had en voor de verleiding vatbaar geweest was, er zich met het echt Germaansche bewonderen (in plaats van met verwondering aanschouwen, dat nog niet eens den geheelen zin uitdrukt) zou af gemaakt hebben.’ (*) Zelfs miskennen en overdreven noemt hij ‘bastaardwoorden, wier Duitsche troniën maar al te duidelijk van hunne ware afkomst getuigen.’ Ook met het woord Entschlossenheit weet hij geen raad. En van waar dit verschil in de twee talen? Het zijn afgetrokkene denkbeelden. Niemand heeft echter later zwarigheid gemaakt, om de drie eerste woorden van de Duitschers over te nemen; terwijl ons gezond verstand ons het andere, dat van Entschluss afkomstig is, heeft doen verwerpen. Doch, zoodra men op het vaste land der stellige wetenschap komt, is de meerderheid voor ons

{==62==} {>>pagina-aanduiding<<}
beslist. Hoe vele woorden zijn er van kundigheden, die de Duitscher niet dan door bastaardwoorden kan uitdrukken, en die wij naar den aard onzer taal kunnen noemen! Wiskunde, werktuigkunde, waterweegkunde, stelkunde, scheikunde, redeneerkunde, bovennatuurkunde, zielkunde, wijsbegeerte, kruid- en dierkunde, delfstofkunde en zoo vele andere meer. Omtrent de scheepvaart is onze taal natuurlijk rijker, zoo wel in woorden als uitdrukkingen en spreekwijzen, dan die des Duitschers, omdat de laatste door een niet dan zijdelings aan de zee palend volk wordt gesproken. Immers ook onze taal is eigenlijk slechts het veredelde oud-Hollandsche dialekt, hetwelk zich van den geheelen Nederduitschen hoofdtak, die langs de Noord- en Oostzeeën van Duinkerken tot voorbij Koningsbergen gesproken wordt, alléén tot schrijftaal heeft verheven. De beide zijtakken, het Vlaamsch en Nedersaksisch, en de bijna verdorde Friesche tak, zijn door slechts weinig goede Schrijvers beoefend, en door drie veroverende naburen, het Fransch, het Hoogduitsch en het Hollandsch, uit de schrijftaal, en bijkans zelfs uit de taal der zamenleving, verdrongen. Vandaar dat de zeevaart, dat vroegere hoofdbestaan der Hollanders, ook, zoo wel in woorden als spreekwijzen, een' ontwijfelbaren en sterken invloed op onze taal heeft geoefend. De behoefte, om zich in het dagelijksche leven zoo wel, als in geschriften, voor een klein publiek verstaanbaar uit te drukken, heeft dan ook in onzen tijd den stijl meer vloeijend gemaakt, dan bij den
Duitscher, die, bij de groote uitgestrektheid van zijn land, zich een geleerd lezend publiek mag voorstellen, dus minder op den vorm ziet, en somtijds, door in elkander geschovene volzinnen, verwijdering van het onderwerp en het gezegde duistere, orakeltaal spreekt. Het dwaalbegrip van sommigen, dat duidelijkheid een kenmerk van oppervlakkigheid, duisterheid daarentegen van diepte is, (even als in het water) kan misschien ook iets hiertoe bijdragen.
Doch welke is de reden van dit grondverschil in den

{==63==} {>>pagina-aanduiding<<}
volksaard, ten minste bij den stand der geleerden en kunstbeoefenaars, die, in wetenschappen, letteren, kunsten en taal, de twee volken zoo verschillend wijzigt? Het zij mij vergund, hier eene gissing aan ul. oordeel te onderwerpen.
In Duitschland, welks doorgaans vruchtbare grond sedert onheugelijke tijden bebouwd is, doch waarvan de bebouwer weinige, de Adel en de Geestelijkheid de rijkste vruchten plukten, is de leerstand (zoo als de letterbeoefonaars, in tegenoverstelling van neêr- en weerstand, of burgers en krijgslieden, werden genoemd) zeer lang in geringe achting geweest, vooral tegenover den Adel. Tot een klein inkomen beperkt, waarvoor zij nog diep moesten buigen en hunne begunstigers met titels en lof vleijen, weinig door ambten of bedieningen in betrekking tot het dadelijk werkzame leven, had de Duitsche letterminnaar en geleerde schaars den grooten prikkel der liefde tot het vaderland, in honderd kleine Staten versnipperd; tot den roem, waar geene hoofdstan, geen middelpunt van gemeenschap was. Daar nu ook de Regeringen langen tijd meer voor de genoegens van den genadigen Heer, ten wiens behoeve men Parforcejagt hield en de landskinderen naar Amerika verkocht, dan voor de belangen van het volk zorgden, nam de teruggezette dichter en geleerde de toevlugt tot het onbeperkte gebied van den geest en de verbeelding; hij vond zijn geluk in zelf gevormde Utopia's, in stelsels, waarin hij schepper was en gebieder, en hij leefde minder in de werkelijke wereld, waar de onbeschaafde Landedelman veel hooger stond dan hij, dan in het Rijk der Fantasie. Het is waar, deze toestand bestaat thans niet meer; maar de overgang tot een' anderen staat van zaken, waarin de geleerde meer staatsburger is, heeft de oude rigting van den geest veranderd, zonder nog een' nieuwen voort te brengen. Duitschland heeft nu Constitutiën en stemmende Hoogleeraars in de Staatsvergaderingen; maar de teelt zijner dichters schijnt uitgestorven, en ook in de wijsgeerige stelsels heeft eene
verpoozing plaats.

{==64==} {>>pagina-aanduiding<<}

Hoe geheel verschillend daarvan vertoont zich ons Vaderland! Reeds in de oudste tijden bragt 's lands natuurlijke toestand, die veel werkzaamheid vereischte om het boven water te houden, zekere vrijheid van den burgerstand voort, die vooral in het meest bedreigde Holland en Zeeland al meer en meer de gelijkheid nader kwam en den adeltrots fnuikte. De werkzaamheid, door koophandel, zeevaart en fabrijken gevoed, bezielde alle standen en vereischte aller vlijt. Men had geenen tijd, om bespiegelende stelsels te bouwen, of in het rijk der verbeelding te gaan omdolen. Hier kwam, kort na de herleving der letteren, de vreeselijke tachtigjarige oorlog bij, die echter meer prikkel tot arbeidzaamheid was dan de dertigjarige in Duitschland, waarin vreemdelingen alles te vuur en te zwaard verwoestten; terwijl de Nederlander, wiens grondgebied in de Republiek spoedig bevrijd werd, daar veel meer stof vond, om de groote daden zijner tijd- en landgenooten te vermelden. Hij had een Vaderland, wel klein, wel beperkt, maar waarvan hij geene vergrooting begeerde, zoo als de Duitscher die menigmaal met zijn bloed voor zijnen Vorst, zonder eenig nut voor zichzelven, moest koopen. Hier vond de dichter dus reeds dadelijk een veld voor zich, waar de wezenlijkheid geene verdichting behoefde, om belangrijk te worden; en zoo men verdichten wilde, was de Olympus immers bij de hand. In de achttiende eeuw daarentegen was men te rijk geworden: alle prikkels tot dichten, tot filozoferen en tot daden waren verstompt. Waartoe zou de wijsgeer, de dichter eene ideale wereld hebben opgezocht? Hij had het in de werkelijke te goed. Daarenboven had de noodzakelijkheid der wis- en werktuigkunde, eensdeels tot 's lands behoud, anderdeels tot den scheepsbouw en de scheepvaart, zekeren wiskundigen geest bij de natie voortgebragt, die tegen alle holle stelsels, tegen alle
luchtkasteelen en scheeve redeneringen behoedde, en slechts het zakelijke, het ware, het nuttige deed opzoeken. Vandaar, naar mijne denkbeelden, de grondtrek, die door de omstandigheden

{==65==} {>>pagina-aanduiding<<}
en lotgevallen der beide natiën aan dezelve als kenmerk werd ingedrukt.
Tegen dit gevoelen voorzie ik echter eene gewigtige bedenking, uit de Geschiedenis ontleend. In het oude Griekenland waren al de Doriërs binnenlandsche, landbouwende stammen, en daarbij toch vreemd aan wijsbegeerte en bijkans aan dichtkunst, zoodat zij zelfs hunne Barden uit Athene moesten ontbieden; de Iöniërs daarentegen bewoners van kustlanden, ijverige zeevaarders en kooplieden, die daarbij toch niet slechts, genoegzaam uitsluitend, de heerlijkste poëzij in alle vakken, maar ook de wijsbegeerte beoefenden. Tot hen behoorden homerus, sophokles, anaxagoras en plato; bij hen bloeiden de kunsten in den hoogsten trap. Vandaar dat men zoo veel Idealen van schoonheid en eene rigting tot het bouwen van denkbeeldige Republieken uitsluitend bij hen vond, terwijl de Doriërs zich zoo geheel tot het werkelijk bestaande bepaalden. Bewijst zulks niet de valschheid mijner gissing?
Doch letten wij op verscheidene bijzonderheden. De slavernij bewerkte bij de oude Staten een groot verschil van de hedendaagsche. Schoon Athene een handeldrijvende en zeevarende Staat was, hadden de Atheners nogtans wel den tijd, om den geheelen dag op de markt en elders rond te gaan en te vragen: Is er wat nieuws? Zij hadden slechts schepen, of goederen, of fabrijken in eigendom, maar lieten die door slaven, waaronder er ook waren, die wij meesterknechts zouden noemen, bewerken. Daarenboven gaf hun handel en zeevaart ook op verre na niet zoo veel voordeelen, als aan onze voorvaderen, zoodat de rijkdom hen niet wel geheel kon verstompen. De heerlijke tooneelen, van staatswege ter eere van bagchus vertoond, konden ook niet nalaten, de natie in de wereld der verbeelding rond te voeren. Immers de Mythologie was toen geen doode vorm, gelijk bij de nieuwere natien, maar maakte het gewigtigste bestanddeel uit van de Volksgodsdienst. Ook waren de Atheensche wijsgeerige stelsels iets geheel an-
{==66==} {>>pagina-aanduiding<<}
ders dan de Duitsche. Zij waren als 't ware levende afbeeldingen van den besten Staat, zoo als de Griek zich dien voorstellen kan, en dus met de praktijk zeer naauw verwant; de systema's van kant en schelling hebben met het werkelijke leven weinig of niets te doen. Hoezeer de Stoïsche en Epikurische stelsels ook, op geheel verschillende wijze, met het werkelijke leven naauw in betrekking stonden, heeft de ondervinding en de strekking zelve dier stelsels geleerd; maar men moet altijd het ligt beweegbare der Grieksche verbeeldingskracht daarbij in aanmerking nemen. Eindelijk was de oude Grieksche poëzij in aard en strekking hemelsbreed onderscheiden van de tegenwoordige
Duitsche; gelijk schiller, in zijne heerlijke verhandeling over de naïve en gevoelige dichtsoort, met verscheidene voorbeelden treffend heeft aangetoond. Dat de Doriërs niets voor de beschaving van den geest gedaan, maar ook geene schadelijke, voor zedelijkheid, godsdienst en vaderlandsliefde heillooze stelsels, gelijk dat van epikurus, uitgebroeid hebben, lag oorspronkelijk in het stellige verbod hunner wetgevers om geene nieuwigheden in te voeren, welk woord zelfs altijd in een' kwaden zin werd opgevat. Daar was de bron tot nieuwe stelsels, tot het vormen van Idealen, tot verbeteringen in de muzijk zelfs, van regeringswege gestopt. Waar deze wet voorbijgezien werd, gelijk te Syrakuse, was het stelsel der beweging levendig genoeg, hoewel andere oorzaken er de ontwikkeling van groote vernuften beletteden. Ook daar, gelijk hier te lande, schijnt overigens de geest zich meer uitsluitend aan de wiskunde te hebben overgegeven.
Hiermede meen ik de tegenwerping, die men van de Grieksche Staten tegen mijne stelling zou kunnen ontleenen, te hebben weêrlegd. Mogt dit vertoog ons eenigzins de gewrochten der beide zuster-natiën uit een onzijdig oogpunt hebben doen beschouwen, zoo zou mijn oogmerk bereikt zijn.


{==67==} {>>pagina-aanduiding<<}

Twee toespraken aan de gevangenen in het tuchthuis te Spandau, gedaan door Thomas Schillitoe, van Londen. (*)

De beide hier volgende Toespraken zijn, gedurende den zomer des jaars 1824, in het voorbeeldig ingerigt Tuchthuis te Spandau gedaan, door een bekwaam snelschrijver opgeteekend en sedert bewaard gebleven. Zij werden al aanstonds bij de gevangenen, over het algemeen, gunstig opgenomen, en schenen bij sommigen inzonderheid levendige indrukken te verwekken; en aangezien zij, naar men vernam, voor het vervolg niet zonder nut zijn gebleven, zoo hoopt men, dat eene meerdere verbreiding van dezelve, ook aan andere plaatsen, eenen weldadigen invloed moge uitoefenen op het gemoed van die ongelukkigen, welke, alhoewel zij, billijkerwijze, voor hunne misdrijven boeten, te gelijker tijd voorwerpen zijn van beklag voor de medelijdende en gevoelige harten van hen, die de uitbreiding der gelukzaligheid van alle hunne natuurgenooten wenschen te bevorderen.

Eerste Toespraak.

Het is een gevoel mijner eindelooze verpligting aan God, en eene opregte liefde tot ul., als mijne medemenschen, begistigd met eenen onsterfelijken geest, die evenzeer dierbaar is aan den Heer als de mijne - het is eene onpartijdige, Evangelische liefde, die mij bewoog en bereidwillig maakte, mijn tegenwoordig bezoek voor ul. te bestemmen; en thans is het mijn innigste wensch, dat ik, als een geschikt werktuig, dienen moge, om ul. tot een hoogstgewigtig onderzoek te be-
{==68==} {>>pagina-aanduiding<<}
wegen. Ik wensch, namelijk, dat gijl. beproeven en onderzoeken moogt, wat het zij, dat u in dezen treurigen toestand gebragt heeft, waarin gij een kostbaar goed, uwe vrijheid, moet ontberen, en de smartelijke gewaarwording ondervindt, dat mannen van hunne vrouwen, ouders van hunne kinderen en kinderen van hunne ouders verwijderd zijn; eene scheiding, welke, gelijk ik overtuigd ben, geenszins de wil is van onzen hemelschen Vader, die voorzeker geen welgevallen in onze ellende kan vinden. Neen, Hij wil onze gelukzaligheid, zoo wel voor deze als voor eene toekomende wereld; en opdat ieder mensch daartoe geraken en God zijne genadige oogmerken bereiken zoude, zoo heeft Hij aan een iegelijk zijne Goddelijke wet in het hart geschreven en dezelve in ons gemoed gelegd. Deze wet gebiedt ons, wat wij doen moeten en wat wij behooren te vermijden en na te laten, wanneer wij, in het oog van God, welbehagelijk wandelen en onszelven het genot eens tijdelijken en eeuwigen vredes verzekeren willen, dien Hij voor een ieder onzer bestemd heeft. Wanneer gijl. nu dit onderzoek te werk stelt, uzelven beproeft en vraagt: wat was het toch, dat mij in dezen kommervollen toestand plaatste? zoo houde ik mij overtuigd, dat ieder voor zichzelven zal inzien, hoe hij, bij gebrek aan opmerkzaamheid op de Goddelijke stem van zijn geweten en uit ongehoorzaamheid omtrent dezelve, in eene zoo diepe ellende vervallen is. Immers deze geheime stem, die in ons binnenste zacht tot ons
spreekt, toont ons en allen menschen, op de duidelijkste wijze, het goede en kwade, zoodat wij beide van elkander onderscheiden en erkennen kunnen, wat wij verkiezen en doen of vermijden en nalaten moeten, wanneer wij gezind zijn overeenkomstig Gods welbehagen te handelen. Maar dewijl het nu duidelijk is, dat gijl. uit gebrek aan opmerkzaamheid op dit inwendige getuigenis uws gemoeds, en uit ongehoorzaamheid aan deszelfs geheime herinneringen, in dien ongelukkigen toestand verzonken zijt, waarin gij u thans bevindt, zoo kan ik

{==69==} {>>pagina-aanduiding<<}
in waarheid betuigen, dat ik hartelijk voor ul. bidde, dat de verloopen tijd, in welken gij ongeneigd geweest zijt, om de tucht en bestraffing des Heiligen Geestes in uwe harten aan te nemen, thans mag zijn voorbijgegaan, en dat het voortaan uw ernstig streven moge uitmaken, om, met des te grooter opmerkzaamheid en waakzaamheid, aan de inwendige stem van het Goddelijk gebod in uwe harten gehoor te geven. Dit is het éénige, en kan slechts het éénige middel zijn, om vergeving voor uwe misdrijven en zonden te ontvangen; eene vergiffenis, metderdaad, allernoodzakelijkst voor een iegelijk, die zijne kostbare ziel, na de stormen van dit leven, eenmaal in het land der eeuwige rust hoopt overgebragt te zien. Van deze vergiffenis kunt gijl. evenwel dán eerst verzekerd worden, wanneer gij u, in alle opregtheid, wendt tot jezus, den Heiland en Verlosser van zondaren, en die, ook om den wille hunner overtredingen, den dood des kruises geleden heeft, opdat Hij in uwe harten eene echte droefheid verwekke, die eene onberouwelijke bekeering tot zaligheid werkt.
De eerste stap, die door ul., bij het gevoel van dit hartelijk leedwezen, behoort gedaan te worden, is, den almagtigen God te smeeken, dat Hijzelf ul. geneigd make jegens anderen vergevensgezind te zijn, zoodat gij, uit 's harten grond, eenen ieder vergeeft, en geenen haat koestert tegen hen, die uwe gevangenneming hebben te weeg gebragt, noch tegen het Geregtshof, dat u veroordeelde. Dit is inderdaad eene zware taak voor vleesch en bloed; dan gij behoort daarbij te bedenken, dat het de uitdrukkelijke verklaring van onzen Heiland jezus christus zelv' is, dat wij moeten vergeven, wanneer wij vergiffenis wenschen te erlangen. Dan, hoe moeijelijk deze taak voor u ook zijn moge, ik houde mij toch overtuigd, dat gij, voor zoo verre gij op de Goddelijke hulp en den vermogenden bijstand onzes Heeren jezus christus bouwt, nevens mij, zult ondervinden, dat Hij u sterken en bereidwillig maken zal, om, door Hem, alles te vermogen.

{==70==} {>>pagina-aanduiding<<}

Verre zij het van ul., ontevredenheid te koesteren over de wetten uws lands. Immers, wanneer gij uzelven regt naauwkeurig beproeft, zoo zult gij bevinden, dat de oorzaak uwer rampen geenszins aan die wetten behoort te worden toegeschreven, maar veeleer daaraan, dat gij, de verzoekingen van den vijand uwer zielen gehoor gegeven hebbende, daardoor tot de door u bedrevene verkeerdheden zijt verleid geworden. Laat het daarom veelmeer uw toeleg zijn, om, door de medewerkende kracht des Heiligen Geestes, eene dankbare gemoedsgesteldheid omtrent uwe Overheden aan den dag te leggen, en beschouwt het als eene groote weldaad, onder eene milde Regering te leven.
Ik ben geenszins voornemens ul. verwijtingen te doen, en ik wensch, dat hetgeen ik zeg door ul. niet als zoodanig zal beschouwd worden; neen, ik kan in waarheid betuigen, dat, bijaldien het mogelijk ware, dat het hart eens menschen bloeden kon, gewis het mijne zou bloeden, terwijl ik uwen toestand in ernstige overweging neme. O! daarom herhaal ik het andermaal: beschouwt het als eene groote weldaad, dat uw tegenwoordig lot ul. in dit land is te beurt gevallen. Bevondt gij u toch in mijn vaderland (Engeland), en waart gij naar de aldaar bestaande wetten gestraft, zoo is het hoogstwaarschijnlijk, dat velen uwer het leven zouden hebben moeten verliezen, en gijl. waart dan in een' zeer onvoorbereiden toestand weggerukt, om voor God in het gerigt te verschijnen! Niemand uwer zegge: ‘Het ware welligt beter voor mij, het leven verloren te hebben, dan mij van mijne vrijheid beroofd en van mijne betrekkingen gescheiden te zien.’ Ik zou mij, veelligt, met deze denkbeelden kunnen vereenigen, wanneer ik niet bedacht, dat er op dit leven nog een ander en eeuwigdurend leven volgen zal. Wanneer wij dit levendig inzien, dan wordt het ons duidelijk, welk eene weldaad het is, onder een Bestuur te leven, dat het kostelijke leven eens menschen weet te schatten; maar daarom ook smeek ik ul., dat gij, door hetgeen gij thans

{==71==} {>>pagina-aanduiding<<}
lijdt, bewogen moogt worden, de wet, die God op de tafelen uwer harten geschreven heeft, van nu af aan beter op te volgen; dan zou uw lijden u van dag tot dag immer ligter te dragen vallen, en dan zou de heilzame druk, dien gij thans ondervindt, een weldadig berouw in u opwekken; een berouw, dat u geen verdriet zal baren, maar u in het oog des genadigen Gods aangenaam maken kan.
Mogt gijl. welligt verleid worden tot ongeoorloofde uitdrukkingen, of booze en ligtzinnige woorden, tracht dan die verzoeking, door den bijstand van uwen Verlosser, te wederstaan. Daardoor, dat gij aan Zijne stem in uw geweten gehoor geeft, zult gijl. er toe komen, om u door uw goed gedrag bij uwe Overheden en Opzieners aan te bevelen. Dan zult gijl. hun geene bekommernis meer veroorzaken, en hun de zorg en moeite, die zij om uwentwil aanwenden, zeer verligten.
En hebt gijl. uwen arbeid volbragt, begeeft u dan niet tot onnutte gesprekken, maar leest veel liever in de Heilige Schrift; want deze strekt tot leering, bestraffing, verbetering en onderwijzing op den weg der geregtigheid. Het ontbreekt mij aan woorden, om ul. volkomen te overtuigen, van welk een gewigt die heilige oorkonden voor ons, menschen, zijn; maar ik ben overtuigd, dat zij ul. tot een onberekenbaar nut zullen verstrekken. Wanneer gij, na volbragte taak, met stille opmerkzaamheid in dezelve leest, zult gij gewis eenen grooten vrede in uw gemoed ondervinden, en u niet zoo onrustig gevoelen, als wanneer gij den dierbaren tijd met onnutte of ligtzinnige gesprekken verbeuzelt.
Wanneer gijl., op deze wijze, ernstig gezind zijt, ten allen tijde, den bijstand van den alomtegenwoordigen God te zoeken en ootmoedig voor Hem te wandelen, zult gij elken dag Zijne hulp ondervinden, en, juist hierdoor, des te beter in staat zijn, de harde beproeving der scheiding van uwe, naar ik vertrouwe, u dierbare betrekkingen te dragen. O! zijt daarom liefderlijk gezind

{==72==} {>>pagina-aanduiding<<}
jegens elkander, en wekke de een den ander' niet op tot het kwade!
Gelooft het, dat, wanneer God, die het harte doorgrondt, uwe opregte gezindheden en uw ernstig streven, om Hem te behagen, aanschouwt, Hij daardoor bewogen kan worden, een vroeger ontslag voor u te bewerken, dan gijl. veelligt wachtende waart; want Hij is een God, die de harten der menschen in Zijne hand heeft en dezelve leidt als waterbeken. Gehoorzaamheid aan de Goddelijke wet, die Hij in uwe harten heeft geschreven, is het middel, om Hem welgevallig te zijn. Daarom denke of zegge niemand, dat zijn toestand hopeloos zij; immers alwat van uwe zijde gevorderd wordt, is slechts bereidwilligheid, om u te benaarstigen, de vreeze des Heeren in uwe harten te bewaren en Zijne geboden te doen. De kracht daartoe wil Hijzelf ul. verleenen; en wanneer gij deze vermaning opvolgt, zoo zult gij ondervinden, dat uw toestand in geen opzigt hopeloos is.
En nu bevele ik ul. Gode en het woord Zijner genade! hetwelk, indien gij daarop acht geeft, het vermogen bezit, ul. bij Hem aangenaam te maken. Daardoor zult gijl. dan ook de bewijzen opleveren, dat er eene droefheid naar God in uwe harten verwekt is; en dat dit uwe zalige ervaring zijn moge, is mijn vurig gebed voor een iegelijk van u, aan deze plaats tegenwoordig.

Aanmerking.

Het zal niet ondienstig zijn op te merken, dat thomas schillitoe, tijdens zijn eerste bezoek te Spandau, niet alle de daar opgeslotene gevangenen bezoeken konde, aangezien men het niet durfde wagen, een aantal der boosaardigsten hunner, van wie men onrust en stoornis duchtte, nevens de overigen toe te laten. De liefderijke bezoeker vond, dien ten gevolge, zijne verpligting slechts ten deele vervuld, en hij vermeende ook aan de gezegde ongelukkigen een woord van vermaning en opwekking op het hart

{==73==} {>>pagina-aanduiding<<}
te moeten drukken. Later verzocht hij hiertoe verlof, en hetzelve werd hem gunstig toegestaan.
De uitwerking van dit bezoek logenstrafte het vermoeden, dat men omtrent hetzelve had opgevat. Deze tot hiertoe zoo woeste en gevreesde menschen, die vroeger zoo veel onheils hadden veroorzaakt, hielden zich niet slechts, gedurende de tot hen gerigte toespraak, zeer stil, rustig en opmerkzaam, zoodat bij niemand zelfs eenig onrustig, spottend of oproerig gebaar bespeurd werd; maar zij legden, integendeel, blijkbaar getroffen, hunne dankbaarheid aan den dag voor de woorden des sprekers, en sommigen hunner gaven hun opgevat befluit op de levendigste wijze te kennen, om leven en wandel voortaan te beteren.

(De tweede of laatste Toespraak hierna.)




Tafereelen uit het maatschappelijk leven der Noord-Amerikanen.

(Vervolg van bl. 29.)

Toestand der Kolonisten, wanneer zij zich gevestigd hebben, om land te ontginnen.

De Staat verkoopt de woest liggende gronden bij afdeelingen van duizend morgen, voor een' dollar het morgen. De landerijen, die uitzigt op aanmerkelijk voordeel in de toekomst aanbieden, zijn meestal reeds de eigendom van bijzondere personen; doch het is gevaarlijk, van deze te koopen. Daar worden namelijk van staatswege geene registers van de grondbezittingen gehouden. De koopbrief is dus het eenige stuk, waarop men zich kan beroepen. Ik wil dit met een voorbeeld ophelderen. A. verkoopt aan C. grond, welken A. oorspronkelijk van den Staat gekocht had. Nu bouwt C. eene hut op denzelven; bosschen worden uit geroeid en in vruchtbare akkers veranderd - na verloop van weinige jaren is het land tienmaal den aankoopsprijs waardig. Daar ontstaan van tijd tot tijd nog eenige hutten in den omtrek van eene vierkante mijl, en dit heet nu eene stad, welke eene plaats op de landkaart en eenen beroemden naam, b.v. Parijs, Athene,

{==74==} {>>pagina-aanduiding<<}
Londen, Rome, Thebe, Manchester enz., krijgt. Het gebeurt, dat deze zoogenaamde steden volkrijke en bloeijende steden worden. Doch al heeft zulks ook geene plaats, zoo blijft toch de naam op de landkaart prijken. Dien ten gevolge nu geraakt de grond van C. tot eene waarde van honderdmaal den aankoopsprijs. Intusschen zou C. gaarne met veel geringer voordeel zich vergenoegen, en zijn bosch, de zoogenaamde stad, aan een' ander' overdoen. De staatkunde der Amerikanen vordert echter, dat zij den prijs der landerijen niet beneden de aangenomene of ondersteide waarde laten dalen, dewijl alleen op het aanloksel van de ongemeene voordeelen, welke de ontginning oplevert, de mogelijkheid berust, om de nog geheel woeste gronden bij gedeelten aan den man te brengen en alzoo het gansche land allengs te doen bebouwen. Een voor den Staat zoo nuttig doel schijnt de middelen te heiligen. Wanneer dus C. zich laat verluiden, dat hij wil verkoopen, zoo komt B., die het eens is met A., toont een' beteren titel, een ouder blijk van aankoop, en jaagt C. uit zijne eerlijk verkregene bezitting. Deze kan nu zijne schade verhalen op A., wanneer hij geld heeft om te pleiten; doch hij verneemt tot zijn verdriet, dat niet A., maar X. de eigenlijke grondbezitter was; en A. is verdwenen. Vervolgens stelt B. eenen zoogenaamden pachter op deze landerijen, en het heet, dat dezelve meer huur betaalt, dan hij werkelijk doet, dewijl men op deze wijze de waarde van den ontgonnen grond meent te verhoogen.
De maatschappijen ter bevordering van het ontginnen der woeste gronden handelen soms evenwel zeer belangeloos en menschlievend. Zij verkoopen niet alleen het morgen voor 25 oenten, maar schenken ook weleens zekere velden, zelfs tot twintig morgen, aan den genen, die de verpligting op zich neemt, om deze wildernissen te bearbeiden en huis en hof daar te stellen. Men moet intusschen de middelen kunnen aanwijzen, om zulks werkelijk uit te voeren; en dit is geene kleimgheid. Rijzen alzoo hier en daar eenige hutten, dan krijgt dit oord eenige vermaardheid, en de grondeigendom neemt spoedig meer en meer toe in waarde. Men behoeft zelfs niet diep in de woestijnen zich te begeven, om zoodanige gronden te bekomen. Ook in de meest bevolkte Staten, in New-York b.v., liggen er genoeg onbebouwd. In Hamilton-County, een land van 84 vierkante Duitsche mij-
{==75==} {>>pagina-aanduiding<<}
len, staat nog niet één eigenlijk huis; en zoo vindt men het ook elders.
Bij Water-Market, in de stad New-York, is een kantoor, dat met de vestiging van volkplanters zich bemoeit, zoo gelegen, dat aankomende kolonisten, die meestal hier aan wal stappen, er als van zelve moeten binnentreden. Aan het hoofd van hetzelve staat Master blabber, die terstond den binnenkomenden in folianten de voordeeligste aanbiedingen van woeste gronden voorlegt, bedenkingen beantwoordt, en op zijn woord van eer de schoonste beloften doet. Bij de eerste vraag, welke men tot hem rigt, vloeit er van zijne lippen een stroom van woorden, die wel een kwartier uurs in éénen adem voortduurt. Het baat niet, dat men hem in de rede valt. Zijne zware stem verdooft en onderdrukt, als 't ware, de aanmerkingen, welke iemand zou willen maken. Hij laat zich geenszins van zijn stuk brengen. Heeft hij eindelijk uitgepraat, zoo wordt hij eensklaps stil - hij rust uit, steekt eene cigaar aan, en bekommert zich verder niet om de hoorders, welke dan uit zijne lange rede mogen uitzoeken, wat hun past. Doet men dan nog eenige vragen, zoo antwoordt hij telkens kortaf: Dat zeide ik u zoo even; of: Gelijk ik u gezegd heb. Komen er nieuwe koopers, zoo begint Master blabber op nieuw hetzelfde op te zeggen, zonder eenige verandering. Sedert vijf jaren houdt hij dit kantoor, en men zegt, dat hij er wél bij vaart.
Heeft iemand, die zijn vaderland verliet, eindelijk eene plek gronds gevonden, waar hij zijn geluk beproeven wil, zoo treft hij gewoonlijk ergens in de nabijheid eenen gevolmagtigden agent aan, die, met verwijzing op de kaart, hem zekere hoeveelheid lands verkoopt. Nu worden de naburen ten vriendelijkste uitgenoodigd, om eene hut te helpen bouwen, en daarbij nobel getrakteerd. Dezelve komen van twintig en meer mijlen in den omtrek. Dan gaat men in het bosch, en kiest eene geschikte plaats voor de woning. Boomen worden geveld, de takken er af gehouwen, en de stammen in een vierkant op elkander gelegd. Heeft het gebouw de hoogte van ruim zeven voet bereikt, zoo worden met eene zaag openingen voor de deuren en vensters gemaakt. Voorts legt men de ruwe sluitbalken, en zet er het gebindte op. Men dekt hetzelve met takken, loof en graszoden. Hiermede is de woning klaar, waaraan zelden langer

{==76==} {>>pagina-aanduiding<<}
dan twee dagen wordt gearbeid. Papier dient in plaats van vensterglas. De tusschenruimten tusschen de opgestapelde boomstammen worden vervolgens, wanneer men den tijd hiertoe heeft, met leem en mos digtgestopt; ook maakt men dan deuren, en brengt verder de huishouding in orde. Soms wonen in zulke hutten lieden, die in Europa fraaije huizen bewoond hebben, en ziet men in deze ellendige kluizen overblijfselen van weelde, die van vroegere welvaart getuigen.
Wanneer de huisvader en zijn gezin hier tien jaren arbeiden, en wel met eene inspanning, welke door den Amerikaan wordt bewonderd en ook weleer in zijn vaderland den kolonist niet eigen was - wanneer hem het noodige geld niet ontbrak, om de eerste kosten der vestiging en ontginning te bestrijden, zoo heeft hij eindelijk toereikende middelen, om in de ligchamelijke behoeften van zich en de zijnen te voorzien. Maar, behalve bij de oefeningen voor de krijgsdienst, welke hij jaarlijks eenmaal moet bijwonen op eene verscheidene dagreizen verwijderde verzamelplaats, krijgt hij zelden eenig menschelijk wezen te zien. Nooit klinkt in zijn oor het vriendelijk klokkengelui, dat ten kerkgang uitnoodigt; en het gemeenschappelijk gebed in het huis Gods, dit gebed, hetwelk bij deszelfs godsdienstige waarde tevens een band is, die de menschen broederlijk vereenigt - den Zondag, die in elk Duitsch dorp een feest- en vreugdedag is, mist hij geheel. Hij verwildert, gevoelt zich ongelukkig, en geeft zich eindelijk aan dronkenschap over, daar Amerikaansche handelaars hem veelal brandewijn, in betaling voor de voortbrengselen van zijnen grond, aanbieden. Men reize deze volkplantingen door; velerwegen vindt men dronkaards, die echter nooit vrolijk worden. Hunne dronkenschap is Amerikaansch - dezelve gelijkt eene koortshitte met bewusteloosheid en onmagt.
Zoodanig is veelal het hooggeprezen geluk, dat den landbouwer ten deel valt, wanneer hij een toereikend kapitaal medebrengt. - Maar, hij heeft geenen heer en Koning, wien hij behoeft te gehoorzamen. - Het is zoo. Wat ieder heeft, dat bezit hij geheel als zijn eigen, en dat geniet hij alleen met de zijnen. Geen glans eener hofhouding - geen praal van aanzienlijken en grooten der aarde doet hem zijne ontberingen gevoelen; en de duizenden, aan welke in andere landen de weelde werk en brood verschaft, ontberen hier,

{==77==} {>>pagina-aanduiding<<}
in een dolce far-niente (in zoete ledigheid). Ieder vergadert of schraapt hier voor zich, en de rijke waant zich gelukkig bij het aanschouwen van zijne dollars, waarvan hij verder geen genot heeft. Zijne leefwijze blijft eenvoudig, of liever eenzelvig; en laat hij aan de armen niets verdienen, zoo geeft hij hun ook geene reden tot benijding. Geene landswerken worden ondernomen, om, in tijden van nood, arbeid en brood aan behoeftigen te verschaffen. Integendeel, men veroorzaakt door kunstmiddelen een plotseling gebrek, lokt eene menigte werklieden, en vermindert dan het dagloon. Zoo kunnen zekere maatschappijen, met weinig kosten, kanalen, ijzeren spoorwegen enz. aanleggen.
En wanneer nu eenmaal alles met stoom gedreven wordt, wat zullen de menschen dan aanvangen? Indien zij hier zoo sterk vermenigvuldigden, als in Europa, zoude het zeker eene bedenkelijke zaak zijn; maar dit is geenszins het geval. Men treft in een Amerikaansch gezin zelden meer dan driè kinderen aan. De toevloed van buiten is wel ongemeen groot, maar de sterfte onder deze vreemdelingen ook zeer aanmerkelijk. De meesten bezwijken bij ongewonen arbeid, of sterven vroegtijdig, dewijl het luchtgestel hunne gezondheid benadeelt.

(Het vervolg hierna.)

Tweede brief aan Hilletje over de teekenen des tijds.

Onbekende, maar geachte Vriendin!

Reeds eenige maanden geleden ontving ik op mijnen stoutmoedigen brief aan UEd. een openlijk antwoord van uwen hupschen Echtgenoot, die in uwe plaats de pen opvatte, en regt veel goeds van u opdischte, met name dat gij eene vlijtige, verstandige huismoeder zijt, die zich weinig met geleerde zaken bemoeit, en meer zorgt en waakt voor haar kroost, dan zich bekommert over de teekenen des tijds. Gij doet daar wél aan; en ik wilde u wel eens bespieden op een zoogenaamd Dames-salet, hoe gij stilzwijgend aan uwe lievelingen denkt, terwijl mevrouw A, B, C, D en

{==78==} {>>pagina-aanduiding<<}
de jonge Dames E, F, G, H onuitputtelijk welsprekend zijn, om de nieuwste modes te beoordeelen, elkanders kleeding bescheiden af te keuren of hemelhoog te prijzen, in verbeelding al de modewinkels in- en uitloopen, en op deze wijze vreeselijk conversabel worden. Eene dergelijke belangrijke vereeniging van vrouwen is ook al een teeken des tijds, en gij zelve, die zoo geheel voor uwe kinderen leeft, zijt er mede een, maar een zeer goed teeken. Vergeef mij echter de begeerte, om mijnen laatsten brief te vervolgen. Gij zult mijn geschrijf met uwen man te zamen kunnen nalezen, en wat er u te wonderlijk, te raadselachtig in voorkomt, zal hij u wel verklaren. Is de man voor de vrouw niet de beste uitlegkunde? Maar wanneer hij soms wat al te veel glossen en aanteekeningen bij den tekst maakt, blijft de tekst.... tekst.
‘Over de teekenen des tijds, alweder!’ zegt gij; ‘heeft die indringende Beschouwer dan niets anders, wat hij beschouwen kan?’ - Voorzeker, verstandige Hilletje! en wel in de eerste plaats zichzelven; maar daar zoudt ge weinig aan hebben. Wij zijn immers allen kinderen des tijds, staan te midden der verschijnselen van onzen leeftijd als in een zeer groot Panorama, en trekken elkander verwonderd bij de mouw, zeggende: Ei, zie, zie hier! - neen, zie daar! - alweder wat nieuws! Nu is de kunst, om alles, wat wij zien, goed te zien, en een' ander, die minder goed ziet, op het regte standpunt te plaatsen, waaruit hij het bewegelijk Panorama niet slechts kan beschouwen, maar ook beoordeelen. Zoo zien wij b.v. thans zekere duistere, droevige, sombere gedaanten zich heen en weder bewegen, zich bij elkander voegen, met een bestraffend gelaat ons beschouwen, dan den dreigenden wijsvinger omhoog heffen, nu de gesloten vuist ons voor den neus houden. Wie zijn dan deze schimmen, met dat spookachtig voorkomen, met die hevige gebaren? Ik begin te gelooven, dat zij mede onder de teekenen des tijds behooren, want zij trekken de algemeene aandacht. Beschouwen wij hen van naderbij! Ziet gij dezen wel? Hij heeft daar iets, dat met groote en kleine letteren gedrukt is, in de hand. Het is een Boetpsalm. Zoodra gij hem nadert, houdt hij u het blad voor, en ziet u met een' doordringenden blik aan. Maar zie nu dezen, die voor den ingang van eene nieuw opgebouwde Stadsschool

{==79==} {>>pagina-aanduiding<<}
heen en weder wandelt. Hij heeft ook een papier in de hand. Lezen wij! ‘Volksverlichting en volksontwikkeling, verderfelijke pesten der maatschappij.’ Wij bemerken het aan zijn peinzend voorkomen, dat hij dit thema wil gaan uitbreiden en staven. Nog een daar ginds! Wij zullen beproeven, den inhoud te ontdekken van den bundel, dien hij onder den arm heeft. Hoe nu! ik lees slechts dit woord: ‘Ontheiliging.’ Het overige is verborgen. Wat mag hier wel ontheiligd zijn? De waarheid, de verdraagzaamheid, de Christelijke liefde? Zeker zoo iets! Mogten wij die bladen eens lezen, mogelijk zouden wij ons innig verheugen over den zachtmoedigen, verstandigen ijver, waardoor de man het ontheiligde wil heiligen, over zijne gepaste en vriendelijke vermaningen, over de innemende en verdraagzame woorden, waarmede hij zijne dwalende broeders en zusters hunne misgrepen onder het oog brengt.... Deze man is toch zeker een Christen, en dus ook vervuld met den geest der Christelijke liefde: - Maar wat willen nu eigenlijk toch deze gedaanten, welke wij op den voor- en achtergrond van ons Panorama zich zien heen en weder bewegen? Zij willen toch zeker iets; en dat zij het goede willen, moet ik vooronderstellen, want zij zien er zoo vroom, zoo bedaard, zoo serieus uit. Maar dat zij iets anders willen dan de meeste tijdgenooten, geloof ik echter ook, hoe meer ik hen beschouw, want zij hebben allen papieren en bladen in de hand, met zonderlinge teekeningen. Als gij maar eens even met mij wilt zien, Hilletje! Op dit blad staat eene ruime dorpkerk, die bijna afgebroken, en waar de kansel reeds geslecht is; - naast deze moderne ruïne staat een ander, bijna voltooid kerkgebouw; op den grooten steen boven den ingang lezen wij - niet 1835, maar Auno 1618-1619. Nu verklaar ik niet te weten, hoe deze tijdrekenkunde kan gebillijkt worden. Waarschijnlijk heeft men in die twee bijzondere
jaren eene nieuwe wijze uitgevonden, om kerken te bouwen, en wil men daarvan thans eens weder de proef nemen. Nu zouden wij bijna, geachte Vriendin! op het denkbeeld komen, dat deze zonderlinge, serieuze lieden bouwmeesters, lands- of stads-Architekten van beroep zijn, die aangesteld zijn geworden, om de oude, vervallene kerken en andere openbare gestichten te vernieuwen. Maar men heeft mij onlangs verhaald, dat,

{==80==} {>>pagina-aanduiding<<}
zoodra men het woord nieuw in hun bijzijn uitspreekt, hunne hoofden eenparig neen schudden, en zij allen te gelijk den dreigenden wijsvinger der regterhand opheffen. Wie nu het nieuwe verwerpt, moet noodzakelijk het oude voorstaan, en dan zullen gevolgelijk deze mannen zich als geroepen beschouwen, om het oude weder op te zoeken en op te metselen. Nu strookt dit teeken des tijds zeer goed met den geest des tijds. Gij hebt toch, waarde Vriendin! als gij iets voor uwe lieve kinderen moest koopen, wel in het voorbijgaan opgemerkt, dat in de galanteriewinkels de nieuwste ornamenten naar den middeleeuwschen, Gothischen smaak bearbeid zijn, en dat de groote gebloemde patronen in het Modemagazijn de herinnering opwekken aan overgrootvaders huisjas? Deze zelfde geest heerscht nu, zoo als het mij voorkomt, bij de lieden, waarop ik uwe aandacht heenleidde; zij zijn nieuwe vrienden van het oude geworden, en zullen daarvoor hunne goede redenen hebben. Welke deze redenen zijn, weet ik niet; want ik, een zeer eenvoudig Spectator, ben noch bepaald vriend van het oude, noch van het nieuwe, maar wel van het goede en ware, dat ik overal zoek, en ook zoo gaarne wil vinden bij deze menschen; want ik zeg het nog eens: zij zien er waarlijk veel te ernstig, te gemoedelijk, te vroom uit, om iets anders te willen, dan liefde, vrede, verdraagzaamheid en algemeen heil. - Gij moest dit alles nu eens nader beredeneren met uwen hupschen Echtgenoot, wanneer uwe lieve kinderen ter ruste zijn. Het is nu winter, en als gij des avonds met uwen man bij den warmen haard zit, zorgt dan, dat gij niet uitgepraat raakt; iets, dat wel eens bij echtelingen plaats grijpt. Maar, waarde Hilletje! spreek toch niet over dergelijke zaken, als gij eens op een Dames-salet moet gaan; men zoude u, en met regt, uitlagchen. Lees dan liever eens een paar Modejournalen door, of een van de beste vaderlandsche Romans, en nimmer het onbeduidend, maar welmeenend geschrijf
van

Uwen heilwenschenden Vriend,

den Spectator.
R-m.


{==81==} {>>pagina-aanduiding<<}

Philippe Rameau, Toonkunstenaar uit de vorige eeuw.

(Geput uit bronnen, in de Koninklijke Bibliotheek te Parijs voorhanden.)

In de eerste maanden van den jare 1733 woonde, te Parijs, in een hoog, zwart huis, in de straat du Chantre, op de tweede verdieping, een paar echtgenooten, die der geheele buurt tot een voorbeeld van orde en huiselijkheid verstrekten. De man was lang, mager en van een phlegmatiek uiterlijk, omstreeks de vijftig jaren oud, en sprak nooit met de andere huisgenooten. Ofschoon toonkunstenaar van beroep zijnde, (*) leefde hij zoo geregeld, dat zelfs de kwaadaardigste tongen niets tegen hem hadden in te brengen. Hij ging alle dagen op dezelfde minuut uit, om les te geven, en kwam telkens ook weder op denzelfden tijd terug. Dan begaf hij zich in zijn vertrek, en nu werd de stilte in het huis alleen afgebroken door de toonen van zijn klavier of van zijne viool; want hij studeerde vlijtig. Zelfs de meest kerksche geburen vonden niets aan hem te bedillen; want zijn beroep, als Organist bij de kerk van St. Croix, bragt hem en zijne kleine, vrome huisvrouw steeds bij alle godsdienstige zamenkomsten. De goede, vriendelijke, stille vrouw van naauwelijks dertig jaren was even bevallig van gelaat, als rein van zeden. Gedurig met huiselijk werk zich bezig houdende, ging zij slechts nu en dan uit, wanneer zij eenigen voorraad moest inkoopen voor de huishouding. Zij mengde zich nooit in het gesnap van praatzieke buurvrouwen, maakte zonder noodzakelijkheid geene kennis met iemand, maar beantwoordde evenwel met vriendelijkheid elke vraag; een bevallige glimlach vergezelde altijd hare woorden, en hare spraak klonk zoo liefelijk, dat hare korte gezegden den genen, tot wien ze gerigt werden, aangenamer waren, dan wanneer zij de fraaiste uitdrukkingen had gebezigd. In weerwil van het eenigermate terugstootende voor-
{==82==} {>>pagina-aanduiding<<}
komen des mans en van
de vooroordeelen, welke men destijds overal tegen zijnen stand had, waren evenwel de beide echtgenooten in de gansche wijk der stad zeer geacht; en de kruidenier, die zijnen winkel nevens den donkeren ingang had, bleef nooit in gebreke, zijn ruig mutsje af te nemen, wanneer de lange, schrale muzikant met zijn vrouwtje voorbijging. De groet werd altijd met zekere oplettendheid beantwoord; doch men sprak daarbij geen enkel woord tot elkander, en de kruidenier zeide weleens bij zichzelven: ‘Dat zijn regt brave lieden; maar met dat alles schijnt die lange magere niet weinig trotschheid te bezitten.’
Een eenig persoon in huis had toegang tot de beide echtgenooten, - eene ongehuwde vrouw van zestig jaren, die ook in stille afzondering leefde. Zij had een vast inkomen van drieduizend francs; deze som - men bedenke, dat het vóór honderd jaren was - gaf haar, in hare eigene oogen en in die der buren, eene zekere meerderheid, zoodat zij het waagde, kennis met den muzikant en zijne echtgenoote te maken. De oude jufvrouw, Mademoiselle de lombard genoemd, had een klavier, waarop zij niet slecht speelde, en dikwijls de symphoniën van lulli en andere stukken harer jeugd herhaalde. Op zekeren dag, als zij van een reisje teruggekomen was, beving haar de lust, om muzijk te maken; doch tot haar verdriet vond zij het klavier zoo ontstemd, dat het onmogelijk was daarop te spelen. Geduld was geenszins de hoofddeugd der oude liefhebster van de toonkunst; zij wilde nu eenmaal op haar klavier spelen, en het moest dus terstond gestemd worden. Nu viel haar in, dat er een muzikant in hetzelfde huis woonde; en zij zond hare dienstmaagd naar de tweede verdieping, om hem spoedig te doen komen. Het meisje kwam terug met het antwoord, dat Monsieur, de gebuur, geen stemmer was, en men derhalve naar een' ander' moest omzien. De jufvrouw sprak op een' berispenden toon: ‘Gij doet uwe boodschap ook slecht, babet! gij hadt den man zesendertig sous moeten beloven - dat is de prijs; dan zou hij wel gekomen zijn.’ - ‘Ja maar,’ antwoordde babet, ‘het is geen man, Mademoiselle! het is een - Heer.’ - ‘Zoo, zoo, als het een Heer is,’ hernam Mademoiselle delombard, ‘dan dien ik wel de moeite te doen, dat ik zelve hem ga spreken.’ Zoo gezegd, zoo gedaan. Zij klopt aan, en zegt
tot de vrouw, die opent:

{==83==} {>>pagina-aanduiding<<}
‘Madame! woont hier niet een muzikant?’ - ‘Ja, dat is mijn man, Mademoiselle!’ - Hier zijn zesendertig sous, Madame! Zeg hem toch, dat hij terstond afkome en mijn klavier stemme.’ - ‘Mijn man, Mademoiselle! is, vooreerst, geen stemmer, en, bovendien, hij arbeidt thans, zoodat ik hem durf noch mag storen.’ - ‘Maar, als hij een muzikant is, moet hij immers wel een klavier in orde kunnen brengen? Nog eenmaal, Madame! ik wensch, dat hij oogenblikkelijk beneden bij mij kome.’ - ‘Nog eenmaal, Mademoiselle! ik durf mijn' man thans volstrekt niet storen.’ De goede vrouw had den tijd niet, om dit geheel uit te spreken; want de oude kunstvriendin vloog, met eene vlugheid, welke men van haar niet verwacht zou hebben, naar de naaste deur, en stond daar eensklaps in de studeerkamer van onzen toonkunstenaar. Deze zat in een' ongemeen grooten leuningstoel voor eene met muzijk en boeken bedekte tafel, en was zoo geheel verdiept in zijne bezigheden, dat hij de Mademoiselle niet eens bemerkte. Zij sprak: ‘Monsieur! hier zijn zesendertig sous; ik wenschte mijn klavier gestemd te hebben.’ Geen antwoord. ‘Mademoiselle!’ sprak chans de jonge vrouw, ‘gij ziet, dat hij niets hoort; en zoo hij u hoorde, zou hij het u zeer kwalijk nemen.’ Zonder daarop acht te geven, schreeuwde Mademoiselle, zoo luid zij kon: ‘Monsieur! hier zijn zesendertig sous...’ Thans rigt de magere man het hoofd op, en staart de vreemde met een' strakken blik aan. Jufvrouw de lombard herhaalt, bemoedigd, haar verzoek met eene zachtere stem; doch de man schijnt haar niet verstaan te hebben. Hij zegt:
‘Louize! waarom laat gij mij toch op eene zoo onaangename wijze storen?’ - ‘Het is mijne schuld niet,’ antwoordt deze verlegen; ‘Mademoiselle wil volstrekt, dat gij haar klavier zult stemmen.’ Hij herneemt: ‘Mademoiselle! gij zijt eene zottin; dit is het eenige antwoord, dat ik u geven kan.’ Op het hooren van deze woorden kon de oude Dame zich niet langer bedwingen. Zij riep in drift uit: ‘Weet gij, Mijnheer! dat gij met Mademoiselle de lombard spreekt?’ En hij antwoordde gemelijk: ‘En gij, Mademoiselle! weet gij, dat gij aan philippe rameau zesendertig sous biedt, om uw klavier te stemmen?’
De oude muzijkliefhebster was ongelukkig niet zeer vertrouwd met de nieuwere muzijk. Zij kende noch la démon-
{==84==} {>>pagina-aanduiding<<}
stration du principe de l'harmonie, noch de quatre pièces de clavecin, de eenige stukken, welke rameau tot dien tijd toe uitgegeven had. Het antwoord maakte daarom weinig indruk op haar. Intusschen werd zij evenwel door zijn ferm wederwoord zoo zeer van haar stuk gebragt, dat de kunstenaar op zachteren toon er bijvoegde: ‘Ik ben geen stemmer, en heb ook den tijd niet, om met uw speeltuig mij bezig te houden; maar, zoo gij wilt, ga in de kamer hier nevens - daar kunt gij op mijn klavier u oefenen, zoo veel en zoo lang het u lust.’ Dit gezegd hebbende, viel rameau weder in zijnen stoel, en sloeg geen acht op de beleefde betuigingen, welke zij hem deed. Zij ging, beproefde het klavier een weinig, en begaf zich nu weder naar beneden in hare kamer.
Den volgenden morgen liet Mademoiselle de lombard hare nieuwe kennissen vragen, op welk uur zij hare opwachting kon maken. Rameau, die thans niet aan het werk was, ging terstond heen, om zelf haar te halen. Nu werd er veel over muzijk gesproken; want de jufvrouw was eene leerlinge van den beroemden couperin, en wist goed mede te praten over de kunst. Zij oefende zich vervolgens ook in de nieuwere muzijk, en leerde de bekwaamheid van haren buurman op prijs stellen. Zoo ontstond er eene zekere vriendschappelijke betrekking, althans wat Madame rameau betrof; want hij had gewoonlijk een' afkeer van alle nieuwe kennissen.
Rameau ging eenmaal in de week ten avondeten bij zijnen begunstiger, den Heer de la poplinière, en eenmaal had hij eenen vriend bij zich op het middagmaal. Deze was de beroemde marchand, wiens onderrigt hij genoten had en wiens bekwaamheden hij hoogschatte. Rameau gaf ongaarne les, deels omdat hij zich tot iets hoogers bestemd gevoelde, deels ook dewijl dit onderwijzen hem niets verder bragt. Daarentegen bespeelde hij met lust het orgel van St. Croix. Door de uitgave van zijn werk over de Harmonie had hij zich den naam van een geleerd toonkunstenaar verworven; hij wilde echter nog meer, dan geleerd zijn, en de loftuitingen van zijne kunstbroeders, welke hem kwamen hooren, veroorzaakten hem groote vreugde. Maar nu had hij ook wel gewenscht, dat het publiek, en wel een groot publiek, hem mogt toejuichen. Kortom, bij hem kwam de gedachte op, om voor het tooneel te schrijven; en, of-
{==85==} {>>pagina-aanduiding<<}
schoon hij nooit iemand iets hiervan zeide, dit voornemen hield hem van nu af steeds geheel bezig. Hij was intusschen reeds vijftig jaren oud, en gevoelde zeer wel, dat hij het niet moest uitstellen, zoo hij nog iets wilde leveren en de schoone droomen zijner verbeelding verwezenlijken. Hij waagde het dus, aan houdard de lamotte te schrijven, en dien om den tekst eener Opera te verzoeken. Maar de lamotte, die, gelijk meer andere dichters, niets van de muzijk verstond en rameau welligt geheel niet kende, had den brief onder eene menigte van dergelijken aard vergeten, en antwoordde dus niet. Dit veroorzaakte den toonkunstenaar ongemeene smart; zijne aanvallen van zwaarmoedigheid kwamen menigvuldiger terug, en dikwijls sloot hij zich geheele dagen in zijne kamer op. Hij bestudeerde nu de partituur van elke nieuwe Opera met de grootste oplettendheid, en
verloor zich telkens in een diep nadenken, dat dikwijls met een' verdrietigen uitroep eindigde. ‘Hoe!’ sprak hij dan, ‘deze zijn de lieden, welke men mij voortrekt? - mij, in wiens kleinste compositie voor het klavier meer ware muzijk is, dan in al dat verward geraas, dat men thans eene Opera noemt! Sedert lulli is er in Frankrijk geen groot toonkunstenaar geweest, lalande misschien uitgenomen; maar die heeft alleen voor de kerken geschreven, en de Opera's van colasse geeft men ook reeds niet meer. Wat blijft ons dan over? Monsieur de blamont; mouret, dien men den toonkunstenaar der Bevalligheden genoemd heeft? Nu, die heeft ten minste nog eenige gedachten; maar destouches! en dan die campra!’... Na zulke uitboezemingen liep hij dikwijs naar zijn klavier, en improviseerde uren lang. Zoo dacht hij dikwijls weder, om te schrijven; maar dan herinnerde hij zich op nieuw den brief aan de lamotte, en de pen werd terstond nedergelegd. Hij zeide bij zichzelven: ‘Wat baat het? Wie toch kan uitvoeren - wie verstaat, hetgeen ik schrijve? Zullen zij niet eveneens doen, als vóór twintig jaren, een weinig vóór mijne reis naar Italië, te Avignon, alwaar zij mijne eerste proeven verachteden, omdat dezelve hun te hoog waren? Maar die toonkunstenaars in Italië, die wisten mijne hier miskende werken wel te schatten. Neen, ik moet, om dat pijnigende raadsel op te lossen, een tooneel, een orchest, een publiek hebben! Ik geloof, dat men het nog geheel anders dan lulli kan maken, en beter ook. o, Ik zal, ik moet daartoe komen!’ En nu ging

{==86==} {>>pagina-aanduiding<<}
hij spoedig naar buiten in de vrije lucht, alsof het hem in de stad te benaauwd ware; en wanneer hij dan des avonds te huis kwam en naar bed ging, zonder een woord te zeggen aan zijne arme louize, die van alles niets begreep en evenwel er innig deel in nam, o! dan was ook rameau zeker niet gelukkig.
Een onverwacht voorval deed eindelijk onzen toonkunstenaar het onwederroepelijk besluit nemen, om zich aan het tooneel te wijden. Bij de mededinging naar den post van Organist in de St. Paulus-kerk moest rameau voor daquin, een' beroemd' Organist, die hem evenwel niet evenaarde, onderdoen. Van dezen dag af aan scheen er in rameau eene geheele omkeering plaats gehad te hebben; want hij begon nu een geheel ander leven te leiden. Hij hield eensklaps op, les te geven. Hij ging geregeld alle dagen naar den schouwburg, en kwam telkens zeer laat, met geheel ontstelde wezenstrekken, te huis. Wanneer hij zich dan in zijn vertrek opgesloten had, hoorde men hem nu eens zingen of op de viool spelen, dan weder zag men hem dansen of lagchen en springen; ja eindelijk ook wel den anders zoo deftigen, zelfs stijven man zonder degen uitgaan, de pruik scheef en den hoed op het eene oor - kortom, op eene wijze, die groote achteloosheid verried. De buren bemerkten weldra deze in het oog vallende verandering in de leefwijze van den vroeger zoo geregelden, streng zedelijken man. Nu hadden de booze tongen stof. De arme gade was geenszins de laatste, welke den ongelukkigen, voor haar onbegrijpelijken ommekeer ontwaarde en beweende; want haar geliefde man sprak niet alleen niet meer met haar, maar at ook bijna alle dagen buitenshuis.
Het was Paaschdag, en ten tien ure bevond zich rameau nog in zijn vertrek, ofschoon hij reeds ten vijf ure het bed verlaten had. Jufvrouw rameau was in de kapel van de straat St. Honoré de mis gaan bijwonen. Doch hoe groot was, bij hare terugkomst, hare verbazing, hem nog te huis te vinden, daar hij op het orgel had moeten zijn! Zij ijlt in zijne kamer, en daar ziet zij den eertijds zoo somberen man bij de viool dansen; en in welk eenen opschik! - de eene kous half aangetrokken, in pantoffels en nachtrok, met de witte slaapmuts op het hoofd! Zij roept uit: ‘Maar, mijn lieve philippe! wat doet gij daar? De groote mis begint reeds. Gij verzuimt zeker uw kyrie eleison; want

{==87==} {>>pagina-aanduiding<<}
de processie is nu reeds in het koor terug. Haast u; haast u toch!’ - ‘Laat mij ongemoeid met uw kyrie,’ hernam rameau; ‘hoor eens deze passe-pied, en zeg mij, of men daarnaar niet goed dansen kan!’ Na het uiten van deze woorden begon hij weder op de viool te spelen en te dansen, zoodat de arme vrouw hem voor krankzinnig hield. ‘Maar, lieve man! bedenk toch, dat gij uwen post verliezen zult; en dat thans, nu gij geene lessen meer geeft!’ - ‘Mijnen post.... dien heb ik reeds sedert drie maanden niet meer. Ik nam mijn ontslag. Laat mij nu alleen, zoo gij toch mijne passe-pied niet hooren wilt!’ Jufvrouw rameau stond als verpletterd; de post van Organist was nog hun eenig middel van bestaan - zij weende bitterlijk, en zeide: ‘Wat zullen wij aanvangen, als de achthonderd livres, welke wij zoo zuur bespaard hebben, verteerd zijn? Nu, deze wil ik ten minste in bewaring nemen.’ Met deze gedachten gaat zij schielijk naar de commode, die den schat moet bevatten. Zij opent dezelve; doch, o jammer! in plaats van achthonderd livres vindt zij slechts tweehonderd. De arme vrouw! Zij wist niet, wat zij denken, wat zij beginnen zoude. Zij begaf zich naar Mademoiselle de lombard; en, dewijl haar hart van lang opgekropt verdriet zoo vol was, verhaalde zij haar gansche ongeluk aan de vriendin, die van dat alles niets wist, maar wier vertroostingen juist niet zeer troostrijk waren. Mademoiselle kon het onbetamelijk gedrag van den buurman slechts op driederlei wijze verklaren: ‘Of hij speelt, of hij drinkt, of hij heeft eene minnarij.’ Daar rameau thans zoo zelden te huis was, moest men wel denken, dat eene minnares hem boeide; zijn dansen en zijne
uitbundige vrolijkheid waren duidelijke bewijzen, dat hij zich aan den drank overgaf, en de vermiste zeshonderd livres konden slechts naar het speelhuis gewandeld zijn. Mademoiselle de lombard hield het dus voor ontwijfelbaar zeker, dat de vrouwen, het spel en de wijn de eenige oorzaken der afdwalingen van rameau waren. De arme louize kwam in hare woning nog troosteloozer terug, dan zij geweest was. Zij vond haren man gelijk zij hem verlaten had, alleen met dit onderscheid, dat hij thans eene gavotte in plaats van de passepied danste; en de ongelukkige was en bleef radeloos.
Intusschen kwam de eerste dag van Mei, de verjaardag van haren anders zoo geliefden philippe. Sinds langen

{==88==} {>>pagina-aanduiding<<}
tijd was het gebruik, op dezen dag eenige vrienden op het middagmaal te noodigen, en jufvrouw rameau hield zich aan die oude gewoonte. Destijds spijsde men om half twee. Ten een ure was rameau, die reeds vroeg het huis had verlaten, nog niet terug. Louize beefde van angst en bekommering. Zij vreesde, dat hij misschien den ganschen dag zoude uitblijven. Men kon de onrust op haar gelaat lezen. Mademoiselle de lombard brak eindelijk het stilzwijgen af. Tot de andere gasten zich wendende, sprak zij: ‘Het is tijd, om aan deze zaak een einde te maken. Mijnheer rameau moet ons bij het nageregt eene verklaring van zijn zonderling gedrag geven. De arme vrouw wordt immers, als dat dus voortgaat, zoo mager als haar deugniet van een' man! Het is eene ergernis, welke niet mag en niet kan voortduren.’ Deze aanspraak werd door allen beaamd, en ieder maakte zich gereed, om op zijne wijze den gastheer de les te lezen. De gasten waren: Mademoiselle de lombard, marchand, dumont, Koster van St. Croix de la Bretonnerie, (dien men echter bezwaarlijk had kunnen bewegen, zoo boos was hij op rameau, dat hij zijne dienst als Organist had opgegeven) en de Heer bazin, de kruidenier, welken jufvrouw rameau had genoodigd, dewijl hij de huisheer was, en zij niet zonder angst aan den nabijzijnden betaaltijd kon denken.
Kwartier na een ure kwam rameau. Hij scheen eerst verwonderd, gasten bij zich te zien, en wilde juist opheldering vragen, toen zijne goede vrouw hem met teederheid een degenkwast en een paar met eigene hand vervaardigde manchettes aanbood. Nu viel hem eensklaps in, wat dit bezoek te beduiden had. ‘Goede, dierbare louize!’ riep hij uit, ‘gij vergeet toch niets. Gij zijt veel beter dan ik. Aan uwen verjaardag zou ik niet eens denken, zoo de kanonschoten, welke dien dag voor den Koning helpen vieren, mij denzelven niet in het geheugen bragten. Ik heb u nog nooit iets gegeven; maar wees gerust - dit jaar zal het anders zijn, dat verzeker ik u!’ Ofschoon wel vroeger dergelijke belofte was gedaan, kon louize zich echter niet weêrhouden, tranen van gevoel te storten - zoo weinig blijken van liefde en deelneming had zij sedert geruimen tijd van haren man ontvangen!
Nadat nu rameau zijne vrouw omarmd had, groette hij beleefdelijk Mademoiselle de lombard, reikte zijnen

{==89==} {>>pagina-aanduiding<<}
vriend marchand vertrouwelijk de hand, wierp den Koster een' vriendelijken blik toe, welken deze, ofschoon de aangename geur van het gebraad hem den mond in een' vergenoegden trek deed plooijen, met een' bitterzoeten grimlach beantwoordde; voor den kruidenier eindelijk maakte hij eene meer of min stijve buiging, en deze deed wederkeerig van zijnen kant hetzelfde. Nu plaatste men zich aan tafel, en was in den beginne zeer vrolijk; doch tegen den tijd van het nageregt begon eene zekere spanning meer en meer merkbaar te worden. De gastheer was den ganschen tijd zoo aardig, zoo vriendelijk, zoo voorkomend geweest, en had ook zijnen voortreffelijken bourgonjewijn, dien hij zijnen landsman noemde, zoo mild geschonken, dat geen der gasten het van zich kon verkrijgen, deze goede stemming door vijandelijkheden te storen. Mademoiselle de lombard had wel beloofd, den eersten aanval te zullen doen; doch haar moed was intusschen aanmerkelijk gezonken, en zij zocht nu den Heer bazin tot tolk van haren heiligen ijver te maken. Vruchteloos poogde zij, door teekens en wenken hem hiertoe te bewegen. De kruidenier had rijkelijk gegeten, en dacht zeer verstandig: ‘Als wij nu beginnen te kijven, krijgen wij niet meer te drinken.’ Hij hield zich dus, alsof hij niets van dat alles bemerkte, en bleef intusschen zoet voortpeuzelen. De oude Dame kwam nu op den inval, om den verkozen redenaar door eene drukking met den voet een ondubbelzinnig teeken te geven; maar zij trof ongelukkig de lange, dunne beenen van den mageren gastheer, die gemelijk, met gebaren van misnoegdheid, vroeg, wie er toch vermaak in had, hem zoo pijnlijk op zijn' likdoren te trappen. Mademoiselle de lombard werd tot aan de ooren rood. Zij vreesde, dat iemand, ten nadeele van hare jonkvrouwelijke zedigheid, iets ergs mogt vermoeden; en alle de overige dischgenooten
zagen elkander verbaasd aan, wanneer juist het in de straat du Chantre ongewone geraas van een' wagen de algemeene opmerkzaamheid trok. De wagen hield stil voor het huis van rameau, en spoedig daarop hoorde men de ruwe stem van eenen bediende roepen: ‘Monsieur de la poplinière.’
Op het hooren van den naam van poplinière rezen alle de dischgenooten zeer onthutst op, en ontvingen, met vele strijkaadjen, een' kleinen, dikken Heer in een zwart fluweelen gewaad, dat rijk met goud versierd was. ‘Is

{==90==} {>>pagina-aanduiding<<}
het mogelijk, mijn waarde Heer!’ stamelde rameau, nog een weinig verlegen, ‘gij verwaardigt mij met uw bezoek, en dat zonder mij vooraf te berigten?’ - ‘Vooraf berigten?’ hernam de kleine man; ‘dat kon men immers dán alleen doen, wanneer men wist, of gij nog leeft; en sedert hoe lang ik daarvan niets vernam, dat kunt gij zelf het best uitrekenen. Doch geen woord meer hierover. Wat hoor ik, rameau! gij schrijft eene Opera? Gij hebt Mademoiselle petitpas heden morgen tot eene proeve uitgenoodigd? Ik wil hopen, dat deze proeve nergens anders, dan bij mij, zal plaats hebben. Mijne zaal is tot uwe dienst; en wat de kosten betreft, dat is mijne zaak. Maar, zeg mij, wanneer zult gij dan eigenlijk aan het werk gaan?’ - ‘Mijn waarde Heer! de Opera is gereed; ik heb er nu bijna drie maanden aan gearbeid.’ - ‘Doch van waar hebt gij dan een libretto gekregen?’ - ‘De Abbé pellegrin heeft het mij verschaft; doch ik moest hem vooraf zeshonderd livres ter hand stellen, om hem voor schade vrij te waren, in geval van ongelukkig slagen.’ - ‘Wat? Pellegrin heeft zich door u zeshonderd livres vooruit laten betalen? Ik wenschte.....’ - ‘Nu, hij, een poëet, kon immers niet weten, of ik in staat ware, eene goede Opera te leveren.’ - ‘Nu, nu; en hoe heet de Opera?’ - ‘Hippolyte et Aricie.’ - ‘Een heerlijk onderwerp! En hoe is 't, wanneer komen wij daarvan iets te hooren?’ - ‘Ik denk, dat men binnen acht dagen wel de proef van het eerste bedrijf zal kunnen nemen.’ - ‘Nu, tot wederzien dan!
Adieu, lieve rameau! ik verbijd mij zeer, kennis met uwe familie gemaakt te hebben. Uw wijfje is inderdaad bekoorlijk, en uwe oude moeder....’ voegde hij, met een' blik op Mademoiselle de lombard, er bij. - ‘Neen,’ viel rameau hem haastig in de rede, ‘Mademoiselle is onze buurvrouw en vriendin.’ - ‘Duizendmaal vergeving,’ dus voer de goedhartige man, wien het lange gezigt der Dame niet ontgaan was, voort, ‘dat ik Mademoiselle voor uwe moeder heb gehouden! Zie, zoo gaat het, als men oud wordt!’
Nadat de Heer de la poplinière aldus kennis met alle de tegenwoordig zijnde personen gemaakt, en den waardigen marchand op zijn vrijdags-concert genoodigd had, nam hij afscheid van het gezelschap. Nu wierp louize zich met verrukking in de armen van haren man, om hem vergeving voor haar onregtvaardig vermoeden te vragen. De

{==91==} {>>pagina-aanduiding<<}
anderen stonden mede beschaamd en waren getroffen. ‘Dewijl gij, lieve vrienden! mijn geheim nu toch eenmaal weet, wil ik ook langer niets voor u verbergen,’ sprak rameau, en nam hen mede naar zijn klavier, waarop hij de gansche groote partituur van vijf bedrijven uitgewerkt had, en die thans, met behulp van marchand, uitvoerde. Allen waren verrukt. en Mademoiselle de lombard beweerde, dat alleen lulli of rameau zulke meesterstukken kon vervaardigen. ‘Mademoiselle,’ hernam de laatste, ‘men kon mij zeker nooit schooneren en grooteren lof geven; want lulli is juist de geen, dien ik boven allen bewonder, wiens schoone declamatie, wiens heerlijke melodie in de recitativen ik, met de vrijheid, eenen kunstenaar betamende, poog na te volgen en te evenaren.’ Jufvrouw rameau weende van vreugde en verbazing; en ook dumont, de Koster, vond de muzijk voortreffelijk, maar kon toch niet nalaten, zijne spijt te betuigen, dat zulke schoone dingen aan de kerk onttrokken werden en tot wereldsch gebruik zouden dienen. Marchand was als betooverd, en zeide tot rameau: ‘Ik kende u, mijn waarde vriend! reeds lang als een uitmuntend Organist; maar nooit had ik gedacht, dat gij iets zoo voortreffelijks kondet voortbrengen. In uw werk is alles nieuw; en zeker, zoo het orchest het kan uitvoeren, zal en moet deze Opera eene geheele omwenteling in de muzijk veroorzaken.’ - ‘Ik hoop,’ hernam rameau, ‘dat wij met vlijt en geduld alle zwarigheden zullen te boven komen. Bij de eerste Opera van lulli was het immers nog veel erger.
Herinnert gij u niet, dat er destijds slechts twaalf violisten in Parijs gevonden werden? Een jaar later bestond reeds de beroemde vereeniging der vierentwintig vioolspelers; en sedert hebben wij nog aanmerkelijke vorderingen gemaakt.’
Gedurende de acht dagen, die tot het afschrijven der partijen noodig waren, oefende zich rameau met zijne zangers, welke toen, betrekkelijk gesproken, nog weinig ervaren waren, in het eerste bedrijf der Opera, en op den bepaalden dag vergaderde eindelijk een vrij talrijk gezelschap van lieden, die aan het Hof en in andere hooge kringen leefden. Men kwam bijeen in de prachtige zalen van de la poplinière. Ofschoon rameau tot hiertoe, uit hoofde van zijne bedrevenheid in de theorie, zeer loffelijk bekend was, scheen men evenwel zich niet te kunnen verbeelden, dat hij, reeds een man van vijftig jaren, nog met

{==92==} {>>pagina-aanduiding<<}
goed gevolg zijn geluk zou beproeven op eene loopbaan, welke vooral jeugdige levendigheid en warm gevoel vordert. De ouverture begon. Gelijk alle ouvertures van dien tijd, in een' minder bevalligen stijl geschreven, had dezelve slechts eene zeer onbeduidende uitwerking. Het eerste koor: Accourez, habitans des bois! werd iets beter opgenomen; maar dewijl de voorname Heeren zich te veel meenden te wagen, als zij het eerst met handgeklap hunne goedkeuring te kennen gaven, werden verscheidene der volgende stukken met een diep stilzwijgen aangehoord. Rameau, die zelf het orchest bestuurde, zag met groot verdriet, hoe weinig uitwerking zijne muzijk deed. In al de trekken zijns gelaats stond reeds de moedeloosheid te lezen, toen, na de verrukkelijke aria: Plaisirs, doux vainqueurs, in een' hoek der zaal, een man op zijn' stoel klimt, en roept: ‘Très bien, rameau! c'est admirable!’ Terstond rigten zich alier oogen naar den man, die zoo plotseling zijne stem verhief, en dien men, wegens zijne niet zeer oogelijke kleedij, voor een' ongenoodigden gast scheen te houden. Rameau, de stem van zijnen vriend herkennende, riep van zijne plaats hem toe: ‘Heb dank, hartelijken dank, marchand! uwe goedkeuring is mij genoeg.’ De naam van marchand was zoo vermaard, dat ieder het gewigt van diens goedkeuring wist te schatten; en het laatste koor van den prolog eindigde onder eene algemeene en luide toejuiching. De eerst geheel niet gunstige stemming was nu eensklaps veranderd, en alles, wat er meer volgde, werd met uitbundigen lof ontvangen.
Rameau hoorde met innige vreugde de menigvuldige gelukwenschingen, en de blijdschap straalde den Heere de la poplinière ten oogen uit. Nu trad een vrij pover gekleed man naar onzen toonkunstenaar toe, trok een papier uit den zak, en zeide, terwijl hij het in stukken scheurde: ‘Gij kunt uwe zeshonderd livres terugnemen: wie zulke muzijk maakt, behoeft geen borg te stellen voor het goed gevolg.’ Ieder was verheugd over deze handelwijze van den armen dichter, pellegrin, wiens bekrompene omstandigheden men kende. Ook hij deelde in de loftuitingen, waarmede men den toonkunstenaar overlaadde.
Van nu af werd in de salons van niets anders, dan van rameau's Opera gesproken, en de voornaamste kunstenaars van dien tijd hadden reeds de hoofdrollen onder zich ver-
{==93==} {>>pagina-aanduiding<<}
deeld. Evenwel ontbrak het niet aan kabalen en listen, om de uitvoering op de lange baan te schuiven. De proeven bij gedeelten begonnen eindelijk, en alles ging voortreffelijk. Desniettegenstaande wist de nooit slapende nijd, en de ijverzucht van muzikanten en componisten, zoo veel te bewerken, dat weldra het gerucht in omloop kwam: de muzijk van rameau is grillig, onverstaanbaar, zonder bevalligheid en smaak, op zijn best voor geleerden en liefhebbers van het zonderlinge. Eindelijk brak de dag aan, waarop de hoofdproef zou genomen worden. Alle de kunstenaars waren op hunnen post, in weerwil van de vijandige stemming, waarin men hen had weten te brengen. Alles ging goed tot aan het tweede bedrijf. Doch toen men hier nu aan de vermaarde trio kwam, hield het geheele orchest eensklaps op; want deze geheel nieuwe zwarigheid scheen onoverkomelijk. Rameau verzocht zeer bedaard, dat men nog eenmaal zou aanvangen. De orchest-meester was van meening, dat de plaats niet uitgevoerd kon worden. ‘De eerste maal misschien bezwaarlijk,’ antwoordde rameau; ‘doch laat het ons slechts beproeven; het zal gelukken.’ Ook de tweede poging had niet veel beter gevolg; en nu moest rameau al zijn gezag doen gelden, om tot eene derde herhaling te noodzaken, die eindelijk naar wensch gelukte.
Het ten tooneele voeren van eene nieuwe Opera was destijds voor Parijs een merkwaardig iets, dat hooge belangstelling wekte; want men kende daar toen slechts drie schouwburgen: de Opera, de Fransche en de Italiaansche Komedie. Zoo was dan geheel Parijs des morgens van den eersten October 1733 in beweging. Alle toegangen tot de Opera werden reeds vroeg als belegerd, en niet dan met veel moeite gelukte het onzen goeden rameau, eene kleine, afgelegene loge voor zijne vrouw, Mademoiselle de lombard en zijnen vriend marchand te krijgen. Zijne vijanden daarentegen, magtiger, doch minder edelmoedig, hadden overal in de gansche zaal hunne aanhangers en lieden, welke zich als werktuigen lieten gebruiken. o, Hoe angstig klopte het hart der arme vrouw van den kunstenaar bij den aanhef der ouverture! Hare vrienden poogden haar gerust te stellen; doch zij zelve hadden moed noodig, daar van het eerste bedrijf af aan eene zoo geweldige kabaal in het parterre zich vormde, dat op de aanvankelijk reeds spaarzame teekenen van goedkeuring eene volkomene stilte volgde, die in de laatste

{==94==} {>>pagina-aanduiding<<}
bedrijven van tijd tot tijd alleen door een afkeurend gemor werd afgebroken. Marchand was woedend; jufvrouw rameau viel bijkans in onmagt, en Mademoiselle de lombard waagde niet te zeggen, wat zij dacht: zij vreesde namelijk, dat dit ongeluk eene straf zijn mogt, die rameau overkwam, dewijl hij de Kerk voor het Tooneel had verlaten. De toonkunstenaar zelf keerde zeer bedrukt naar zijne woning terug. Hij sprak: ‘Ik heb mij vergist; ik meende, dat mijn smaak bevallen zou. Ik moet van de Opera afzien.’
Zoo was het evenwel niet. De eigenlijke liefhebbers van de Opera hadden zich, na de vertooning van het stuk, in de koffijkamer verzameld; maar niemand scheen het te willen wagen, zijne meening te zeggen over eene muzijk, die zoo slecht was ontvangen. De la poplinière had eindelijk de stoutheid, dezelve tegen de groote menigte van bedillers te verdedigen; doch hij predikte voor dooven. ‘Laat ons eenen toonkunstenaar vragen!’ riep thans de Prins de conti, en op hetzelfde oogenblik trad campra binnen. Deze was een braaf man en geacht toonkunstenaar, en had geen deel aan de zamenspanning tegen rameau genomen. ‘Nu, wat zegt gij van deze muzijk?’ vroeg de Prins. - ‘Deze Opera, Monseigneur,’ was het antwoord, ‘heeft zoo veel schoons, dat men daaruit wel tien zulke stukken zou kunnen maken, als men ons heden ten dage opdischt! Deze man zal ons allen verdonkeren.’ Die uitspraak trok de opmerkzaamheid en beviel; het woord ging van mond tot mond, en nu ontdekte men reeds bij de tweede voorstelling geheel nieuwe schoonheden.
De tweede Opera vond nog luider goedkeuring; de derde maakte al weder grooteren opgang, en zoo nam de roem van rameau met elken dag toe. Bijkans alle zijne werken hadden nu, gelijk men in Frankrijk zegt, le plus brillant succès. Eene zijner Opera's, getiteld Castor et Pollux, beviel zoo ongemeen, dat een zijner tegenstanders, mouret genaamd, enkel uit afgunst en spijt krankzinnig werd; in het Gekkenhuis te Charenton zong deze ongelukkige onophoudelijk het koor der Demons in dit zangspel: Qu'au feu du tonnerre, enz.
Rameau was een der grootste toonkunstenaars, die ooit geleefd hebben. Hij alleen had den dubbelen roem, dat hij de theorie meesterlijk verstond en een even zoo groot componist was. Met regt kan men hem den vader van de nieu-
{==95==} {>>pagina-aanduiding<<}
were muzijk noemen. Zijne ballet-stukken waren zoo gezocht, dat men langen tijd in Italië naar niets anders danste. In 1747 legde het bestuur der Opera hem levenslang een pensioen van 1500 livres toe. Hij werd Kapelmeester des Konings en tot den Adelstand verheven. Hij zoude juist de St. Michaëls-orde bekomen, toen hij, op den 12 September 1764, in hoogen ouderdom stierf.

Tooneelanekdoten en bijzonderheden van vroegeren en lateren tijd.

De vermaarde Fransche Treurspeler talma, bewust van de noodwendigheid der Historiekennis in zijn beroep, had de Geschiedenis gelezen en bestudeerd; en het is voornamelijk hieraan, dat hij zijn vermogen toekent, om niet alleen altijd zoo sterk, maar tevens zoo juist te treffen. In een onderhoud met Mevrouw de campan liet hij zich aldus uit over zijn vak; waarin, voor Treurspelers inzonderheid, meer ligt opgesloten, dan in menige uitgebreide verhandeling over deze even treffelijke als hoogstmoeijelijke kunst: ‘De Acteur (zoo sprak hij) heeft veel meer bezwaren te overwinnen, dan de Redenaar. De laatste heeft slechts zijne eigene gedachten uit te drukken; hij vertoont altijd zichzelven, wanneer hij in het openbaar spreekt; maar de Acteur is verpligt, zijne ziel, en om zoo te spreken ook zijn ligchaam, te vormen en te wijzigen naar het bekende karakter of de gedragingen der personaadje, die hij moet voorstellen. Hoe toch kan men anders de groote hartstogten, de groote deugden en ondeugden nabootsen, alsmede het karakter blootleggen, dat elken persoon kenmerkt? De Acteur is verpligt, in zekeren zin, de ziel en het genie van denzelven te ontleenen, om hem levend voor te stellen, die geen ander spoor op de wereld heeft achtergelaten, dan eenige trekken, door de Geschiedenis bewaard. Deze arbeid, ik meen zulks te mogen zeggen, vordert vele volharding en overdenking. Elke wanklank tusschen oog en gebaar, gedachte en gelaatstrekken vernietigt de begoocheling, en zonder deze geene uitwerking! Uw persoon moet als tot spiegel verstrekken, waarin men ten duidelijkste lezen kan, alwat er in uwen - of liever in den geest van hem omgaat, dien gij voorstelt. De stem, dat magtig hulpmiddel om de indrukken mede te

{==96==} {>>pagina-aanduiding<<}
deelen, moet ongedwongen, buigzaam, welluidend zijn, en geschikt om alle de toonen der ziel uit te drukken; de ligchaamsbewegingen moeten dezelfde aandrift volgen en ondersteunen, zoodat hoorder en aanschouwer, in derzelver volkomene overeenstemming, de eenswezigheid (identiteit) der personaadje, die ten tooneele gevoerd wordt, herkenne.’ - Welk een zware eisch; maar ook - welk een heerlijk streven!

De bekende Duitsche Componist vogel bevond zich in behoeftige omstandigheden en geheel onopgemerkt te Parijs. Eindelijk had hij het geluk, aldaar in een vurig vereerder der toonkunst een' veelvermogenden beschermer te vinden. Hem ten gevalle componeerde hij zijne eerste Opera, Demofontes; en zijn begunstiger wist het zoo ver te brengen, dat de Directeur der groote Opera dat werk aannam, en hetzelve voorloopig aan zijn orchest, om het eens door te spelen, voorlegde. De Fransche nationaaltrots schortte den neus op voor de vreemde waar, staarde nu op de partituur, dan op den Directeur, en mompelde onder elkander. ‘Van wien is dan die Opera?’ - ‘Van zekeren Heer vogel.’ - ‘Vogel? Vogel? Dien kennen wij niet. Wie onder ons kent hem?’ - ‘Ik. 't Is een Duitsch muzikant, een regte drinkebroêr, die in alle kroegen rondloopt, en alle avonden met een' Duitschen roes naar bed gaat!’ - ‘Die zal ook wat fraais ter markt brengen!’ - ‘'t Is wel der moeite waard, zijn charivari door te spelen!’ - De Directeur bragt de morrenden tot zwijgen, en men begon de Opera te spelen. Hoe verder het orchest in de ouverture kwam, des te dieper werd ook de indruk der compositie op de verbaasde spelers. Met elk nieuw muzijkblad keerde het blaadje meer en meer ter gunste van den verachten vreemdeling, tot dat aan het einde een algemeen bravissimo door de zaal klonk. Vogel, die tot dusverre heimelijk achter de schermen had gestaan, trad nu eensklaps te voorschijn, boog zich voor het orchest, en bedankte het voor deszelfs toejuiching. ‘Maar, niet waar, Mijneheeren!’ voegde hij er spotachtig nevens, ‘gij zult toch nu wel begrijpen, dat
men zoo iets niet onder het drinken van een glas water voortbrengt?’ - ‘Wel, drink zoo lang en zoo veel gij wilt!’ riepen nu allen, al schaterend en handenklappend, uit; ‘drink onzentwege wijn, zoo veel gij maar bergen kunt: wij zagen het reeds, gij schenkt ons geen water!’

{==97==} {>>pagina-aanduiding<<}

Na de vertooning van Don Juan werd de held des stuks, toen de gordijn nog niet geheel gevallen was, reeds teruggeroepen. De meeste stemmen kwamen van boven, uit den Engelenbak, anders gezegd het Paradijs. Don Juan ontrukte zich aan de handen der Furiën, die hem ter Helle sleepten, schreeuwende: ‘Laat los! Laat mij los! Niet in de Hel! Hoort gij dan niet, dat het Paradijs mij roept?’ - Deze komedie in eene komedie werd niet weinig toegejuicht.

Garrick en sterne spraken met elkander over de vele dubbelzinnigheden, die op het tooneel werden gezegd. ‘Inderdaad,’ riep sterne, ‘wie zich veroorlooft, dezelve uit te stallen, moest in zijn eigen huis gegeeseld worden!’ - Lagchend hernam garrick: ‘Gij woont in een huurhuis, niet waar?’

Een echte snuifneus droeg bestendig twee doozen, en wel eene van goud en eene van papier-machèe, bij zich. In een' der Parijsche schouwburgen zich bevindende, wilde hij uit laatstgenoemde een snuifje nemen, maar vond dezelve niet in zijn' zak. In den waan, dat hij die doos op zijn' lessenaar had laten liggen, greep hij naar zijne gouden, zich voor dien tijd met ééne soort van snuif vergenoegende. Na verloop van eenige minuten zulks willende herhalen, mist hij de gouden, en vindt, in stede daarvan, zijne papiermachée doos. ‘Onverklaarbaar!’ zegt hij bij zichzelven; maar, de doos openende, valt hem een klein briefje in het oog, met de woorden: ‘Pardon, Monsieur! on s'était trompé.’

Een Tooneeldichter, wiens eerste werk, uit achting voor zijnen naam, door het publiek met verschooning was bejegend, waagde eene tweede proeve, en werd nu openlijk uitgefloten. ‘Ha!’ riep de vergramde Poëet, ‘nu zie ik klaar, dat het gansche publiek uit domkoppen en van smaak ontbloote menschen bestaat!’ - ‘Ziet gij dat nu eerst?’ vroeg een der omstanders; ‘ik heb die opmerking reeds gemaakt, toen uw eerste stuk gegeven werd.’

Fransche tooneelspelers uit eene kleine stad zouden, in een der Departementen, crébillon's Rhadamistus en Zenobia vertoonen. Bij het declameren van den regel:

De quel front osez-vous, soldats de Corbulon..... 


{==98==} {>>pagina-aanduiding<<}

riep een der aanschouwers: ‘Zeg dan crebillon! Ik heb het biljet gelezen. Die komedianten uit de binnensteden rabraken alle namen.’

Dufresny had schier zelden het geluk, een tooneelspel zóó te zien uitvoeren, als hij het had zamengesteld. Zijne stukken in drie bedrijven moest hij vaak tot één - die in vijf, tot drie bedrijven inkorten. ‘Hoe!’ zeide hij eens, onverduldig, ‘zal het mij dan nooit mogen gebeuren, een tooneelstuk in vijf bedrijven te doen spelen?’ - ‘Zeer gemakkelijk,’ hernam de Abt pellegrin; ‘maak slechts eene komedie in elf bedrijven; men zal er zes afsnijden, en er zullen u vijf overblijven.’

Eertijds waren, in alle Fransche binnensteden, de Acteurs in het kluchtspel tevens verpligt, in het treurspel de rollen van vertrouwden te vervullen. Een van dezen, perceval, wien het aan geen talent, behalve het tragische, ontbrak, werd door den vermaarden larive, die Andromaché wilde geven, met eene kleine rol in dat treurspel belast; en, hoe ook perceval hem bad, die aan een' anderen, daarvoor meer berekend, op te dragen, niets mogt baten. Als nastukje was een klein zangspel bestemd, het verloren Lam, waarin, gelijk bekend is, een schaap de spil is, waarop het draait. De slagter, die hetzelve aan het tooneel moest leveren, was eene goede kennis van perceval. Hij ging bij hem, zeide, dat hij belast was, den knaap, die het beest moest geleiden, op het tooneel te brengen, en koos den domsten jongen uit den winkel uit. Gezamenlijk begaven zij zich naar den schouwburg en achter het tooneel. In het vijfde bedrijf van het treurspel liep hij haastig naar den jongen. ‘Rep u!’ zeide hij tot hem; ‘de Directeur is regt boos; hij roept om uw schaap.’ Perceval had het oogenblik uitgekozen, waarin Orestes, in volle woede, zegt:

Pour qui sont ces serpens qui sifflent sur vos têtes?.... 

De jongen, die in goeden ernst meende, dat de Directeur tegen hem raasde, vloog op het tooneel, en bragt het onnoozele schaap voor de voeten van larive, zeggende: ‘Schreeuw maar zoo niet, Mijnheer! daar is het al!’ - Men verbeelde zich de verwarring van den treurspeler, ter-
{==99==} {>>pagina-aanduiding<<}
stond door eene werkelijke razernij gevolgd! Woedend viel hij op den slagtersjongen zoo wel, als op het schaap aan; en te midden van de krachtige vloekwoorden van Orestes, het geschreeuw van den jongen, het geblaat van het schaap, en het schateren van het volk, viel de gordijn.





De diplomaten melkboeren.


‘De wereld is in rep en roer; 
Des morgens schelt de mellekboer’ - 
Dit deuntje uit mijnen kinderdag 
Stond voor mijn' geest, en wekte een' lach, 
Toen fluks daarna de melkverkooper 
Gevolgd werd van den krantenlooper. 
 
Ziet men de krant slechts even in, 
Het referein krijgt dieper zin: 
De wereld is in rep en roer; 
Waardoor? wel, door den mellekboer! 
‘De wereld’ zijn hier alle staten; 
‘De mellekboeren,’ diplomaten. 
 
Zij toch, zij schellen onbesuisd, 
En schrikken elk, die vredig huist, 
Ontijdig op uit zijne rust, 
Die alle leed en zorgen sust; 
En wat zij ons voor melk verkoopen.... 
Men kent ze, die met zuivel loopen! 
 
't Schort inderdaad niet aan de melk, 
Maar aan de melkers: dit weet elk, 
Die van den milden landbouw leeft, 
En eerlijk ieder 't zijne geeft. 
Mogt elk zijne eigen beestjes hoeden, 
De melk zou steeds den melker voeden. 
 
Maar vreemde melkers zijn, helaas! 
In vele vruchtb're landen baas, 
En vatten bij de horens aan 
De koeijen, die daar weiden gaan, 
En melken, in vergulde koppen, 
De spenen tot de laatste droppen! 

{==100==} {>>pagina-aanduiding<<}

Dat vocht, behoorlijk aangelengd 
En afgeroomd, verspild, geplengd, 
Verzuurd soms door het lange staan, 
Dat bieden zij de volken aan, 
(o Wrange vrucht van 't slinksch bemoeijen!) 
Als zuivel van - hunne eigen koeijen. 
 
o! Vraag het waar en wien gij wilt, 
Al geeft de koe ook nog zoo mild, 
't Is zeker, dat het nooit gedijt, 
Zoo gij er zelf geen baas van zijt, 
Maar and'ren 't beestje voor u melken, 
En de opgezette speen doen welken. 
 
Uit Frankrijk sproot het heilloos kwaad. 
Hij, die alom uit melken gaat, 
De wijdberuchte Talleyrand, 
Verrigt het op den Franschen trant; 
Hij streelt de koe, die hij komt nad'ren, 
Om listig 't zuivel in te gad'ren. 
 
Vereend met Palmerston en Grey, 
Het oog gevest op vreemde weî, 
Trok 't vruchtbaar België hen aan, 
De koeijen, die daar grazen gaan, 
En 't zuivel, dat, door 's Landheers hoede, 
Zoo mildlijk vloot en welvaart voedde. 
 
Men nam den Landheer weide en vee; 
De ondankb're boeren deden meê; 
De onnooz'le koeijen zagen 't aan; 
Wat kon het stomme vee bestaan? 
Wie zou het van 't geweld verlossen? 
Vergeefs gesteund op Belgische ossen! 
 
Een nieuwe Landheer, die naauw weet, 
Hoe cow of ox in 't Belgisch heet, 
Geen vee- of akkerbouw verstaat, 
Maar enkel hoe men beefstuk braadt, 
Werd nu, als pachter, uitverkoren, 
En land en zuivel gaan verloren. 

{==101==} {>>pagina-aanduiding<<}

Thans melkt een Talleyrand de koe; 
Een Grey reikt hem den emmer toe; 
Een Palmerston langt hem het touw, 
Zoo 't beest een' poot soms roeren wou; 
En, 't vocht vergaard in vreemde vaten, 
Wordt naauw den boer de hui gelaten. 
 
Zoo ging het alwie, snood of laf, 
Aan vreemde melkers toegang gaf! 
Zij merg'len, als men hen niet stuit, 
Meest de arme koe te deerlijk uit, 
En, met haar teelt ter slagt gedreven, 
Doen beide vaak ontijdig sneven. 
 
'k Las onlangs, dat de koepokstof, 
Regtmatig voorwerp van elks lof, 
Hem, die een koe, tot eigen baat, 
(Ligt was het wel een diplomaat!) 
Gemolken had, de kinderpokken 
Naar eigen huid was komen lokken. (*) 
 
o, Mogt het allen dus vergaan, 
Die naar eens anders zuivel staan! 
Kreeg Talleyrand en Palmerston 
En Grey, en wie er meer verzon 
Te melken onze of vreemde koeijen, 
De pokken, voor zijn slinksch bemoeijen! 
 
Driewerf gelukkig Nederland, 
Waar men de vreemde melkers bant! 
Veel liever de emmers omgeschopt, 
Dan zulk een' hoon te laf verkropt, 
Dan de eigen melk van vrije beemden 
Ontvangen, afgeroomd door vreemden! 
 
Zij vlammen reeds op 't koeijenland; 
Maar nad're vrij een snoode hand! 
De koe heeft horens, wij een vuist, 
Die juk en melker bel vergruist; 
De ferme Landheer waakt voor allen, 
Die eigen zuivel mint en stallen. 
 
j.w. ijntema. 
Julij, 1834. 






{==102==} {>>pagina-aanduiding<<}

Naar het Allemannisch van Hebel. (1)

I.

De zomeravond.


O/ weg doch/wse fsch d' Sunn so müed. 


Kijk toch die goede Zon eens aan, 
Nu zij vermoeid naar huis zal gaan: 
Zij ziet zoo mat en zweet en hijgt; 
Kijk, hoe ze een' bonten zakdoek krijgt, 
Een wolkje, blaauw met rood doormengd, 
Dat ze aan heur gloeijend voorhoofd brengt. 
 
Zij heeft ook 's zomers rust noch tijd; 
De dag duurt lang, de reis gaat wijd, 
En arbeid vindt zij overal, 
Op veld en berg, in huis en dal; 
En wat haar ziet, en wat ze ontmoet, 
't Vraagt alles haar om licht en gloed. 
 
Hoe menig bloem, die welig tiert, 
Heeft zij met bonte verf versierd; 
Al dronk het bijtje keer op keer, 
Nog vroeg de bloem: ‘wilt gij niet meer?’ 
Zoodat den kever, ongenood, 
Een lekker dropjen overschoot. (2) 
 
Zij maakte menig' zaadknop vol, 
Die door heur' invloed rijpte en zwol. 
De vogel heeft zijn' krop gevuld, 
En heel den dag daarvan gesmuld; 
En geen, die zich tot slapen zet, 
Moet met een leêge maag naar bed. 
 
En waar een kers hangt, klein of groot, 
De Zon kleurt haar de wangen rood; 
En waar een halm staat op het veld, 
Of waar de volle wijndruif zwelt, 
Zij gaf ze kracht en groei meteen, 
Of hing er 't groene loof om heen. 

{==103==} {>>pagina-aanduiding<<}

Op 't bleekveld was ze heel den dag, 
En bleekte 't linnen, dat er lag; 
De baas zingt wel een vrolijk lied, 
Maar dankt haar voor heur moeite niet, 
En toch nog droogt ze, op tak en touw, 
Het waschgoed van de bleekersvrouw. 
 
Ze is hier en waarlijk overal, 
Zoo ver de zeis, in dreef en dal, 
Door halmen sneed en scheutje en steel; 
Zij maakte 't alles droog en geel. 
Het is toch wonderbaar en mooi: 
Des morgens gras en 's avonds hooi. 
 
Zie, daarom sluit ze, mat en moê, 
Wel zonder liedje de oogen toe. 
Geen wonder, dat ze taalt naar bed, 
En ze op dien berg zich nederzet. 
Zie, hoe ze voor het laatste lacht; 
Daar zegt ze ons allen goeden nacht! 
 
Nu gaat ze; kijk, daar is ze heen! 
Haar ziet de torenhaan alleen; 
Die heeft nog niet genoeg, en slaat 
Het vrouwtje gâ in 't nachtgewaad. 
Foei, rekel, bloos bij dat gezigt!.... 
Geen nood, het rood gordijn schuift digt. 
 
Dat goede wijf! Zij heeft in huis - 
Het spijt me - als elk van ons heur kruis. 
Wis leeft ze met heur' man niet goed; 
Komt ze in de deur, hij neemt zijn' hoed. 
'k Wed, dat hij nu wel komen zal...... 
Zie, bij die dennen staat hij al! 
 
Hij draalt zoo lang; waar blijft hij wel? 
't Is als mistrouwde hij het spel. 
Mijnheer de Maan, kom, wees niet bang; (3) 
Uw vrouwtje slaapt gewis reeds lang. 
Nu staat hij op, en kijkt in 't dal; 
De kikvorsch groet hem overal. 

{==104==} {>>pagina-aanduiding<<}

Mij dunkt, wij moeten van het veld. 
Hij, wien 't geweten knaagt noch knelt, 
Gaan de oogen zonder lied wel digt: 
Zwaar werken maakt het slapen ligt. 
Ons hooi staat klaar, en 't wijfje wacht; 
Dus, vrienden, allen goeden nacht! 


II.

De zondagochtend. (4)


Der Samstig het zum Sunntig gseit. 


‘Kom, Zondag,’ zegt de Zaturdag; 
‘Nu al wat moê is rusten mag, 
En ik naar bed bragt iedereen, 
Die rust behoeft en slaap meteen, 
Schijnt het mij even zoo te gaan: 
Ik kan al op geen been meer staan.’ 
 
Ei hoor, de klok slaat middernacht, 
En Zaturdag verlaat de wacht; 
De Zondag zegt: ‘thans ben ik baas!’ 
Hij sluit zijn deur, maakt geen geraas, 
En wrijft den slaap zich uit het oog, 
En ziet de sterren na, omhoog. 
 
Hij geeuwt tot dat de scheemring naakt, 
En 't tijd wordt, dat de Zon ontwaakt. 
Hij zoekt heur huis en venster op, 
En wekt haar met een zacht geklop: 
‘Kom, lieve Zon, de tijd is daar!’ 
‘Ja,’ zegt zij, ‘ik ben aanstonds klaar.’ 
 
En zachtkens op de teenen gaat, 
En vrolijk op de bergen staat 
De Zondag daar. Hem onbewust, 
Ligt alles nog in diepe rust. 
Hij sluipt in 't dorp, dat geen het ziet, 
En wenkt den haan: verklik mij niet! 

{==105==} {>>pagina-aanduiding<<}

Doch als men eind'lijk ook ontwaakt, 
En 't zoet der nachtrust heeft gesmaakt, 
Zoo staat hij daar in zonnegloor, 
Kijkt hier en daar de vensters door, 
Met blikken, vriendelijk en goed, 
En bonte bloemen op den hoed. 
 
Hij meent het goed, maak daarop staat; 
't Verheugt hem, als men lang en laat 
Nog ligt, en meent het is nog nacht, 
Schoon ons de Zon beschaamt en lacht; 
Daarom kwam hij zoo zachtkens aan, 
En ziet gij hem zoo vriend'lijk staan. 
 
Hoe glimt en glinstert weide en hof 
In morgendauw van zilverstof! 
Hoe lieflijk waait de lentelucht, 
Met bloem- en bloesemgeur bevrucht! 
Zie, 't bijtje is bezig: 't weet gewis 
Niet, dat het heden zondag is. 
 
Hoe heerlijk schoon, hoe sierlijk staat 
De kerseboom in meigewaad, 
De bonte tulp in uchtendblos, 
't Viooltje in half verscholen dos, 
De zonnebloem in blinkend goud: 
't Is of men 't Paradijs aanschouwt! 
 
En 't is daarbij zoo plegtig stil, 
Of niets den Zondag hind'ren wil. 
Geen kar, die thans de stilte stoort; 
Geen voermans zweepslag, dien men hoort: 
Het: goeden morgen! heerlijk weêr! 
Verneemt men enkel, en niets meer. 
 
Het vogeltje zingt luid en blij: 
‘Wees, lieve Zon, wees welkom gij! 
Gij schittert wel aan hooger spheer, 
Maar schijnt ook in ons nestje neêr.’ 
Zie, 't distelvinkje is al gereed, 
Als in zijn zondagspak gekleed! 

{==106==} {>>pagina-aanduiding<<}

Is 't al zóó laat? De kerkklok luidt; 
De Leeraar treedt zijn woning uit. 
Pluk me een der bloemen, die daar staan, 
Maar laat vooral het stof er aan; 
Dan, kindlief, kleed u kort en goed, 
Maar toch met bloemen op den hoed. (5) 


III.

Bijeengraf.


Schlof wohl/schlof mohl im chüele Bett! 


Slaap wel, slaap wel in 't koele bed! 
Al ligt gij hard op klont en kluit, 
Het deert uw moede lenden niet: 
Slaap zacht en wél! 
 
Het dekbed ligt u digt en dik 
En boven 't hart hoog opgeschud; 
Toch slaapt gij door; het drukt u niet: 
Slaap zacht en wél! 
 
Gij slaapt en hoort mijn roepen niet, 
Mijn klagten en mijn zuchten niet. 
Waar' 't beter zoo gij 't hooren kost? 
Neen, waarlijk niet! 
 
Gij ligt daar wél en hebt het goed: 
Had ik een plaatsjen aan uw zij', 
Ik lag in vrede naast u neêr, 
En had het wél. 
 
Steeds slaapt gij door, schoon heel den nacht 
De kerkklok niet van zwijgen weet, 
Ofschoon des nachtwachts schel geroep 
Het dorp doorklinkt. 
 
En als het bliksemt door de lucht, 
En wolk bij wolk van donder kraakt, - 
Hoog drijft de bui u over 't hoofd, 
En wekt u niet. 

{==107==} {>>pagina-aanduiding<<}

En wat u van den ochtend vroeg 
Tot 's avonds laat bekommerd heeft, 
Het kwelt u en bezwaart u niet 
In 't stille graf. 
 
Gij ligt daar wél, en hebt het goed; 
En wat gij ook hadt door te staan, 
Doet thans, Goddank! in 't koele zand 
U niet meer zeer. 
 
Indien ik daarom naast u lag, 
Dan hadden wij het beide wél; 
Thans zit ik hier, en heb geen' troost 
In 't grievend leed. 
 
Doch mooglijk ras, zoo God het wil, 
Komt de avond van mijn' zaturdag, 
En dan - dan geeft de koster mij 
Een bed als u. 
 
Als ik dan lig en niet meer zucht, 
En 't ‘goeden nacht!’ gezongen is, (6) 
Dan schudt men mij het dekbed op, 
En bidt daarbij. 
 
Dan rust ook ik zoo zacht als gij, 
Dan hoor ook ik de kerkklok niet; 
Wij slapen tot het uchtendrood 
Van zondag vroeg. 
 
En als de zondag eind'lijk daagt, 
En Eng'len zingen 't morgenlied, 
Dan staan wij met elkander op, 
Verkwikt en wél. 
 
Een schoone kerk staat, nieuws gebouwd, 
Te blinken in den morgenglans. 
Wij staan en zingen aan 't altaar: 
‘Hallelu-jah!’ 
 
j. brester, az. 



{==109==} {>>pagina-aanduiding<<}

Invallende gedachten by aenhoudenden regen.


Eens sat ick in mijn huys alleen, 
En keeck door 't raem naer buyten heen, 
En sagh hoe in een oogenblick 
De regen alles maeckte als slick, 
En sonder poos, met vlaegh by vlaegh, 
Al klettrent stortte naer omlaegh. 
En dan weer keeck ick in mijn boeck, 
Maer had geen lust tot ondersoeck; 
't Weer was gevaren in mijn hooft, 
En had 'er alle geest gedooft. 
Ick sat te kijcken dan een poos 
Door 't vensterraem, gedachteloos. 
Wat de oore hoort, wat de ooge siet, 
't Is regen, regen, anders niet! 
 
Maer 'k sprack in 't eynde dus my aen: 
Mijn siel, laet u soo niet verslaen; 
Waeck op en peys of in dat nat 
Niet schuylt een rijcke leeringhschat. 
Ey, denck daerover nae, mijn geest! 
't Is even goet, als dat gy leest. 
 
Toen keeck ick weder door het glas, 
En sagh hoe alles doncker was, 
En hoe de wolcken 't sonnelicht, 
Eylaes! onttrocken aen 't gesicht; 
Maer hoe men duydelijck toch sagh, 
Het was geen nacht, maer overdagh. 
Toen dacht ick, onse levensloop 
Is even soo noyt sonder hoop, 
Als noyt een dagh heel doncker is, 
Alschoon hy 't heldre sonlicht mis. 
Geen tegenspoet, soo bangh en naer, 
Of daer is uytkomst in 't gevaer; 
Geen wegh, soo glibbrigh en soo glat, 
Of daer zijn gidsen op het pat; 
Geen noot, soo hoogh, geen smert, soo groot, 
Of daer is uytkomst van den doot. 

{==110==} {>>pagina-aanduiding<<}

Toen keeck ick weder door de ruyt, 
Maer alles sagh nogh eender uyt, 
En wat men hoort, en wat men siet, 
Is regen, regen, anders niet! 
De wandelpaden waren leegh; 
Een enckle maer, in straet en steegh, 
Liep door de regenvlagen voort, 
Maer had voor wie hem vroegh geen woort; 
Want wie 'er liep, die liep niet luy, 
Want staegh al erger wert de buy. 
Toen dacht ick, och, soo menigh man, 
Soo langh hy nogh betalen kan, 
Soo langh de son van 't aertsche goet 
Nogh hare stralen blincken doet, 
Soo langh hy geeft een keurigh mael, 
Heeft vele menschen in sijn sael; 
Maer nauwlijcks armer wort de disch, 
Maer nauwlijcks geeft hy vleysch noch visch, 
Maer nauwlijcks swijght het feestgeruys, 
Of velen blijven stil in huys; 
En nu en dan een enckle maer 
Vertoont sich in het openbaer, 
En blijft by water en by wijn, 
By regen en by sonneschijn, 
By storm en stilte, nacht en dagh, 
Gelijck als hy te voren plagh. 
 
Toen sagh ick een die langhsaem liep; 
Ick schoof het venster op en riep: 
Hey, vrient, waerom loop jy soo luy? - 
- Wel, ginter is 't dezelfde buy. - 
Al lagchent sloot ick 't raem weer dicht, 
Maer dacht, welsaligh die sijn plicht 
Met soo een ijservast besluyt 
En stalen wil kan voeren uyt, 
Dat geene vreughde of smert den man 
In 't minst aen 't wancklen brenghen kan! 
Welsaligh die met vasten tret 
Op 't levenspat sijn voeten set! 
Hy is voor vallen best bewaert, 
Die wandelt langhsaem en bedaert. 
Wie voort wil maecken al te snel, 
Loopt dickmaels naer een waterbel. 

{==111==} {>>pagina-aanduiding<<}

Wie al te driftigh voorwaert treet, 
Het bloemenplucken licht vergeet; 
En, wie die nutte saeck vergat, 
Hy kan niet rughwaert op sijn pat. 
 
Nogh dacht ick om den tragen gast, 
Die langhsaem door den regen plast, 
Toen eensklaps 't vrolijck sonnelicht 
My weer verhelderde 't gesicht. 
Ick gingh terstont naer buyten toe, 
En noyt was 't my soo wel te moe. 
Soo quam nae regen sonneschijn, 
Soo komt 'er vreught nae angst en pijn. 
Des, vrienden! klagen meught gy wel 
By bitter lijfs- en sielsgequel; 
Want och! het menschelijcke hert 
Is niet gevoelloos voor de smert: 
Maer toch, ick bid het u, bedenckt, 
Dat licht de morgen uytkomst schenckt; 
Want even seker als de son 
Met glans te schijnen weer begon, 
Soo seker sal van lijdenspijn 
Verblijden eens 't gevolghe zijn. 
 
R.P.V. 
Utr. 1834. 





Bij het lezen van Z. Ms. besluit, dat, bij de stedelijke schutterijen, eene witte bies de tegenwoordige streep zal vervangen.


Juich, Belg! juich, leger van de Maas! 
Raas, tier en speel nu vrij den baas; 
Spot, schimp en laster blij te moê; 
Verdwenen is des meesters roê; 
Hernieuw uw snoeven van weleer; 
Het witlat-leger (*) is niet meer! 
Een bies vervangt de breede streep, 
Die u van angst de borst bekneep; 
Schoon gij die altoos ver kondt zien, 
En vaak nog tijdig mogt ontvliên. 
Wie, die uw stoutheid teug'len mag, 
Verloort ge eens eerbied en ontzag?... 

{==112==} {>>pagina-aanduiding<<}

Maar weet, hij waakt, de heldenteelt, 
Schoon thans met bies voor streep bedeeld! - 
Gij, strijders voor oud-Nederland! 
Wij steunen op uw dapp're hand. 
Zorgt, eer de bengel ons betrekk', 
Dat ook de bies hem schrik verwekk'! 
 
h.c. dresselhuys. 





De galg op de Sandwich-eilanden ingevoerd.

Verhaalt men van eenen reiziger, dat hij, op eene hem onbekende kust schipbreuk lijdende en aan het strand geworpen, en bij het ronddwalen eene galg in het oog krijgende, verrukt uitriep: ‘Den Hemel zij dank, ik ben in een beschaafd land!’ - zoo mag dan ook als een bewijs van voortgaande beschaving op de Sandwich - eilanden vermeld worden het oprigten eener tijdelijke galg. Ziehier de aanleiding tot dit bedrijf. De misdaad van moord was door twee inlanders aan den persoon van eenen Spanjaard bedreven, alleen om de kleederen, die hij aan had. De moordenaars werden onmiddellijk gevat, en als gevangenen naar het Fort gebragt, waaruit één derzelven middel vond om te ontkomen. Men was in het eerst verlegen, hoe met den gegrepen misdadiger te handelen, maar liet zich door de Missionarissen en Consuls (?) overreden, om met hem op Europesche wijze te werk te gaan. Er werd dus eene galg opgerigt, bestaande uit eene dwarskoord, aan twee kokosboomen, achttien voet van den grond, vastgemaakt, waaraan in het midden een blok was bevestigd, door hetwelk het touw liep, waarmede de inlanders den misdadiger, met een' strop om den hals, zouden naar boven trekken, om hetzelve vervolgens om een' der boomen vast te binden. De man werd ten verhoor gebragt onder de galg, alwaar de Opperhoofden, Zendelingen en inwoners vergaderd waren. Terwijl deze beraadslaagden, en nog weifelden omtrent de wettigheid van het hangen, werden de eilanders ongeduldig, waarschijnlijk om ooggetuigen te zijn van zulk eene hun vreemde strafoefening; zij deden den patiënt een' strik om den hals en trokken hem op, besparende alzoo den Regters alle verdere vertoogen over het onderwerp. - Eenigen tijd daarna waagde het zijn medepligtige, denkende dat alles reeds vergeten was, om uit zijnen schuilhoek weder huiswaarts te keeren. Hij werd evenwel gevat en in het Fort opgesloten, waar hij bij ons vertrek nog
zat. Daar den Opperhoofden intusschen niet aan het verstand kon gebragt worden, waarom twee menschen moeten boeten voor den moord aan éénen bedreven, is het wel mogelijk, dat deze man weêr in vrijheid gesteld worde.





{==113==} {>>pagina-aanduiding<<}

Mengelwerk.

Verhandeling, over den aard, den oorsprong en den stichter van het St. Simonismus.

Door N. Swart. (*)

Aussi longtemps que les dogmes universels de l'immortalité de l'âme et d'un Dieu separè de la matière éveilleront de nobles espérances; aussi longtemps que les mots sacrès de père, de mère, d'épouse trouveront quelque sympathie dans le coeur des hommes, le Saint Simonisme ne reviendra point une religion nationale.



Le Semeur.
Iemand onzer tijdgenooten heeft een opzettelijk werk over het merkwaardige geschreven, dat de laatste ruim halve eeuw heeft opgeleverd. (†) Inderdaad, de veranderingen, de groote gebeurtenissen, de nieuwigheden, van welke dezelve getuige was, zijn ongeloofelijk. En nog houdt de onrustige wereld, vooral de onrustige menschelijke geest niet op, te woelen en te gisten, allerlei op te leveren en menigmaal ook weêr even ras te verslinden. Frankrijk is inzonderheid het brandpunt, waar dit onverdragelijk licht, in heeten gloed verkeerd, zijne stralen uitschiet, die zich vervolgens over de wereld verspreiden. Voor Frankrijk was het ook bewaard, het Christendom verouderd en onbruikbaar te verklaren, en

{==114==} {>>pagina-aanduiding<<}
eene geheel nieuwe Godsdienst uit te vinden, om hetzelve te vervangen, - wat zeg ik? te vervangen, neen! de teugels, welke het (daar) reeds lang had laten vallen, met de oude, ja met meerdere kracht en klem op te vatten, dan deze in den bloeijendsten tijd van het Pausdom, of ooit voorheen, nog immer gevoerd waren. Het is zoo, deze hersenschim is bijna reeds voorbijgegaan. Het St. Simonismus is allerzijds een voorwerp van minachting en bespotting geworden. Er was echter een tijd, dat het groote vertooning en opzien baarde. Meer dan één dagblad, door bekwame pennen geschreven, was aan deszelfs vorspreiding toegewijd. De voornaamste steden van het uitgebreide, en zelfs andere naburige rijken, ontvingen deszelfs Apostelen in hun midden, hoorden derzelver prediking, en zagen somtijds kweekscholen, als gemeenten onder zich gevestigd, in kloosterlijke afzondering, als eene maatschappij in de Maatschappij levende. Wie derhalve, die de zaken oppervlakkig beoordeelt, en het Christendom uit geene min geringe beginselen tot de heerschappij der wereld ziet opgeklommen, ja mahomed van een' kameeldrijver tot den aangebeden Profeet van honderdduizenden geloovigen verheven, moest niet nieuwsgierige blikken op dit wonderverschijnsel vestigen, en nadenkend vragen: wat zal van dit alles worden? Niet gewoon de dingen naar de uitkomst te schatten, acht ik het dan ook nog der moeite wel waardig, opzettelijk bij dit onderwerp stil te staan, en naar den aard, den oorsprong, den stichter dezer nieuwe Staatsen Wereldgodsdienst te vragen. Meent niet, G.T., dat ik u het algemeen bekende breedvoerig zal voorstellen; alsof dagbladen en vlugschriften van onderscheiden aard, misschien ook wel tijdiger voordragten van deze of eene andere plaats, daaromtrent niet genoeg hadden gezegd. Neen, mijn voornemen is, de zaak dieper op te halen, uit de algemeene en Fransche geschiedenis toe te lichten, vervolgens
st. simon en zijn werk wat nader te leeren kennen, en met een bescheiden oordeel en aanwending te onzen nutte te sluiten.

{==115==} {>>pagina-aanduiding<<}

Er bestond, en ontstond ten minste, gewis nooit eene Burgermaatschappij zonder Godsdienst. De laatste en diepste nasporingen der geschiedenis doen ons dezelve vrij algemeen als de moeder en de kweekster van elke zoodanige vereeniging kennen. (*) Tempels zijn de oudste en prachtigste gebouwen, Priesterregering de eerste, welke wij bij uitgebreide volken aantreffen. En verhief zich hier en daar het zwaard al boven den herdersstaf of de wigchelroede, zoo gunde voorzeker de wereldsche oppermagt gaarne de naaste en niet zelden des te vastere plaats aan de geestelijke heerschappij. Blijkt dit bij de oudste Monarchijen in het Oosten en Zuiden, bij Egyptenaars, Hindous en Japanners, en heeft een keurig Geleerde van ons land (†) hetzelfde ten aanzien der Grieken bewezen, de Joodsche geschiedenis, ons allen uit den Bijbel zoo bekend, staaft dezelfde waarheid. Men heeft wel beweerd, dat de Aartsvaderlijke regering de alleroudste is, en daaruit zelfs het Goddelijk regt van den erfelijken Monarch willen afleiden; alsof de oudste zoon immer de heerschappij van den vader had ontvangen, en die wederom op zijnen eerstgeboren overgebragt: waardoor eene lijn van Vorsten zou ontstaan, die, zonder hier en daar eene noodlottige breuk of eene minzame verdeeling des gebieds, tot adam reiken moest. Maar, hoe zeer wij abraham, izak en jakob, als onafhankelijke hoofden van hunnen stam, zoo gij wilt, het Koningschap, maar ook evenzeer het algemeene Priesterschap zien bekleeden - het schijnt, dat God de overvoering van dit uitverkoren geslacht (ten einde het bijeen te houden) naar Egypte, onder het oppergebied van deszelfs Koningen, noodig achtte. En wij hooren na
dien tijd wel van Oudsten en Hoofden of Vorsten der stammen, maar van een algemeen Opperhoofd uit ruben of juda vernemen wij geen woord. De Leviet mozes wordt hun tijdelijke leidsman, als Gods dienaar. En niet zijn zoon, maar zijn knecht jozua, volgt hem als zoodanig op; tot dat, na hunne vestiging in het Beloofde Land, deze post geheel ver-
{==116==} {>>pagina-aanduiding<<}
dwijnt, en, alleen bij bijzondere ongelegenheid, door de aanstelling van hetgeen onze vertaling Regters noemt, meestal slechts gedeeltelijk en voor een' tijd weêr wordt vervuld. (*) Voor het overige blijft het, zoo als het van den beginne was geweest: ieder stam, en elk geslacht tot denzelven behoorende, regeert zichzelf door zijne Oudsten of Vorsten, en de algemeene band, die hen te zamen tot één volk verbindt, is.... jehova, zijn Heiligdom, zijne Priesterschap en de wetten, die van daar zijn uitgegaan. Het schijnt echter, dat deze regeringsvorm wel inzonderheid voor de kindschheid van eenen Staat geschikt is; want reeds vinden wij den Priester eli met een aanhoudend Regterschap, als eenen post des vredes, bekleed, hierin, welligt met nog volkomener magt, door den Leviet samuel opgevolgd, van wien het volk eenen Koning vordert en verkrijgt.
Zoo wij ons vervolgens tot den lateren tijd en onze westelijke wereld bepalen, wij zien daar veelal hetzelfde plaats grijpen. Immers, het is bekend, dat onze tegenwoordige beschaving, ons nieuwer Europa, eene eigene schepping is, als 't ware uit de bouwstoffen van vroegere tijden en afgelegener volken zamengesteld. Na de instorting van het Romeinsche rijk en de overstrooming der Barbaren vormde zich deze schepping langzamerhand uit den ruwen bajert. En het was wederom eene soort van Godsregering, zoo veel mogelijk naar het voorbeeld der Joodsche ingerigt, die zich voor gansch Europa in het oude Rome vestigde. Gij weet, dat de Paussen zich Stedehouders van God noemden, die Koningen en Keizers wijdden en ontwijdden, en landen en volken wegschonken. Dit echter ging even min als voorheen zonder tegenkanting en deeling met den wereldlijken arm in

{==117==} {>>pagina-aanduiding<<}
het werk; tot dat de Hervorming een geheel ander aanzien aan de dingen gaf, maar ook de Godsdienst, op vele plaatsen, des te naauwer aan den afzonderlijken Staat verbond, en met de uiterste jaloerschheid over derzelver bewaring en zuiverheid waakte. Het is eerst bij onzen leeftijd, dat de denkbeelden van vrijheid in het godsdienstige, zonder eenig verband met de staatsregering, openlijk zijn uitgeroepen, en dat zich in Noord-Amerika een Gemeenebest heeft gevestigd, waar de Staat zich met deze belangen geheel niet bemoeit. Doch, bij al deze vrijheid en de tallooze en grenzenlooze verscheidenheid van denkwijze in dat bloeijende land, bestaat ligt nergens meerdere godsdienstigheid, dan juist daar.
U op deze wijze, als 't ware, de hoofdrol doende leeren kennen, welke het geloof aan de onzigtbare wereld bij het bestuur der zigtbare te allen tijde heeft gespeeld, beoogden wij daarmede u op de beschouwing van st. simon en zijne onderneming nader voor te bereiden. Doch, vóór wij regtstreeks van hem spreken, om hem als een' nieuwen, schoon dan mislukten, stichter der jongste Theocratie te beoordeelen, moeten wij vooraf een' blik op zijnen tijd en op die wereld slaan, voor welke hij zijne stichting noodig achtte.
Vestigt dan uwe oogen in het bijzonder op 's mans vaderland, op Frankrijk. Alwie met de rijke en beschaafde letterkunde van hetzelve eenigzins bekend is, weet, hoe zeer dit, in vele opzigten, eene eigene wereld uitmaakt. De Franschman vooral beschouwt het als zoodanig. Als de zetel der beschaving, die wel wetten en vormen aan anderen mededeelt, maar dezelve van hen niet ontvangt, kan hier, zijns achtens, geen gebrek bestaan, dat elders, al ware het dan ongevoelig en slechts in de kiem, ook niet zou aanwezig zijn. En er moge onder dit alles veel zelfmisleiding loopen, Spanje en Italië vroeger, Engeland en Duitschland later, mogen belangrijken invloed op Franschen smaak en Fransche wijsgeerte hebben gehad; zoo veel is toch waarheid, dat het karakteristieke daaronder niet verloren ging; dat

{==118==} {>>pagina-aanduiding<<}
de Franschen het dadelijk hunne eigene kleur mededeelden, en dat althans geen Parijzenaar ooit met het vreemde, als zoodanig, pronken zal; gelijk de gansche overige wereld de dwaasheid heeft, zich op Parijsche mode en smaak te verheffen. Slaan wij eenige bladzijden der geschiedenis van Frankrijk op.
Bekend is het, dat de Hervorming, door luther en anderen, aldaar grooten opgang maakte. Het is waar, geen land stiet de nieuwe leer geheel terug. In Spanje schoot zij wortel; in Italië werd zij met moeite onderdrukt, en de zuidelijke Nederlanden spatteden ten deele in ijver voor dezelve uit. Maar in Frankrijk gaf zij aanleiding tot worstelingen, die den geheelen Staat schokten, en het moest een groot deel zijner nijverste en beste burgers uitwerpen of vernielen, om den naam van Romes oudsten zoon, door hare Koningen gevoerd, onbezoedeld te houden. En, was het kwaad daarmede verholpen? Zonk het nu, als Spanje en België, in doffe domheid weg, en hechtte zich aan onveranderlijke vormen; of zocht het, als Italië, haren eenigen troost en vergoeding in schoone kunst, bij onbeperkt natuurgenot? Neen, de Fransche geest bleef levendig, en teelde ook op den akker des Christendoms menig nieuw en vreemd gewas. In Frankrijk ontstond het Jansenismus, in kerkorde, leerbegrip en strenge tucht met Rome verschillende. Daar vormde zich de Gallikaansche kerk, met hare eischen en beperkingen van 's Pausen onfeilbaar gezag. Derwaarts waaide in lateren tijd de wijsgeerte van locke uit het Protestantsche Engeland over, en ontving er eigen vorm en geest. Nu stond voltaire op, met het gif der Britsche Deïsten gevoed, die aan hetzelve door zijn vernuft, door zijnen roem als dichter en schrijver, voor den geest der Franschen volkomen gepast, nieuwen glans en aanlokkelijkheid bijzette. Aan hem sloot zich eene geheele school van wijsgeeren, naar het voorname, door hen gezamenlijk bijeengebragte werk,
Encyclopedisten genoemd, die deels door hunne ongemeene bekwaamheden, deels door het gezag hunner diepe

{==119==} {>>pagina-aanduiding<<}
wetenschap, de vreemdste en gevaarlijkste denkbeelden omtrent Godsdienst en zedekunde in aanzien bragten. Nu brak de staatsomwenteling los, voor geen klein deel door deze wijsgeerte voortgebragt, gevoedsterd en bestuurd. De Godsdienst van den Staat werd te eenemaal vernietigd. De volslagenste verwildering van denkwijze en zeden vermeesterde inzonderheid het opkomende geslacht. Ja, toen, na verloop van weinige jaren, napoleon althans eenig gezag aan de openbare Eerdienst wilde wedergeven, en, vervolgens, het herstelde Koningsgezag alles in het oude spoor moest terugbrengen, bleek het klaar: Frankrijk, zijne hoofdstad, zijne voorname bevolking, heeft geen Godsdienst; het is aardsch, uit de aarde, zonder anderen teugel, dan het geweld, in de hand des magtigen.
Thans schijnt u zeker de weg gebaand, om den nieuwen orfeus te doen optreden. Frankrijk is den ouden band ontsprongen, en Frankrijk is het hoofd der wereld; het neemt geene zeden of wetten van andere volken over, die, trouwens, óf reeds in haren stroom gevoerd, wel spoedig in hetzelfde verderf moeten storten, óf, sedert eeuwen onveranderd, geen voorbeeld voor het geestigste volk der aarde kunnen wezen. Maar, om ons den aard zoo wel, als den oorsprong van het St. Simonismus beter te kunnen verklaren, hebben wij nog eenig terugzigt op den loop der zaken in het groote Rijk noodig.
De omwenteling was in Frankrijk geen voorbijgaand onweêr, dat slechts eenige verwoestingen en tevens misschien eenige zuivering en vruchtbaarheid achterliet. Om haar niet met den Vesuvius te vergelijken, die een Pompeji of Herculanum onder zijne gloeijende lava begraaft, om er nieuwe, geheel veranderde steden en volken op te doen verrijzen; het was althans eene geheele omkeering, die zij te weeg bragt. Al de rijkdom van dat, in zichzelve zoo rijke als schoone land, was tot daartoe in handen van weinige bevoorregten uit den adel of de hooge en kloostergeestelijkheid, wier uitgebreide goederen door den armoedigen en verdrukten landman, zon-
{==120==} {>>pagina-aanduiding<<}
der vlijt of overleg en noodwendige hulpmiddelen, werden bebouwd; terwijl de voorname, nog altijd belangrijke inkomsten, door de eigenaars veelal in het weelderig Parijs, of eenige andere groote stad, inzonderheid aan voorwerpen van pracht en genot werden besteed. Gelijk nu hierdoor eene zekere onveranderlijkheid van fortuin ontstond, zoo heerschte ook weinige algemeene begeerte naar lotsverbetering; en de Franschman, die zich ligt aan alles gewent, genoot, rijk of arm, het leven op zijne wijze. Nu, daarentegen, voor ver het grootste gedeelte aan de natie vervallen verklaard, en bij stukken in het openbaar verkocht, geraakten deze goederen, menigmaal voor spotprijzen, in de hand van burgers en boeren. En niet alleen onder dezen ontstond, bij het gevoel van eigendom en vrij genot, op kind en kindskind vererfd, eene meerdere nijverheid; maar ook dezulken, welke zich in dezen handel dieper hadden gestoken, vonden daar eene nieuwe bron van rijkdom. Ja, de zucht, om het meestmogelijk voordeel van zijn' grond en voortbrengselen te trekken, deed vooral de natuurkundige wetenschappen, tot hiertoe aan genees- of krijgskunst meestal toegewijd, aan allerlei takken van nijverheid dienstbaar worden.
Industrie werd het voorwerp van openbaren roem; en, daar deze zoo wel schatten aanbragt, als zij schatten, om er in te slagen, vorderde, werd rijkdom boven alle andere voorregten van geboorte of rang tot het doel van aller heete verlangens gesteld.
Welverre, derhalve, dat de ongelijkheid door de voorgevallene verandering zou zijn weggenomen, en de klagten der armen gestild, was niet slechts de begeerte te meer geprikkeld, maar ook het lot des onvoorspoedigen, wien elke weg tot verheffing openstond, doch die het vermogen miste om hem te bewandelen, aan dat van tantalus gelijk geworden. De Fortuin hernam daarenboven hare oude grillen; de verdienste kwijnde niet zelden naast de pralende ijdelheid, en deze verkwistte of begroef den rijkdom, die in de handen van gene onberekenbaar nut zou kunnen stichten. Trouwens,

{==121==} {>>pagina-aanduiding<<}
waar ziet men in de maatschappij deze ongelijkheden, deze verkeerdheden en de duizend jammeren niet, die bij eene betere verdeeling en schikking schijnen weggenomen te kunnen worden? Wie stort niet somtijds tranen over zulk eene wereld, en staart - niet met de oudheid op het verloren paradijs of de aanstaande gouden eeuw, maar op die betere toekomst, waar de buik en de spijze zullen zijn te niete gedaan?
Doch wij zagen het, T., deze troost was in Frankrijk naauwelijks meer aanwezig. En de menschenvriend, die op verbetering oogde, sloeg op het tijdelijke en het uitwendige zijnen blik. Waar hij echter de geschiedenis als voorbeeld raadpleegde, daar wees zij hem de Godsdienst als den stevigsten band der maatschappij, als het voorname middel aan, om elk met zijn lot en lotsbedeeling tevreden te maken. Op den tegenwoordigen voet (wie wraakt dit oordeel?) kon het niet blijven: alles woelde; alles streefde naar verhooging en verrijking. Frankrijk, half Europa was eenen ziedenden pot gelijk, dreigende het betere gedeelte met zijne hette en zijne laagste en slechtste bestanddeelen te overstorten. En wat anders kon dezen stroom stuiten, dan eene geheele hervorming, eene geheele terugvoering tot dien ouden staat, door het hoogste gezag geheiligd en met het beste beleid bestuurd, welke de verbeelding onzen st. simon schijnt voor de oogen te hebben getooverd?
Doch leeren wij hemzelven, als de vrucht der geschetste tijdsomstandigheden, ook nog wat nader kennen. Geboren den 17 April 1760, behoorde hij tot eene der beroemdste familiën van Frankrijk, en vond in zijne vooronderstelde afstamming van karel den grooten de eerste krachtige aansporing tot hooger streven. Men zegt, dat hij, als jongeling, zich elken morgen met den toeroep liet wekken: ‘Sta op, heer Graaf! gij hebt groote dingen te verrigten.’ Op zijn zeventiende jaar trad hij in krijgsdienst, nam spoedig daarop deel aan den Noord-Amerikaanschen bevrijdingsoorlog, werd Adjudant van lafayette, en maakte, onder

{==122==} {>>pagina-aanduiding<<}
bouillé en washington, twee veldtogten mede. Volgens latere betuigingen, nam hij reeds toenmaals voor, het voortschrijden van den menschelijken geest tot een onderwerp zijner nasporing te maken, om daarna der toenemende beschaving eene krachtige hulp te bieden. Gelijk de omwenteling en toestand der Amerikaansche gewesten de Fransche geestdrift, door hunne wijsgeeren voorbereid, algemeen ontvlamde, zoo zag ook hij hierin den aanvang van een geheel nieuw staatkundig tijdperk.
Hij doorreisde vervolgens onderscheidene landen, zocht zich met derzelver vorderingen en behoeften bekend te maken, poogde een kort begrip van alle menschelijke kundigheden te verkrijgen, en nam, als 't ware, eene eerste proef van praktikale toepassing, in het stichten, te zamen met zekeren Pruissischen Edelman, eener industriéle inrigting, aan welke eene wetenschappelijke volmakingsschool was verbonden.
Intusschen barstte de Fransche revolutie uit, aan welker bloot verstorend geweld hij geen deel nam, maar over wier oorzaak, en het middel om de kwaal te stuiten en ten beste te rigten, hij ernstig nadacht. Hij meende de eerste (de oorzaak) in het verval der katholijke leer sedert luther's tijd te vinden, en het laatste (het middel) niet in de herstelling van dat verjaarde, maar in deszelfs vervanging door een nieuw algemeen stelsel van leer en tucht. Dit bleek nader in zijn antwoord op napoleon's vraag, door het Instituut voorgesteld, naar de vorderingen der wetenschap sedert 1798, derzelver dadelijken toestand, en de middelen om haren voortgang te begunstigen; want hierin, zoo wel als in zijne brieven aan zeker Genootschap, verweet hij den geleerden van onzen tijd het gemis eener algemeene Philosophie, die de verschillende wetenschappen tot één verbond, en riep hen op, om door zulk eene alles vereenigende theorie (in plaats van den ouden katholijken eendragtsband) de Europesche maatschappij te reorganiseren.
De latere herstelling van het Koningschap deed hem

{==123==} {>>pagina-aanduiding<<}
zijne denkbeelden niet opgeven. De ontwikkeling der nijverheid in het nieuwe Frankrijk moest, volgens hem, maatschappij en regeringsvorm noodwendig eene andere houding en karakter schenken, en hij poogde inzonderheid aan de lieden dezer werkzame klasse hun gewigt en de rol, die zij te spelen hadden, te doen kennen.
Maar zijne eigene rol, als werkelijk deelnemer, liep meer en meer ten einde. Zijn vermogen was gesmolten; hij moest de kosten der uitgave van zijne werken meerendeels door vernederende inzamelingen bijeenbrengen, werd, in weerwil van al zijne inspanning en pogingen, door weinigen gevolgd, of spoedig weêr verlaten, en eindelijk aan zijn lot prijs gegeven. Gelooven wij echter zijne latere aanhangers, dan heeft dit lijden, hetgeen hem tot wanhoop bragt en ter naauwernood van zelfmoord weêrhield, zijne gedachten eerst regt gezuiverd, en tot dat hooger standpunt gevoerd, van hetwelk zij de zaken beschouwen. Hij stierf den 19 Mei 1825, en zijne laatste woorden tot de weinige leerlingen, die hem omringden, waren deze: ‘De peer is rijp; gij zult ze plukken.’
Hoe zij dit hebben pogen te doen, is, in het algemeen, bekend. Door opzettelijk daartoe ingerigte tijdschriften, zijn de nieuwe denkbeelden, wenschen en voorstellen inzonderheid bekend gemaakt. Vervolgens is als eene kern der nieuwe maatschappij daargesteld, die men hoopte, door overreding en voorbeeld, meer en meer ingang te zullen doen vinden. Men beproefde daarbij nu ook de levendiger kracht eener openbare prediking; waartoe zendelingen en volkplantingen (als voorheen kloosters en Bisschopsstoelen) in onderscheidene streken werden gevestigd.
Doch, het wordt eindelijk tijd, dat wij u de nieuwe leer zelve doen kennen. Ziet hier, hoe wij die door den aanhang vinden opgegeven: ‘Mozes heeft de menschen de algemeene broederschap beloofd; jezus heeft ze voorbereid; st. simon verwezenlijkt dezelve. De algemeene kerk komt met hem tot stand. Het rijk van cesar houdt op; eene vreedzame maat-
{==124==} {>>pagina-aanduiding<<}
schappij treedt in de plaats der krijgshaftige. De kerk beheerscht het wereldlijke en het geestelijke, bekleedt de uitwendige en de inwendige regtbank. Wetenschap en nijverheid zijn heilig; want zij dienen, om het lot der armen te verbeteren, en hen Gode nader te brengen. De maatschappij bestaat uit Priesters, Geleerden en Lieden van Bedrijf; de regering uit de hoofden dezer drie klassen. Alle goed is kerkegoed; elke vermelde bezigheid een godsdienstpligt, een deel en trap der algemeene Godsregering. De hoofdwet is: eenen ieder wedervare naar zijne geschiktheid en bekwaamheid, uit zijne werken beoordeeld. - Ziet daar het rijk Gods; ziet daar de vervulling aller profetie!’
Deze woorden hebben maar weinig verklaring noodig. De goederen zijn algemeen; over dezelve, als middelen tot onderhoud, genot en wederkeerig nut, wordt door de bevoegde authoriteit, ten beste van den persoon, beschikt; ook de kinderen zijn als een eigendom van den Staat, die dezelve eerst in eene school van algemeen onderwijs zendt, om ze daarna, overeenkomstig hunnen aanleg en bekwaamheid, tot eenig beroep, het zij van geleerdheid of kunst, het zij van nederigen handenarbeid, op te leiden. Het opperste bestuur is in handen van eenen Paus; die echter, welverre van, als de Katholijke, ongehuwd te zijn, even als elke St. Simonist, van welken rang ook, zijne volkomenheid eerst in de vereeniging met eene wederhelft vindt, welke ook haar deel aan het bewind schijnt te moeten hebben.
Doch mij dunkt, gij vraagt, welke dan eigenlijk de Godsdienst van dezen priesterlijken Staat zij. Het is waar, wij hebben gehoord: wetenschap en nijverheid zijn heilig; ieder bedrijf is een godsdienstig werk. Maar, indien alzoo, gelijk het schijnt, de vervulling van burgerpligt de hoofdsom der leer uitmaakt, waartoe dan - ik zeg niet onderwijzers en vermaners, maar Priesters met hooge magt en aanzien bekleed? - Ziet niet al te vreemd op, M.V.; die Priesters zijn niet anders dan kunstenaars, beoefenaars van alles, wat op het ge-
{==125==} {>>pagina-aanduiding<<}
bied van het schoone behoort; aan welke de ontwikkeling van dit hoogere in den mensch even zoo is toevertrouwd, als de beoefening der nuttige kunsten en daarmede verbondene wetenschappen aan de Geleerden. Blijkbaar heeft bij dit, gelijk bij de meeste andere denkbeelden, het middeleeuwsche Katholicismus st. simon voor den geest gezweefd; waarbij bouw- en schilder-, zangen toonkunst, met alwat hiertoe betrekking heeft, vooral aan de Godsdienst werd gewijd, die alzoo het middelpunt van het schoone en verhevene was, en hierdoor inzonderheid op het menschdom werkte.
Ja, ziet daar den aard van hetgeen de St. Simonisten hunne Godsdienst noemen, met éénen trek aangeduid! Dezelve is vertooning, eene uitwendige gedaante, die den onnadenkenden ontzag inboezemt. Want eigenlijk geloof bezat onze Hervormer even zoo min, als zijne verwilderde landgenooten; en hij schijnt het zelfs niet mogelijk of welligt wenschelijk te hebben geacht, eenige poging tot herstel van dezen verloren schat der menschheid aan te wenden. Het komt mij daarom voor, dat hij de geschiedenis, op welke hij zich, tot betoog der noodzakelijkheid van de Godsdienst, zoo gaarne beroept, weinig heeft verstaan. Deze toch is geen tooverwoord, noch uitvindsel van menschen, om in derzelver naam een ingebeeld gezag te oefenen. Zij komt uit het binnenste des harten; en het geweten (dat zij beurtelings verschrikt en vertroost) is hare eenige vastheid.
Het is waar, de St. Simonisten, die den mond zoo vol van Priesters hebben, spreken ook van God. En zoo zij het Christendom beschuldigen, des menschen bestemming en zaligheid te uitsluitend in een ander leven te zoeken, zij geven voor, den middelweg tusschen dit en het Jodendom te willen inslaan, en daardoor bewijs van die waarheid en volmaaktheid te geven, welke bij alle menschelijke wetenschap en bemoeijing, na de slingering tusschen twee uitersten, pleegt geboren te worden. Doch hetgeen ik van het Opperwezen bij hen lees, doet mij daarin den levenden, waarachtigen God bezwaar-
{==126==} {>>pagina-aanduiding<<}
lijk vinden; en het hoogere leven, dat zij als hun doel aanprijzen, schijnt mij een staat van beschaving en volmaking, die, zoo hij al dengenen, die daarnaar streeft, niet te beurt valt, toch eenmaal de vrucht van aller streven, het eigendom der hoog opgevoerde menschheid in volgende eeuwen zal zijn.
Ziet daar, G., de luchtgestalte, die eene poos lang de aandacht van Parijs en ook van andere landen bezig hield. Men behoeft niet te ontkennen, dat de wensch van den stichter opregt en loffelijk was. De ongebondenheid tot orde terug te brengen, de bestaande onheilen der maatschappij te verhelpen, meer algemeen menschengeluk te verspreiden, daartoe gebruik van den gevorderden toestand en den bewezen aanleg tot meer- en meerdere ontwikkeling in wetenschappen en kunsten te maken - ziet daar gewis loffelijke doeleinden. Het middel, dat hij daartoe koos, de naauwere vereeniging der menschen, is zelfs meermalen voorgesteld en beproefd. Onder Joden en Heidenen, onder Roomsche en Onroomsche Christenen vindt men zulke vernaauwde maatschappijen en huiselijke zamenwoningen. En zelfs een Staat als het oude Sparta, waar de burgers aan ééne en dezelfde tafel aten, om niet te zeggen als de Joodsche Staat, waar aan ieder zijne woning en zijn deel des lands werden toegewezen, die hij nooit geheel vervreemden kon, ja de strenge verdeeling en ondergeschiktheid der verschillende geslachten in Egypte en het oude Indië, geven daarvan eenig blijk.
Maar, was het inderdaad mogelijk, dat zulk een ontwerp, als deze beste wereld van st. simon, tot stand kwam? Zou zich de rijke laten overhalen, om zijne schatten in de algemeene beurs te storten; ten einde daarna welligt tot de klasse der handwerkers verwezen te worden, of zijne kinderen daaraan te zien verbinden?
En, zoo wij deze goedhartigheid al eens zoo algemeen vooronderstellen, was het beginsel: ‘elk naar zijne verdienste; geen onderscheid van rang en

{==127==} {>>pagina-aanduiding<<}
magt of genot, dan naar elks bekwaamheid en vlijt.’ daarmede voor altijd in werking gebragt? Zou niet, wie eenmaal in bezit was, daarin pogen te blijven, of zijne kinderen hem te doen opvolgen, zijne vrienden en bloedverwanten te beschermen?
En eindelijk, vooronderstellen wij, dat deze Utopia stand hield: zou het menschdom, zou Europa of Frankrijk zich daarbij gelukkig hebben gevoeld? Vaders en moeders, zou het uw hart verligt en gezaligd hebben, dat gij niet voor uwe kinderen behoefdet te zorgen, te verzamelen, te planten en te bouwen; dat de maatschappij deze moeite voor u over-, uwe lievelingen al vroeg van u nam, om hen op te voeden, hun lot, naar hunnen aanleg en bekwaamheid, ligt ver beneden dat te bepalen, hetwelk u te beurte viel, ja bijzonder dat der minbegaafden, zwakken, waaraan uw hart met dubbele teederheid hing, het allerlaagst te doen zinken? En gij, door ziekte en rouw ter neêrgedrukten! waar vondt gij troost, zonder eigen huisgezin, zonder omringende bloedverwanten, zonder God en eeuwigheid, behalve de orde en het voortdurend bestaan der maatschappij, met deze grootsche namen valschelijk bestempeld?
O! waar voert de dwaasheid van goedhartige en geestdrijvende plannenmakers niet heen! Wat heeft de ongelukkige drift, om alles te willen verbeteren en de aarde als met een' tooverslag in eenen hemel te herscheppen, in onze dagen niet al kwaads gedaan! Alsof minerva nu pas uit jupiter's hoofd geboren was, en, als eene volwassene maagd, met volle kracht de fakkel der wijsheid zwaaide. Hoe veel beter vatte de eenvoudige leeraar des eenvoudigsten aanhangs onder de Christenen het, nu vóór vijftig jaren, aan, om het lot der menschen, door hunne eigene langzame verlichting en verbetering, tot gewenschter' toestand op te voeren! Ja, er is eene zekere overeenkomst tusschen nieuwenhuizen en st. simon. Beiden wenschten inzonderheid de lagere standen te verheffen. Beiden

{==128==} {>>pagina-aanduiding<<}
stichtten eene maatschappij, die zich als met dochtermaatschappijen omringde, en verspreidden mondeling, maar vooral schriftelijk, wat zij als vonken van licht en gloed beschouwden, om wijd en zijd eene weldadige omkeering te bewerken. Maar, welk een verschil bij deze overeenkomst! De Nederlander eerbiedigt Staat en huisgezin, geloof en kerkgebruik. De Franschman wil die allen in zijne schepping oplossen, om ze, ten deele in naam, ten deele geheel niet, te doen wederkeeren. Ja, hij wil wijzer zijn dan de Natuur, die banden des bloeds daarstelde. En de ervaring der eeuwen is hem te weinig, om het maatschappelijk geluk op het huiselijk geluk te vestigen. Verheugen wij ons, G.T., dat gene en niet deze onze landgenoot was! Zij teekenen ons inderdaad beide natiën, beider algemeen karakter treffend af. Wel dan, blijven wij Nederlanders, blijven wij Christenen - niet in middeleeuwsche praal, maar in daad en waarheid! Dan is het nut van 't algemeen ons wel altijd doel en loon; maar onze eigene zaken te behartigen, en in onzen eigen' kring den zoetsten wellust te smaken, de naaste weg tot dat doel en loon. Dan wenschen en werken wij wel om vrede en rust, welvaart en geluk op deze aarde; maar zij is ons eenige en hoogste oogwit niet. En bidden wij, ‘uw Koningrijk kome,’ dan zweven ons wel de zachte en schoone beelden der Profetie voor oogen: eene wereld vol van Gods kennis, het zwaard in sikkel verkeerd, de wolf en het lam in ééne weide gevoerd, en het kind spelende met den basilisk. Maar niet minder staat ons het vaderhuis voor oogen, waar ons na den dood plaatse is bereid. En, hoe het van buiten ook woele en storme, de vrede Gods, die alle verstand te boven gaat, vervult het geloovige hart. Ja, van het begin der wereld af, was Godsdienst de steun en de band der maatschappij; zij zij dit steeds, natuurgenooten! maar niet als eene zware en prangende keten, die geene vrije
beweging toelaat - neen, als de keus van ons hart, als

{==129==} {>>pagina-aanduiding<<}
eene lichtende zuil, die ons in het duister geleidt, tot in het regte vaderland.
Doch ik vergeet misschien, dat ik niet op den kansel sta. Vergeeft het mij, Geëerden! met zoo veel, dat vergiffenis mag noodig hebben. Het is de eerste, het zal ook wel de laatste keer zijn, dat ik van hier het woord voere. Omtrent zulk een zeldzamen gast mag men niet ongemakkelijk zijn.

Twee toespraken aan de gevangenen in het tuchthuis te Spandau, gedaan door Thomas Schillitoe, van Londen.

(Vervolg en slot van bl. 73.)

Tweede Toespraak.

Koning salomo zegt ergens: ‘De lamp, dat is het licht, der goddeloozen wordt uitgebluscht.’ Deze belangrijke waarheid is, nevens vele andere, ons tot leering, bestraffing en onderwijzing der geregtigheid, in de Heilige Schriften bewaard gebleven, en wij behooren, uit dien hoofde, geene der vermaningen, die onzen geestelijken toestand betreffen, gering te schatten, of als verdichtselen te beschouwen. Laat ons echter vooraf overwegen, wat wij door de lamp, of het licht, waarvan de wijze Koning hier spreekt, te verstaan hebben. Ik wil hopen, dat wij gereedelijk zullen inzien, dat deze uitdrukking geenszins tot zinnelijke voorwerpen in betrekking staat, maar, voor ons verstand, een geestelijk denkbeeld in zich sluit, en dat geestelijk licht beteekent, waarvan de Schrift elders zegt, ‘dat het als eene lamp voor onzen voet en een licht op ons pad is,’ aangezien het als een zeker middel moet beschouwd worden, om ons voor de verderfelijke wegen van den vijand onzer zielen te bewaren.
Waar nu dit licht der ziel dikwijls wordt uitgebluscht, daar behoort hetzelve ook dikwerf weder te worden

{==130==} {>>pagina-aanduiding<<}
ontstoken; en dit is het geval bij alle menschen, die dat Goddelijk licht weêrstaan, maar die door den barmhartigen God, bij herhaling, met dat licht zijner genade begiftigd worden, zoo lang, namelijk, de dag hunner verbetering daar is, en zij nog toegankelijk zijn voor de overtuiging zijner genade en waarheid.
Dan, wat mag nu wel de oorzaak zijn, dat God dit licht zijner liefde, hetwelk in ieder' mensch het booze openbaart en bestraft, en hem zijne pligten jegens God, zijnen Schepper, en ook de pligten omtrent zijne medemenschen kenbaar maakt, in zoo verre aan ul. heeft onttrokken, dat gij dien verkeerden weg hebt ingeslagen, waardoor gij aan deze plaats gekomen zijt? - Was het, aan uwen kant, geen gebrek aan geneigdheid, om uzelve op den weg van dat Goddelijk licht te begeven? Was het geene ongehoorzaamheid tegen de overtuigingen van dit reine licht, hetwelk de diepten van het menschelijke hart ontdekt en openbaart? - Voorzeker, dit waren de oorzaken, die ul., mijne dierbare en tot vrijheid geschapene medemenschen, in hechtenis gebragt en van uwe lieve betrekkingen hebben gescheiden! Maar, ik bid u, ziet hetgeen ik u zeg geenszins als een verwijt aan! Neen, dit is in geen geval mijn oogmerk. Veel liever beken ik, mede niet zonder zonden te zijn, en dat ik slechts in zoo verre en voor zoo lang zeker ben niet te vallen, als ik in waken en bidden blijf volharden, en voor het overige niets bezit, waarop ik mij kan verlaten, dan de barmhartigheid Gods, in christus jezus, mijnen Verlosser. In waarheid betuig ik, dat ik, terwijl ik ul. toespreek, uwen toestand beklage; en het is mijn hartelijke wensch en bede tot den genadigen en almagtigen God, dat de vervlogen tijd, in welken gij de roepstem zijner liefde niet gevolgd zijt, thans moge dienstbaar zijn, om u te sterken, ten einde in het toekomende des te grootere waakzaamheid over uwe harten te oefenen, in uw binnenste meer gehoorzaamheid te bewijzen aan Gods geboden, en u jegens uwe Overheden en onder elkander beter te

{==131==} {>>pagina-aanduiding<<}
gedragen. O! laat u niet wegslepen, om de een den ander', door kwade en ligtzinnige zamenspreking, tot zonde te vervoeren! Bedenkt, dat gij, onder de zachtmoedige Regering, die over u gesteld is, het in uwe magt hebt, uwen toestand, door een betamelijk gedrag, te verligten! Mogt gij het u toch regt voorstellen, welk eene groote weldaad het voor u allen is, dat gij onder zulke goedgezinde Regenten en onder zulke zachte wetten moogt leven, onder welke u tijd en gelegenheid tot verbetering en ter bevordering uwer gelukzaligheid zijn te beurt gevallen! Ik heb het dikwerf bedacht en reeds bevestigd gevonden, dat gewis eenigen onder u, wanneer zij hunne misdrijven in mijn vaderland hadden begaan, daarvoor met hun leven zouden hebben moeten boeten; en o! hoe schrikwekkend moet die toestand wezen, waarin ik meermalen eenigen mijner landslieden aantrof, die, of zonder eenige, of zonder toereikende voorbereiding, de eeuwigheid intraden, om voor den regterstoel van christus te verschijnen, waar een' iegelijk vergolden zal worden, naar dat hij gedaan heeft, hetzij goed of kwaad! Daarom is het de wensch van mijn hart en mijne bede tot u, mijne dierbare medemenschen, dat gij het verlengen van uw leven, en den tijd, u zoo genadig vergund, tot het betoonen van berouw en bekeering, naar waarde schatten en besteden moogt. Bedenkt toch, welk eene ernstige en gewigtige zaak het zij, van het werk tot de vergelding van hetzelve geroepen te worden!
Wenschen wij echter, hier namaals, waar berouw en verandering des harten te ondervinden, zoo moet dit reeds hier aanvangen; hier in den tijd, waarin God ons opzoekt. Dit is echter eene taak, die elk voor zichzelven op zich moet nemen; niemand kan toch voor zijnen vriend of broeder optreden en hem verlossen; neen, een iegelijk moet van zijne eigene ziele rekenschap afleggen. En zal dit noodzakelijk werk een' gewenschten voortgang hebben, zoo behoort hetzelve door onzen

{==132==} {>>pagina-aanduiding<<}
Heer jezus christus te geschieden, die de Leidsman en Voleinder des Geloofs is. Hij moet de ziel, uit den doodslaap harer overtredingen en zonden, opwekken, dezelve reinigen, verlossen, en voor een eeuwig, zalig leven voorbereiden. O! hoe groot is mijn verlangen, dat uwe gedachten, alle uwe uitzigten, ja uwe geheele ziel, op deze hoogstgewigtige aangelegenheid mogen gevestigd zijn! Zij dan ook uw misdrijf nog zoo groot, uwe natuurlijke geaardheid nog zoo verdorven, uwe opwekkingen tot het kwade nog zoo vermogend, zoo zullen toch alle verzoekingen van den Booze tegen Hem, aan wiens verlossende en overwinnende kracht gij gelooft, niets vermogen. Ja, ofschoon gij dan ook zult moeten erkennen, dat de zonde, over het geheel, in u heerscht, en dat het booze u steeds aanhangt en u in het betrachten van het goede hindert, zoo zult gij, des onaangezien, ondervinden, dat de genade en de kracht van uwen Heer veel vermogender zijn, dan de magt der zonde, indien gij u slechts aan Hem houdt, aan wien gegeven is alle magt in hemel en op aarde.
Streeft gij er, op deze wijze, naar, om geheel andere menschen te worden, zoo zult gij niet alleen ondervinden, dat de Heer u door zijne genade kan sterken, om alle verzoekingen ten kwade te overwinnen, maar gij zult ook daartoe komen, dat gij u niet meer over uw treurig lot beklagen zult; ja, gij zult, met geduldige onderwerping, de tuchtigingen verdragen, die de Heer over u beschikt heeft; en alzoo zal zelfs uw lijden dienstbaar zijn aan uwe heiliging, reiniging en regtvaardigmaking.
Het is voorts mijn innerlijk verlangen, dat gij het groote voorregt, om u onderling, tot de vereering des almagtigen Gods, te mogen vereenigen, op de regte wijze schatten en erkennen moogt: dit toch is een Christelijk voorregt, dat niet aan alle menschen is verleend geworden. Vereenigt gij u alzoo tot dit gewigtig en

{==133==} {>>pagina-aanduiding<<}
verheven oogmerk, zoo streeft er naar, dat uwe harten voorbereid mogen zijn, om den heiligen God, die het hart aanziet en onzen inwendigen toestand kent, op eene Hem welgevallige wijze, namelijk met een ootmoedig en gebroken hart en eenen verslagenen geest, te naderen. Wanneer gij zóó voor Hem verschijnt, en u met bidden en smeeken, in den geest, tot Hem wendt, zoo zal uw zamenzijn gezegend wezen en u ten beste gedijen. Dan zal ook het onderrigt, dat gij daarbij ontvangt, u tot opwekking en versterking dienen, om, in den loop der weke, de verzoekingen tot de zonde te wederstaan; en zoo zal ook uwe Godsvereering het middel zijn, om den bitteren kelk, dien menigeen onder u te drinken heeft, te verzoeten. - Dat dit de ervaring van u allen zijn moge, is het opregte gebed mijner ziele!
Ik geloof niet, dat iemand uwer reden heeft, zijnen toestand als verloren of hopeloos te beschouwen; en mogt ook een of ander uwer met zulke denkbeelden te strijden hebben, zoo zeg ik u, dat dit het werk is van den snooden vijand uwer zielen, die, gelijk ik dikwerf ondervonden heb, niet ophoudt een gruwzame en bedriegelijke vijand te zijn; aangezien hij ons, eerstelijk, verzoekt en wegsleept tot het kwade - en dan, wanneer wij, met leedwezen, inzien, hoedanig wij, voor Gods heilig oog, gestruikeld en gezondigd hebben, en inderdaad, met eenen verslagenen geest, Hem om vergeving smeeken, als onze beschuldiger optreedt; ons, van wege het kwaad, waartoe hijzelf ons verleidde en geholpen heeft, onmeêdoogend aanklaagt, en zelden nalaat, ons onze zonden zoo groot voor te stellen, dat wij aan derzelver vergeving wanhopen; opdat wij het goede werk zullen opgeven, en ons laten aftrekken, God om hulp en uitredding aan te roepen, waardoor wij dan ook tot geen opregt berouw en bekeering kunnen geraken. - Daarom bid ik u, dat gij tegen zulke valsche voorstellingen van den boozen vijand in uw binnenste moogt waken; opdat niemand uwer daardoor mis-

{==134==} {>>pagina-aanduiding<<}
leid of bedrogen worde, en gij niet slechts weten, maar ook gelooven moogt, dat bij God overvloedige vergeving is. Dan zult gij gewis ondervinden, hoe Hij, die een God is van nabij en niet van verre, een Helper is ten allen tijde en in alle lijden en droefenis.
Het is door eene voortdurende liefde tot u, dat ik bij herhaling, aan deze plaats gekomen ben, om u te ontmoeten, en het is mijn opregte wensch, dat aan ons allen, mogten wij elkander in deze wereld niet wederzien, de genade ten deel valle, elkander eenmaal in den Hemel weder te vinden, waar alle droefheid een einde neemt en alle tranen van onze oogen zullen worden afgewischt; waar wij onzen tijd - de gansche eindelooze eeuwigheid door - zullen besteden in de vereering, aanbidding en verheerlijking van God en zijnen lieven Zoon jezus christus, omdat het Hem behaagd heeft, ons, door zijne heilzame tuchtigingen en bestraffingen, op het enge pad des levens te voeren.
Vóór alle dingen, bid ik u nog eens, zijt regt dankbaar daarvoor, dat gij het voorregt geniet, aan de vereering en aanbidding van God te mogen deelnemen; want ik kan u betuigen, dat het verzuim van dezen heiligen pligt reeds menigeen, in mijn vaderland, bij eenen vroegtijdigen, eenen onvoorbereiden dood veroorzaakt heeft. Daarom wensch ik, dat gij, even als ik, deze weldaad met innige erkentenis uit de hand des Heeren moogt aannemen; van Hem toch ontvangen wij alle ligchamelijke en geestelijke weldaden. Wanneer gij dan, in zulk eene zielsgesteldheid, tot het waarnemen uwer Godsdienstoefening te zamen komt, zult gij daarvan een wezenlijk nut hebben, en, voorzeker, het overig deel van den dag niet in onnutte, veel min zondige gesprekken doorbrengen, maar zal het veelmeer uw ernstig streven zijn, elkanders tijdelijk en eeuwig welzijn te bevorderen.






{==135==} {>>pagina-aanduiding<<}

De grijsaard te Calais in 1688.

Een Verhaal.

Eduard granson was uit een Engelsch geslacht, hetwelk zich ten tijde der Regering van die Natie in Frankrijk aldaar had nedergezet, in 1578 te Calais geboren. IJverig aan de Hervormde Godsdienst gehecht, die zij reeds onder eduard VI beleden hadden en onder de vervolging van maria niet verzaakten, voedden de ouders van den jongen eduard granson hunnen zoon in die leer op, welke toen nog met die warmte en hartelijkheid werd beleden, waardoor het Evangelie, als een nieuwgevonden schat, dien men niet zonder opofferingen kon behouden, bemind en gewaardeerd werd; eene hartelijkheid, die bij de laauwheid onzer dagen zoo zeer afsteekt. Onder de Regering van Frankrijks Koningen sedert hendrik II hadden ook de weinige Protestanten te Calais alle de rampen en gevaren eener vervolging moeten verduren, die godsdienstige menschen, hartelijke belijders van hun geloof, als gevaarlijke wezens ter dood bragt en huichelaars spaarde. Hoezeer granson zich nimmer zijn geloof schaamde, was nogtans hij, gelijk zijne ouders, door een geluk, hetwelk velen toeval noemden, doch zijzelve als eene gunstige bewaring der Voorzienigheid dankbaar erkenden, aan de woede der vervolging ontsnapt; en toen eduard zijn twintigste jaar had bereikt, schonk het Edikt van Nantes aan de Fransche Protestanten volkomene vrijheid van Godsdienst. Aan het eerlijk koopbedrijf toegewijd, hetwelk hem behoorlijk onderhield, doch niet bijzonder verrijkte, dus tot den gelukkigen en gerusten middelstand behoorende, van jongs af aan matigheid, ingetogenheid en breideling zijner driften gewend, bereikte eduard granson het ongewone levensperk van honderd jaren, en mogt het zelfs, bevrijd van de meeste gebreken des ouderdoms, aanmerkelijk
overschrijden. Slechts zijn edelste zintuig sloot zich voor het licht; en toen hij den ouderdom van honderd zeven jaren bereikt had, moest hij nog beleven, dat de snoode lodewijk XIV, om van zijnen biechtvader voor zijne herhaalde zonden van overspel aflaat te erlangen, het Edikt van Nantes herriep, en de Protestanten aan de mishandelingen van woeste Dragonders, of, wanneer

{==136==} {>>pagina-aanduiding<<}
zij Godsdienstoefeningen bijwoonden of bestuurden, aan het zwaard van den beul onderwierp.
Drie jaren na deze treurige gebeurtenis, die granson en de zijnen wel aan vele gevaren, maar, door de bijzondere gematigdheid der stadsregering, welke den braven grijsaard hoogachtte, aan geene dadelijke vervolging blootstelde, vierde de edele man zijnen honderd tienden geboortedag. Het was den 13 November 1688. Hij verzamelde te zijnen huize zijn geslacht, bestaande uit eenen zeventigjarigen zoon, reeds weduwenaar, en diens talrijk gezin van kinderen en kleinkinderen. Aan den guilen familiedisch, waar de matigheid voorzat, en de vrolijkheid door den ernst der omstandigheden en het gevaar, dat de Godsdienst en de broeders bedreigde, getemperd werd, viel het gesprek op dit onderwerp, hetwelk toen aller harten vervulde. De oude man, die hier als Aartsvader voorzat, en die, bij het volle gebruik zijner zielsvermogens, eene langdurige ondervinding, gerijpt door oplettende beschouwing van de lotgevallen der volken, en het nadenken, zoo eigen aan den staat der blindheid, bezat, sprak met opgeruimdheid en Christelijk vertrouwen over de Goddelijke bewaring, te midden van al het dreigende in zulk een' langen levensloop, en de bemoedigende vooruitzigten in de toekomst, door die ondervinding gewaarborgd. Doch zijn zoon, van eene zwaarmoediger, somberder zielsgesteldheid, voerde de magt van lodewijk XIV, destijds den meest geduchten Koning in Europa, en tevens den hevigsten vijand der Protestanten, daartegen aan, en vreesde het ergste voor de Evangelische leer.
Toen nam de eerwaardige vader het woord op. ‘Het is waar, mijn zoon!’ sprak hij, ‘de vrijheid van geweten, de vrijheid van denken en spreken, gelijk de zuivere leer des Christendoms, loopt in onze tijden een dringend gevaar; maar het was niet minder in vroegere dagen. Vergun mij, u eene treffende gebeurtenis uit mijne jeugd te herinneren. Ik was nagenoeg tien jaren oud, toen het gerucht der straatverschansingen (Barricades) van Parijs ons bereikte. De Roomsche Geestelijkheid, met velen der leden van den hoogen Adel, vooral den heerschzuchtigen Hertog de guise, vereenigd, had ook het volk, waarvan guise de lieveling was, opgeruid, om den zwakken en nietigen Koning hendrik III de wet te stellen. Er wordt eene soort van volksregering ingesteld; de Koning, die zich wilde doen gehoorzamen, wordt

{==137==} {>>pagina-aanduiding<<}
door guise tot in zijn paleis straffeloos gebraveerd; daarop worden de Zwitsers en de Fransche lijfwachten in de straten van Parijs, die men heeft toegerammeid om de gemeenschap der troepen te verhinderen, aangevallen, verslagen, en het paleis zelve door de muiters belegerd, waaruit de Koning ter naauwernood ontsnapte. Nu was het uit met zijn gezag; de heerschzuchtige guise, die de Godsdienst tot voorwendsel had gebezigd, eischte niets minder, dan het volstrekte gebied over Frankrijk, onder den naam van 's Konings Stedehouder, en de uitsluiting van den Hervormden erfgenaam der kroon, Koning hendrik van Navarra. De vrede werd gesloten op dien voet, dat de Koning zich aan het hoofd van het heilige verbond der Priesterschap en der volksverleiders (de Ligue) zou stellen, en niet rusten, vóór dat de Protestantsche Godsdienst en derzelver aanhangers, tot den laatsten man toe, vernield en uitgeroeid waren. Niemand zou Koning van Frankrijk worden, dan een opregt belijder van het Roomsche geloof, en dus een vervolger. Guise werd tot algemeen legerhoofd aangesteld, en het heilige verbond der duisternis had volkomen in Frankrijk gezegevierd. Wat kon de Koning van Navarra doen met zijne zwakke magt? De Ligue kon zich verlaten op de hulp des magtigsten Konings van Europa, op die van filips II van Spanje. Het is waar, in het Noorden had de vrijheid nog een' krachtigen steun in de nieuwe Republiek der Vereenigde Nederlanden; maar deze was toen onderling verdeeld, en in de ongenade der magtige Koningin van Engeland vervallen; de soldaten
stonden op vele plaatsen tegen de Overheid op, en intusschen deed de groote Veldheer en Staatsman parma het eene bolwerk van den Staat na het andere zwichten. In Engeland zelve waren de Roomschen over de stremming van hunne eerdienst, en vooral over den geweldigen dood van Koningin maria van Schotland, ten hoogste verbitterd, en wachtten slechts naar een gunstig oogenblik, om gezamenlijk op te staan. Het land, zonder vestingen, weinig gewapend, scheen na de landing eens vijands in éénen veldslag te moeten bezwijken, zoo als vroeger Portugal had gedaan.
In zulk eene gesteldheid van zaken verscheen eene vloot uit Spanje, door filips II uitgezonden, om eerst Engeland en dan Nederland te overweldigen. Mijne kinderen! ik heb haar gezien, deze vloot; den dag zelfs heb ik onthouden (6 Augustus 1588); de herinnering van die prachtige, dreigende

{==138==} {>>pagina-aanduiding<<}
uitrusting, diep in mijne ziel gegrift, is mij, na zoo vele jaren, nog onwrikbaar voor den geest gebleven. In de gedaante eener halve maan breidde zich de vloot uit, honderd dertig groote schepen sterk, waarvan bijkans honderd veel grooter, dan men nog immer in Europa gezien had. Het was een mastbosch, 't welk uit de zee uitstak en onverwinnelijk scheen. Langzaam kwam de vloot aanzeilen, en van de wimpels zag men christus-beelden aan 't kruis, met de godslasterlijk toegepaste spreuk: Sta op, christus! handhaaf uwe zaak. Er werden boden naar Duinkerken tot den Hertog van parma gezonden, die eene bijna gelijke uitrusting, geschikt voor 35000 uitgelezene manschappen, gedekt door 32 oorlogschepen, genoegzaam zeilree had, om zich bij de vloot uit Spanje te voegen. De uitslag scheen onfeilbaar. Ik zag somtijds van de vlotelingen aan wal komen: hun overmoed had reeds in trotschen waan de geheele ketterij uitgeroeid, de banier der Inquisitie in Engeland geplant, de foltertuigen mede op de schepen genomen, om reeds terstond na de landing, en vooral na de overwinning, (waaraan niemand twijfelde) de Godsdienst van den Paus door pijnigingen in te voeren, en eenen Hoogen Raad van Bestuur, alleen uit Spanjaarden bestaande, in Engeland aan te stellen, hetwelk door de Bulle van Paus sixtus V, waarbij hij elizabeth vervloekte, aan den Spaanschen Koning geschonken was. Dan zou men naar Nederland zeilen, dat land der vrijheid met weinig moeite veroveren, en zoo aan het Roomsche geloof en de Spaansche wapenen eene volledige zege verschaffen!
Zoo spraken de Spaansche bevelhebbers, die men te Calais zag verschijnen; en hunne trotsche vloot, wier zeekasteelen den Oceaan schenen te kunnen beheerschen, zettede daaraan gewigt en waarschijnlijkheid bij. Doch hoezeer bleek het, dat de zegepraal slechts den Almagtigen toekomt, en dat Hij in den dringendsten nood juist het schitterendst helpt! Reeds was die vloot niet meer in haar geheel, toen zij voor onze stad ankerde: de Britten hadden haar bij Plymouth reeds eenige schepen ontnomen. Thans zonden zij, met een Nederlandsch smaldeel vereenigd, branders op haar af; en ik zag het schrikkelijk verhevene schouwspel, hoe de vlam te midden der digt bij elkander liggende galeijen woedde; terwijl de zee, door storm opgeruid, bulderde, de hemelhooge baren de halfverzengde lijken ontvingen, de menschen tevens met de Elementen elkander bestre-
{==139==} {>>pagina-aanduiding<<}
den, en het gehuil der door vuur of water omkomenden de lucht vervulde en het hart deed breken. IJsselijk was ook het gegil der anderen, die, nog ongemoeid, reeds hunnen ondergang door de onvermijdelijke branders voor oogen zagen. Het vuur van Antwerpen! was het algemeene geroep, en men herinnerde zich met ijzing de ontploffing van parma's brug voor die stad, eenige jaren te voren.
De vloot was door dezen tegenspoed zoo geteisterd en in verwarring gebragt; zij had, door den moed der Engelschen, Hollanders en Zeeuwen, zoo vele harer grootste schepen verloren; de vereeniging met parma te Duinkerken was, door het Nederlandsche smaldeel, hetwelk die haven bezette, zoo ondoenlijk geworden, dat medina sidonia, de Vlootvoogd, tot den aftogt besloot. Doch, Hemel! welk een aftogt! Om niet andermaal den vreeselijken vijand te ontmoeten, wilde men noordwaarts om Schotland en Ierland heen zeilen. Op deze vaart werden zij door een' verschrikkelijken, schier voorbeeldeloozen, storm beloopen, die verscheidene dagen aanhield, zich meer dan eens hervatte, en het grootste gedeelte der vloot, met een aanzienlijk gedeelte van den Spaanschen Adel, zijn graf in de golven deed vinden; terwijl anderen, op de woeste kusten van Ierland geworpen, door de barbaarsche inwoners geplunderd en vermoord werden. Slechts een droevig overschot kwam in den deerlijksten toestand naar huis.
Deze zege was blijkbaar een werk der Goddelijke Almagt, die wind en weder ten behoeve der regtvaardige zaak had bestuurd. Welhaast, mijne kinderen! zoo God mij nog eenige dagen in 't leven spaart, zal ik de honderdste verjaring beleven van den algemeenen dankdag, dien Koningin elizabeth daarvoor aan den Heer der legerscharen in alle hare bezittingen toewijdde. Als Brit van afkomst en als Protestant is die dag ook mij altijd heilig geweest. Heerlijk toch waren de gevolgen der vernieling van de vloot, die filips onverwinnelijk had genoemd, maar die Gods dienaren, storm en onweêr, meer nog dan de Britten en Nederlanders, hadden vernietigd. De verkoeling tusschen Nederlanders en Britten, die nu gezien hadden, hoe onmisbaar zij voor elkander waren, hield op. Beide spanden, verheugd, bemoedigd door de zege, en versterkt in hun vertrouwen op God, alle krachten in tegen den Spanjaard, die van nu af slechts verlies op verlies leed. Ook in de Republiek, die

{==140==} {>>pagina-aanduiding<<}
ons, mijne kinderen! zoo dierbaar behoort te zijn, die op dit oogenblik de hechtste steun is van het Protestantsche geloof, in Nederland, hielden de woelingen op, en de zoogenoemde Engelsche partij, door elizabeth niet meer ondersteund, ging van zelve te niet; zoodat de groote maurits van Oranje van nu af zijne ongemeene oorlogstalenten, ter bevestiging van zijn Vaderland, onbelemmerd ontwikkelen kon. Weldra viel ook hendrik III van Frankrijk door de hand eens dweepers; en juist dit moest dienen, om den goeden hendrik IV op den troon te brengen, en ons vrijheid van Godsdienst te doen erlangen. O, mijne kinderen! wanhoopt dan nu ook niet! De Almagtige zal, gelooft dit zeker! ook uit deze duisternis een nieuw en heerlijk licht te voorschijn doen komen.’
Weggesleept door zijn onderwerp, hetwelk zoo naauw met de dierbaarste belangen van zijn hart zamenhing, had de aartsvaderlijke grijsaard met meer vuur en langer gesproken, dan zijne jaren en krachten toelieten. Hij zeeg uitgeput op zijne zitplaats neder. Dit stremde het onderhoud voor eene poos. Weldra echter herhaalde hij zich, en na eenigen tijd begeerde hij zelf, dat het gesprek zou hervat worden.
Thomas granson, zijn hoogbejaarde zoon, waagde het toen, met bescheidenheid, de volgende bedenkingen tegen de hooggespannene verwachtingen zijns vaders in het midden te brengen. ‘Gij hebt gelijk, mijn vader! de Nederlandsche Republiek is thans genoegzaam het eenige plegtanker voor de hulk van ons geloof, die door zwaardere stormen bedreigd wordt, dan onder de Regering van hendrik III. Toen was Engelands Koningin door neiging, en vooral door belang, ten naauwste aan ons verbonden; maar thans! heeft niet Engelands Koning openlijk de Kerk van Rome gehuldigd? Heeft hij geenen Jezuit tot biechtvader? Zoekt hij niet Engeland met den Roomschen stoel te vereenigen? Is hij niet ten naauwste met onzen vervolger, lodewijk XIV, vereenigd? Ach! er is geen tegenstand meer; alles zal zich in Engeland wel met weêrzin, maar toch eindelijk, voor gevlei, beloften, belooningen of bedreigingen zwichtende, lijdelijk onderwerpen. En van waar zou ons hulp komen? Nederland is weder, gelijk in die dagen, waarvan gij zoo even spraakt, mijn vader! inwendig verdeeld. De dappere Prins van Oranje, wien het niet aan

{==141==} {>>pagina-aanduiding<<}
moed, maar aan magt ontbreekt, om den euvelmoed van lodewijk te fnuiken, is nog onlangs door de magtigste stad des lands, door Amsterdam, wegens eene wapening ten behoeve van Spanje, allerhevigst tegengewerkt, en is zelf op die wereldstad geweldig gebeten. Hoe zou hij, al ware het ook anders mogelijk, zonder hulp van de schatten, die Amsterdam hem moet opleveren, de Engelschen, die hunne Godsdienst en vrijheid willen behouden, kunnen te hulp komen? En is Frankrijk niet veel nader dan Holland? Zou Koning jacobus, wanneer hij hulp noodig had, die niet veel spoediger van onze kusten erlangen, dan zijne tegenstanders ondersteuning van de Hollandsche stranden? En zie slechts, wat er elders gebeurt! Overal, in ons land, in de Paltz, in Hongarije, worden de Protestanten vervolgd, en zelfs in de vreedzame valleijen van Piemont, waar het echte Christendom zich sedert onheugelijke Eeuwen voor Romes tirannij en verbastering heeft weten te vrijwaren, wordt het door de vereenigde beulen van Frankrijk en Savoije vervolgd tot in zijne diepste schuilhoeken en meest verwijderde bergkloven. Gewis! ons geloof mag van den natuurlijken loop der dingen niets meer - slechts van een wonder des Allerhoogsten mag het hulp verwachten!’
Terwijl thomas granson dit sprak, deed zich eene ongewone levendigheid op straat bespeuren. Een der jongere leden van het gezin ging naar buiten, om de oorzaak daarvan te vernemen. Hij bleef langer uit, dan men verwacht had, doch stoof weldra ademloos binnen. ‘Eene vloot, eene verbazend groote vloot komt uit het Noordoosten aanzeilen! Niemand herkent nog de vlag! Maar iets buitengewoons moet het zijn; want de geheele kust is met menschen gezoomd, die reikhalzen, om te zien, welk eene uitrusting dit is.’
De nieuwsgierigheid werd onder de gasten van den ouden granson algemeen. Zij besloten, zich naar den nabijzijnden zeeöever te begeven, en zelfs de blinde grijsaard wilde niet terugblijven. ‘Ik ben van mijne inspanning geheel weder bekomen,’ zeide hij, ‘en moet toch van ulieden (al kan ik het zelf ook niet zien) vernemen, of deze vloot niet misschien eene uitkomst is, door den Almagtigen aan de goede zaak geschonken.’
De zoon en een aantal der jongere leden des gezins ge-
{==142==} {>>pagina-aanduiding<<}
leidden den aartsvaderlijken grijsaard naar het strand. ‘Verhaalt mij toch alles,’ zeide hij; ‘uw verslag strekke mij tot vergoeding voor het gemis mijer oogen!’ - ‘Al nader en nader komt de vloot,’ sprak een der kleinzonen; ‘ik zie - ik herken duidelijk de Hollandsche vlag! daarnaast zie ik de Engelsche wapperen! Wat kan dit zijn? En welk eene vloot! Naar ik gissen kan, bedraagt het getal der schepen bij de vierhonderd! Zij nadert; reeds is zij geheel in 't gezigt! Een frissche Oostewind begunstigt hare nadering.’
Op deze woorden riep de grijsaard uit: ‘O, mijne kinderen! dit is het blijkbare werk der Voorzienigheid! Ongetwijfeld is deze vloot uitgerust door den wakkeren Prins van Oranje, den redder van zijn Vaderland, toen karel en lodewijk beiden het aan de tirannij, de willekeurige heerschappij en de Roomsche kerkwetten zochten te onderwerpen! Groote dingen heeft de Hemel gewis met dien held op het oog: het schijnt, of Hij door hem het werk wil voltooijen, dat zijn voorzaat, de groote Zwijger, die in mijne kindschheid vermoord werd, begonnen heeft, de bevrijding van Europa uit de klaauwen van geestelijke en wereldlijke dwingelandij! Reeds had zich een dof gerucht van sterke toerustingen in Holland verspreid, zoo als gij weet; maar van de zijde onzer Regering werd het tegengesproken, en men hoopte den Prins genoegzaam door den veldtogt in Duitschland bezig te houden. Doch, Gode zij dank! alle zwarigheden zijn overwonnen; de geschillen tusschen den Prins en Amsterdam moeten bijgelegd zijn: want de vloot is in zee, die meer dan cesar en zijn geluk, die de bevrijding van het land mijner vaderen met zich voert, die Europa's weêrstand tegen de vervolgende Mogendheden, den Paus en de Jezuiten verzekert!’
Middelerwijl kwam de vloot statig opzeilen. Midden in de zeeëngte tusschen Calais en Dover, doch nader bij eerstgemelde stad, ging zij voor anker, om de achtergeblevene transportschepen af te wachten, die, weldra bij elkander geschaard, een getal van bij de zeshonderd vaartuigen, met de vijftig oorlogsschepen, die tot bedekking dienden, uitmaakten. In de voorhoede zag men de Engelsche Admiraalsvlag onder den Vlootvoogd herbert, die naar den Prins was geweken, en voorzigtiglijk het geheel aanvoerde, om de kitteloorige Engelschen te doen denken, dat niet vreemden,

{==143==} {>>pagina-aanduiding<<}
maar zij zichzelve bevrijdden. In het midden was het Admiraalschip van den Prins, kenbaar aan zijn wapen in de vlag, met het omschrift: Voor de Protestantsche Godsdienst en Engelands vrijheden, en rondom het wapen de krachtige spreuk, die nassau's geslacht kenmerkt: Ik zal handhaven. In de achterhoede wapperde de Admiraalsvlag van den dapperen Luitenant-Admiraal cornelis evertsen, eene spruit van dat Zeeuwsche heldengeslacht, hetwelk zich sedert ruim eene halve Eeuw door vaderlandsliefde, heldendaden en verkleefdheid aan het Huis van nassau had onderscheiden. Dit alles was thans kenbaar; want de vloot lag voor anker, om krijgsraad te houden. Plegtig was dit gezigt! De niet zeer breede zeeëngte als 't ware door eene der aanzienlijkste vloten, waarvan de Geschiedenis gewaagt, overdekt, gelijk de kusten aan wederzijden met aanschouwers van geheel verschillende denkwijze: ten Noorden schenen zij de armen naar de schepen uit te strekken en de landing af te smeeken; ten Zuiden was bij de Fransche bevolking onrust, spijt en wrevel op het gelaat te lezen. Men zag de scheepsbevelhebbers van alle zijden in sloepen naar 's Prinsen Admiraalsschip varen, om aldaar over de verdere onderneming te raadplegen.
Niet zonder eenige ongerustheid zag dit thomas granson, die met de zijnen op genoegzamen afstand van zijne medeburgers stond, om door dezen niet te worden gehoord. ‘Dit verwijl,’ sprak hij, ‘kan noodlottig worden voor de onderneming. De Oostewind, door den Hemel gezonden, doet de zeilen zwellen: waarom niet terstond doorgezeild naar het Westen? Het is eene maand der stormen; eene korte vertraging kan den wind naar het Zuiden of Westen zien keeren, de vloot verstrooijen, of misschien de schepen van Koning jacobus, welke de Oostewind thans gewis binnen de havens houdt, doen uitzeilen, en den togt door eenen zeeslag, waarin zoo vele schepen zich noodzakelijk moeten verspreiden, te loor doen gaan.’
‘Twijfel niet, mijn zoon!’ hernam de oude eduard: ‘Die God, welke vóór eene Eeuw den storm zond, om, in deze zelfde zee, de vloot van filips, die zich onverwinnelijk noemde, voor dien trots te doen boeten; die God is dezelfde, welke thans den Oostewind zendt, om eene andere vloot, wier manschap slechts op Hem vertrouwt, en eene betere zaak, die der vrijheid, verdedigt, naar hare be-
{==144==} {>>pagina-aanduiding<<}
stemming te voeren! Hij zal zijn werk niet onvoltooid laten. Wie weet, of niet juist dit verwijl den voorspoed der onderneming bevestigt; of niet de hier gehouden krijgsraad, onder het bestuur des Almagtigen, het punt der meest geschikte, minst gevaarlijke landing moet aanwijzen; eene landing, die de vrijheid van Engeland, hetwelk slechts naar een' redder uitziet, boven verwachting snel moet voltooijen!’
Onder deze en dergelijke gesprekken was de krijgsraad afgeloopen. Nog altijd hield de Oostewind aan; ja hij scheen meer kracht te bekomen, toen men de bevelhebbers naar hunne schepen zag terugkeeren, en het sein tot de voortzetting van den togt geven. Daar zeilde de vloot naar het Zuiden, door de blikken der nieuwsgierigen met levendige belangstelling gevolgd! Het scheen, als zagen de Engelschen dit vertrek met leedwezen, gelijk de Franschen met vreugde, daar zij hoopten, dat zij aldus de vloot van tourville, Frankrijks bekwamen en moedigen Vlootvoogd, die in de havens van het Kanaal lag, zou in den mond loopen.
Onder zeer uiteenloopende gewaarwordingen keerden dus de aanschouwers huiswaarts; maar in het huisgezin der gransons was de hoop de heerschende aandoening. De grijsaard, het meer dan honderdjarige hoofd des geslachts, was als verjongd. Met eene levendigheid, die een wonder op zijne jaren scheen, kon hij naauwelijks de tijding van het lot der vloot afwachten. Eindelijk, na verloop van zes weken, terwijl reeds allerlei gunstige berigten van 's Prinsen landing Calais bereikt hadden, maar door de Fransche Politie onderdrukt waren, verspreidde zich eensklaps het gerucht, hetwelk spoedig bewaarheid werd, dat de Koning van Engeland als vlugteling in de kleine haven van Ambleteuse was aan land gekomen. Kort daarna (in het begin van 1689) werd het huisgezin van granson door eenen bloedverwant uit Engeland, met wien het steeds vriendschap had onderhouden, bezocht, die om bijzondere zaken naar Frankrijk kwam, en aan zijne geloofs- en oude landgenooten een volledig verslag deed van den afloop der zaken.
De Oostewind, die de Hollandsche vloot westwaarts dreef, was, gelijk reeds de oude granson vermoedde, het behoud der onderneming geweest. Had men, bij het uitzeilen uit Hellevoetsluis, den gewenschten Zuidewind gehad, die de vloot naar de Oostkust van Engeland, waarop de onderne-
{==145==} {>>pagina-aanduiding<<}
ming beraamd was, gedreven zou hebben, dan had men door het ontmoeten des aldaar geplaatsten Engelschen legers hoogstwaarschijnlijk een gelijksoortig lot als vroeger de Graaf van monmouth - eene volkomene nederlaag - ondergaan, of een twijfelachtig gevecht had eensdeels de weifelenden verhinderd zich te verklaren, anderdeels den volkstrots der Engelschen door het denkbeeld van uitheemschen inval geprikkeld. Nu was de vloot door den Oostewind genoodzaakt, westwaarts door de straat naar het Westen van Engeland te zeilen, alwaar jacobus geene legermagt had. En om de tusschenkomst des Hemels nog zigtbaarder te toonen, dreef eerst de Oostewind de vloot voorbij Torbay, alwaar men in den krijgsraad voor Calais beraamd had te landen; men vreesde reeds te Plymouth aan land te moeten stappen, welks bevelhebber zeer dubbelzinnig in zijne gevoelens scheen. Reeds zeide russel, een der Engelsche Heeren op de vloot, dat alles mislukt was. Doch niet te vergeefs had de oude granson zijn kroost vermaand, om te vertrouwen, dat de Voorzienigheid haar werk zou voltooijen. De Oostewind gaat liggen, zwenkt naar het Zuiden, en de legermagt landt, in het beslissende oogenblik, in de bekwame haven van Torbay, waar men gemakkelijk, gedurende een' stillen nacht, zoo wel de Hollandsche ruiterij als het voetvolk ontschepen kon. De landing geschiedde, door dit
voorbijvaren, juist op den 15 November, den dag, waarop, 83 jaren te voren, het buskruidverraad der Roomschgezinden tegen de gevestigde Kerk en Staat van Engeland was ontdekt. Naanwelijks was de Prins met zijn leger geland, en de vloot ter reede in veiligheid, of een geweldige storm stak op, die de vloot des Konings, eindelijk in zee gestoken, om de Hollandsche te vervolgen, geweldig teisterde, en in zulk eenen toestand te Portsmouth deed binnenvallen, dat zij voor een jaar buiten staat was zee te bouwen. Zoo verwijderde de Hemel het gevaar van de reddingsvloot, die hij eerst door een' gunstigen wind in behouden haven gebragt had! Dit maakte bij velen indruk. Ook werd, terstond na de landing, de belangrijke stad Exeter bezet. Maar nog altijd draalde de Natie, zich te verklaren. De Prins maakte bekend, dat hij alleen gekomen was, om Engelands vrijheid in Godsdienst en Burgerstaat te herstellen; maar tien dagen lang bleef hij genoegzaam alleen. Het waren

{==146==} {>>pagina-aanduiding<<}
bange, vreeselijke dagen! De held begon de hoop en het vertrouwen op den goeden uitslag door deze schijnbare teleurstelling te verliezen en zelfs aan terugkeer te denken. Maar de Koning liet deze kostbare oogenblikken ongebruikt voorbijgaan. Langzaam kwam hij met zijn heir tot Salisbury; maar dáár begon de algemeene geest, bemoedigd door zijne traagheid, te werken: geheele drommen des legers liepen tot den Prins over, en ook elders in het Rijk verklaarden zich personen van het eerste aanzien, ja steden en geheele gewesten, voor oranje en de vrijheid. De Koning, ter prooije aan den doodelijksten angst, werd allengs van zijne grootste gunstelingen, ja zelfs van zijne kinderen (Prinses anna en haren echtgenoot, den Prins george van Deenemarken) verlaten. Ook Plymouth koos nu de partij van den sterksten. De ongelukkige jacobus stuart vlugtte, van allen verlaten, naar Londen; en zoo gerust, onachtzaam en trotsch hij te voren geweest was, zoo beangst werd hij nu. Hij wilde in onderhandeling treden. Gaarne bewilligde de Prins daarin; en waarschijnlijk ware de onverbeterlijke Vorst op den troon gebleven, en had den Protestanten zekere waarborgen gegeven, die hij na het wijken des gevaars wel zou hebben weten te ontduiken; doch zijne eigene Pausgezinde raadslieden moesten - zoo wilde het de Voorzienigheid - zijnen val voltooijen. In plaats van 's Prinsen gematigde voorwaarden aan te nemen, ontvlood de Koning, na zijne vrouw en zijnen zoon voorafgezonden te hebben, in stilte, op eene slechte schuit; maar hij werd door visschers, die hem niet kenden en voor een' vlugtenden Jezuit hielden, gevat, teruggebragt, en kwam nu weder te Londen in zijn paleis, alwaar het medelijden met gevallene grootheid en het doorgestane geweld hem weldra weder aanhangers verschafte. Dan, de
Prins, nu te Londen gekomen, keurde 's Konings verwijdering noodzakelijk. Deze verkoos het verblijf te Rochester aan de zeekust, hetwelk men hem gaarne toestond, en had de dwaasheid, andermaal te ontvlugten, en daardoor zijne regten op den troon te verbeuren; hoewel hij aan de Natie, in eenen achtergelatenen brief, zijne hoop te kennen gaf van eerlang weder te komen.
Dus werd de groote omwenteling zonder bloedstorting door eene bijna eenparige beweging der Natie tot stand gebragt. ‘Mogt onze Natie,’ riep de jeugdige Brit uit; ‘toch nimmer hare dure verpligtingen aan Holland vergeten, en

{==147==} {>>pagina-aanduiding<<}
het dankbaar als den redder zijner godsdienstige en staatkundige vrijheid in het gevaarlijkste oogenblik blijven erkennen!’ Ook in Schotland had de omwenteling in korten tijd plaats. Alleen Ierland, voor het meerendeel door Roomschgezinden bewoond, bleef Koning jacobus erkennen. Maar de Prins opende reeds onderhandelingen met tyrconnel, het Opperhoofd der Roomschgezinden, waarvan men zich eenen goeden uitslag beloofde. In Engeland werd eene Conventie bijeengeroepen, (geen Parlement; daartoe heeft slechts de Koning magt) die men dacht, dat de kroon aan den Prins en zijne echtgenoote, jacobus' dochter, zou toekennen; doch niet dan op voorwaarden, welke de vrijheid der Natie tegen alle verdere mogelijke aanvallen zouden in veiligheid stellen en op onwrikbare gronden hevestigen.
Dit was het verhaal van den jeugdigen Brit, die, vol geestdrift voor de herstelde vrijheid van zijn Vaderland, zich daarvan de heerlijkste uitzigten voorspelde, en meende, dat ook in Frankrijk de Protestanten nu eerstdaags verlossing, en de vervolgers, met lodewijk aan het hoofd, straffe te wachten hadden. Doch de oude van dagen, hoezeer met de innigste bewondering van, en dankbaarheid aan den Hemel, voor zoo vele onverwachte en groote gunsten, doordrongen, was niet van zijn gevoelen. ‘God helpt altijd,’ sprak hij, ‘maar niet op onzen, slechts op Zijnen tijd. Vóór eene Eeuw zag ik eene vloot van de vrienden der slavernij en der geloofsvervolging door Zijne hand verbrijzelen; thans zie ik, door die zelfde hand, de vloot, die vrijheid in Godsdienst en Burgerstaat komt herstellen, veilig in Engelands haven geleiden, die des vijands verstrooijen, en de onderneming even volkomen gelukken, als de eerste volledig is teleurgesteld. Maar Hij weet best, wanneer een Volk tot de vrijheid, een Vorstengeslacht tot den val rijp is. Wie weet, of Frankrijk niet bestemd is, denzelfden kring als Engeland te doorloopen! Of niet de bourbons, de onwaardige opvolgers van den goeden en grooten hendrik IV, wanneer zij in de onverdraagzaamheid, de verdrukking van hun volk, en de zedeloosheid van het tegenwoordige Hof, nog meer dan een menschengeslacht blijven volharden, niet eindelijk het lot van karel I zullen ondergaan! Wie weet, of niet een Vorst, deugdzaam maar zwak gelijk deze, de zonden van zijn geslacht zal moeten

{==148==} {>>pagina-aanduiding<<}
boeten! Of dan niet de gruweltooneelen der Republikeinen en van cromwell zich zullen vernieuwen! Of niet het verdrevene Vorstengeslacht, gelijk karel II, weder ten troon zal worden verheven! Of niet een tweede Koning jacobus, aan Priesters overgegeven als hij, ook verdreven zal worden, om elders (wie weet, of zelfs niet in Engeland!) eene schuilplaats te zoeken! Of niet, te midden van zoo veel verandering, onze geloofsgenooten (misschien eerst over eene Eeuw!) de volkomenste vrijheid van Godsdienst, volkomener dan bij het, nu herroepene, Edikt van Nantes, zullen herkrijgen! (*) Immers, mijne kinderen! er is niets nieuws onder de zon, (eene lange, zeer lange ondervinding heeft mij die waarheid in duizende blijken doen zien) en al te zelden spiegelt het nageslacht zich aan de lessen van Geschiedenis en ondervinding. Doch, wat gij ook nog beleven moogt, mijne dierbare klein- en achterkleinkinderen! prent het diep in uw verstand en in uw hart: God regeert! Prent ook aan uw kroost die waarheid in, waarvan deze dagen zoo vele onloochenbare bewijzen hebben gegeven; en moge dan ook het geweld der Vorsten, of het niet minder vreeselijke der opgeruide Volken, u bedreigen, Hij weet die even zoo goed, als de bulderende baren, te stillen; gelijk Hij ook de stormen in de zedelijke wereld, even zoo als in de Natuur, tot Zijn oogmerk weet dienstbaar te maken. Aan Zijne hoede kunnen wij ons tegenwoordig Vaderland, gelijk het land onzer vaderen, Engeland, bij alle woelingen der partijen, veilig bevelen.’
De grijsaard had sterk en met vuur gesproken. De laatste drie maanden, met hare levendige aandoeningen, hare schokkende gewaarwordingen, hadden de vlam zijner levenslamp te sterk doen branden en zijne levenskrachten verteerd. Hij zeeg neder in de armen der zijnen; en na weinige dagen was hij overgegaan in eene betere wereld, en stond voor den troon van Hem, op wien hij altijd vertrouwd had.


{==149==} {>>pagina-aanduiding<<}

De duëllist.

Eene ware Gebeurtenis.

Kort na mijne aankomst in Amerika bragten mijne handelszaken mij naar Kingstown, eene stad op het eiland Jamaika. Ofschoon ik geene brieven van aanbeveling had, werd ik toch, na verloop van weinige dagen, in de voornaamste gezelschappen opgenomen. Destijds (het was in 1817) ondervonden vreemdelingen in Amerika de gulste gastvrijheid. Een der rijkste kooplieden noodigde mij op zekeren dag aan zijne tafel. Het gezelschap bestond uit vijfentwintig personen. Het eten was voortreffelijk - het nageregt uitgezocht en keurig. Na den maaltijd werd op de gezondheid des Konings gedronken. De vrouwen verwijderden zich. De hoofden begonnen van den rijkelijk genoten Champagne-wijn warm en meer of min ligt te worden. Het gesprek, dat zeer luid en verward begon te worden, liep over allerlei onderwerpen. Eindelijk hoorde men gezang; en op het oogenblik, als het gezelschap genoodigd werd, om de vrouwen te volgen, uitte iemand den wensch, dat Kapitein stewart, alvorens men koffij ging drinken, een liedje in zijne landstaal mogt zingen. De Kapitein verklaarde, dat hij, ofschoon in Noord-Schotland geboren, te Edimburg opgevoed was geworden, en dus met de bergbewoners weinig omgang had gehad - dat de spraak zijner landslieden hem niet eigen was, en hij ook geen enkel liedje in dezelve wist. Op deze verklaring toonde zich ieder tevreden, uitgezonderd henri d'egville. Deze had het eerst het liedje verlangd.
Deze man, een voormalige planter van St. Domingo, had, na de op dat eiland ontstane omwenteling, toen nog zeer jong zijnde, naar Kingstown de toevlugt genomen. Hij telde thans veertig jaren; maar aan zijne lange, zware wenkbraauwen, in het doffe oog en het rimpelend gelaat begonnen reeds zoo vele teekenen des ouderdoms zich te vertoonen, dat men hem voor diep in de vijftig gehouden zou hebben. Daarbij was hij zwaarlijvig, en men zag het hem wel aan, dat onmatigheid, en niet de veelheid der jaren, het vuur van zijn oog had verdoofd.
Wat ook de andere leden van het gezelschap mogten zeggen, d'egville stond er stijf op, dat de Kapitein een

{==150==} {>>pagina-aanduiding<<}
Schotsch berglied ten beste moest geven. Midden onder de beweging, welke door dit onaangename tooneel werd veroorzaakt, sprak stewart al lagchende eenige woorden onnadenkend daarheen, en zeide, dat hij het eene of andere zich wilde zoeken te herinneren. Het gezelschap werd nu allengskens weder stil, en de Kapitein, die eene ballade, onder den titel: De Schotsche Bergvrouw, beloofde, begon eene Ode van anakreon aan te heffen. D'egville en de overigen, welke in de Koloniën opgevoed waren, wisten niets van de oude letterkunde. Het vers van den Griekschen zanger kon nog des te beter voor een Schotsch berglied doorgaan, daar de wijn reeds in de hoofden der gasten zijne werking deed. Alleen vier of vijf personen van het gezelschap verstonden iets van de taal, en lachten om de list van den Kapitein, zonder evenwel alles te begrijpen.
Toen het zoogenaamde Schotsche lied ten einde was, beloonde een daverend handgeklap den zanger. Doch niemand betuigde zijn genoegen levendiger, dan d'egville; deze verklaarde, terwijl hij een glas Bourgonje-wijn binnensloeg, dat de Schotsche taal even liefelijk en welluidend is als de Fransche, en verzocht den Kapitein, hem eene overzetting van het lied mede te deelen. Met hoffelijke welwillendheid werd aan zijnen wensch voldaan. D'egville was zoo verrukt over den lof der schoonheid in den mond van eenen Bergschot, dat hij den Heer stewart meermalen de hand drukte. Bij alle deze betuigingen van goedkeuring en genoegen kon de Kapitein naauwelijks eenen meer of min spottenden lach bedwingen.
Verder viel er dezen avond niets bijzonders voor. Het werd eindelijk tijd, om naar huis te gaan. Daar ik in de nabijheid der baai zijn moest, ging ik met Kapitein stewart, die zich aan boord wilde begeven van eenen Oostindievaarder, waarop hij het bevel had. Den volgenden dag zoude hij de terugreis naar Europa aannemen. Onderweg wenschte ik hem geluk met zijnen aardigen inval, waardoor hij aan de meeste gasten zoo veel genoegen had verschaft. De Kapitein zeide mij, dat hij, in dienst getreden zijnde, de beoefening der oude talen geheel had laten varen; doch in 1814, toen hij eenigen tijd op de westelijke kusten van Engeland moest kruisen, vond hij gelegenheid, om, in ledige uren, de kennis met zijne vroegere vrienden uit Rome en Griekenland te hernieuwen. ‘En gij ziet,’ zeide hij, ‘dat

{==151==} {>>pagina-aanduiding<<}
een hunner mij uit eene moeijelijke omstandigheid heeft geholpen; want de Heer d'egville is een gevaarlijk mensch - een lief hebber van het tweegevecht, een duëllist van beroep.’ - ‘Een duëllist!’ riep ik uit. - ‘Ja, Mijnheer! een duëllist! Zulk een mensch moest eigenlijk in fatsoenlijk gezelschap niet toegelaten worden. Maar d'egville is nog meer, dan duëllist - hij is een verraderlijke moordenaar. Dezen naam verdient een man, die door aanhoudend oefenen het zoo verre gebragt heeft, dat hij op twintig schreden afstands een' kogel door harten-aas jaagt. Het duëlleren is hem zoo tot gewoonte geworden, dat hij in hetzelfde oogenblik, waarin hij op zijne tegenpartij loert, kan lagchen en boerten of een snuifje nemen. Somwijlen kleedt hij zich op de zonderlingste wijze, ten einde gelegenheid te hebben, om de lieden, welke zijn opschik doet lagchen, uit te dagen.’
De woorden van den Kapitein hadden den diepsten indruk op mij gemaakt. Ik hoorde hem aan, zonder hem in de rede te vallen. Hij sprak verder: ‘Onder die vechters zijn soms nog lieden, die een geweten hebben; maar deze man heeft niet het minste vonkje van menschelijkheid in zijnen boezem. Telkens maakt hij jagt op nieuwe slagtoffers. Hij gevoelt zich nooit gelukkiger, dan wanneer hij vijftien schreden van zijne tegenpartij staat.’ - Hier hield stewart een oogenblik stil, en vervolgde daarop met eene bevende stem: ‘Ook ik had in mijne jeugd het ongeluk, eenen mensch in een tweegevecht neder te schieten; sedert dien tijd heb ik geen oogenblik rust, en toch was, volgens de gewone begrippen van eer, het regt op mijne zijde. - Een mijner kameraads, met name cameron, had eene Dame in den schouwburg beleedigd; ik trok mij hare zaak aan. - Cameron hief de hand tegen mij op - ik eischte voldoening. Den volgenden morgen duëlleerden wij; en, ofschoon ik toen nog nooit een pistool had afgeschoten, trof ik toch bij het eerste schot mijne partij in de borst. Mijn arme vriend viel, en gaf, na eene korte doodsworsteling, den geest. De gedurige herinnering van deze verschrikkelijke gebeurtenis heeft mijn leven verpest. Dikwerf zie ik in den droom mijnen ongelukkigen vriend aan mijne voeten met den dood kampen ik hoor dat doffe reutelen zijner bloedende borst; dikwijls, als ik alleen ben, zie ik hem doodelijk getroffen op den grond nederzinken, en nevens

{==152==} {>>pagina-aanduiding<<}
hem de rookende pistolen. Bij stillen nacht, wanneer de maan over den oceaan opgaat, zie ik zijn bleek lijk aan den horizon uit de zee opstijgen.’
Zwijgend gingen wij nevens elkander, in gepeins verzonken. Eindelijk berelkten wij de sloep, die mijnen medgezel aan boord moest brengen. Ik wilde afscheid van hem nemen. Hij deed mij den voorslag, met hem aan boord van den Planter te gaan - zoo heette de Oostindievaarder, waarop hij het bevel voerde. Ik nam de uitnoodiging des Kapiteins aan, voor wien ik reeds zekere achting ontwaarde, die mij meer of min aan hem gehecht maakte. Ik stapte met hem in de sloep, en weinige minuten daarna bevonden wij ons aan boord van het schip. Het was laat, of liever vroeg; want het was des morgens ten twee ure. Ik begaf mij in eene hangmat, en sliep spoedig in. Des morgens werd ik gewekt door eenen matroos, die mij kwam zeggen, dat het ontbijt gereed stond; maar ik had, dewijl er den vorigen dag rijkelijk was gedronken, eene zware hoofdpijn, welke mij niet toeliet op te staan. De Kapitein noodigde mij, om den dag over op het schip te blijven; hij meende, dat de frische zeelucht mij wel zoude herstellen. Daar ik geene dringende bezigheden had, welke mijne tegenwoordigheid in de stad vorderden, liet ik mij bewegen en bleef.
De Planter had reeds de volle lading; deswege was er voor stewart weinig te doen. Wij bragten dus den ganschen morgen met praten door. De Kapitein was een zeer achtingwaardig man. Hij uitte weleens zonderlinge begrippen; waren dezelve niet altijd gegrond, zoo hadden zijne gedachten evenwel de verdienste van oorspronkelijk te zijn. ‘Wie mag toch daar in dat ligte vaartuig naar ons toe sturen!’ riep stewart, terwijl hij door zijnen verrekijker zag. ‘Het is, zoo waar, Kapitein wilthorpe!’ - ‘Wie is dat?’ - ‘Een Officier, in dienst van de Republiek Columbia, de waardige vriend van den duëllist. Het doel van zijn bezoek laat zich wel raden.’
De sloep bereikte den Planter; wilthorpe (want deze was werkelijk de persoon, die in dezelve zich bevond) vroeg, of Kapitein stewart aan boord was. Toen hij op deze vraag een bevestigend antwoord ontving, kwam hij schielijk de valreep op, en stapte op het verdek. - Wilthorpe had iets verwijfds in zijn voorkomen. Om dit te

{==153==} {>>pagina-aanduiding<<}
verbergen, liet hij zijne bakkebaarden tot ongemeene breedte groeijen; lange knevels overdekten zijne lippen; hij stak het hoofd hoog op, en zocht zich eene krijgshaftige houding te geven. Het was omtrent, of men een' soldaat zag, die voor Officier spélen wilde. ‘Heb ik de eer, met Kapitein stewart te spreken?’ zeide hij, naar ons toe tredende. ‘Ja, Mijnheer!’ antwoordde de Kapitein met eene kleine buiging. ‘In dit geval,’ hernam wilthorpe, ‘wenschte ik de eer te hebben, een paar woorden met u alleen te spreken.’ - ‘Ik weet niet,’ zeide stewart, ‘dat tusschen ons beiden iets besproken zou kunnen worden, dat deze Heer niet mag weten.’ - ‘Mag ik vragen, of die Heer,’ antwoordde wilthorpe, terwijl hij zijnen blik op mij vestigde, ‘de eer heeft, uw vriend te zijn?’ - ‘Dat moet voor u eene onverschillige zaak zijn. Heb slechts de goedheid, mij het doel uwer komst te kennen te geven.’ Op deze woorden stak wilthorpe de borst vooruit, hief zijn hoofd op, zoo veel zijne kleine gestalte het toeliet, en nam met veel deftigheids uit zijne brieventasch een klein briefje, dat hij aan den Kapitein ter hand stelde met de woorden: ‘Heb de goedheid, dit te lezen.’ Hetzelve was van den volgenden inhoud:
Brenger dezes, den Heer Kapitein wilthorpe, heb ik de schikkingen omtrent de zaak van eer tusschen Kapitein stewart en mij opgedragen.

Get. Henri d'egville.

‘En wat moet dit briefje beduiden?’ hernam stewart, na het gelezen te hebben: ‘Wat wil de Heer henri d'egville van mij?’ - ‘Dit briefje beduidt, dat mijn vriend d'egville zich zeer beleedigd houdt, dewijl gij gisteravond, aan tafel van den Heer invoice, hem met het zingen van een zoogenaamd Schotsch lied misleid hebt; en hij heeft mij tot u gezonden, om u te verzoeken, dat gij heden morgen u laat vinden aan de Ciri, achter de rots van Inguanna.’ - ‘Gij kunt aan den Heer d'egville zeggen, dat hij ter aangeduide plaatse mij niet zal aantreffen. Ik ben geenszins verlangend, om de lijst zijner slagtoffers te vergrooten.’ - ‘Ik kan onmogelijk gelooven, Mijnheer, dat gij dit antwoord wilt laten geven aan eenen man van eer, welken gij grovelijk beleedigd hebt. Moet ik werkelijk mijnen vriend zeggen, dat gij hem de gevorderde voldoening

{==154==} {>>pagina-aanduiding<<}
weigert?’ - ‘Ik spreek Engelsch, en gij verstaat deze taal: houdt gij het voor beter, dat ik den Heer d'egville in het Grieksch of Schotsch antwoorde?’ - ‘Zoo zal de Heer d'egville het regt hebben, om overal te zeggen, dat vrees u belet heeft, hem voldoening te geven,’ hernam de Columbiaansche Officier met verachting. ‘Aan het oordeel van den Heer d'egville over mijn gedrag ligt mij niets gelegen,’ antwoordde stewart met verwonderlijke bedaardheid. ‘Mijnheer d'egville zal zich voor geregtigd houden, om u in het openbaar te tuchtigen.’ Een gloeijend rood overdekte plotselijk het aangezigt van stewart. Hij herstelde zich echter spoedig, en zeide, terwijl hij spottend de stem en manieren van wilthorpe nabootste: ‘Wanneer gij mij niet in de noodzakelijkheid wilt brengen, dat ik u over boord werpe, zoo zult gij de goedheid hebben, u ten spoedigste te verwijderen.’ Op deze woorden van den Kapitein kwamen terstond vijf of zes matrozen toeloopen; wilthorpe sloeg een' woedenden blik op stewart, stapte in de sloep en verdween.
‘Ik weet niet, hoe men mijne handelwijze beoordeelen zal,’ sprak stewart; ‘maar, nadat ik eenmaal het bloed van eenen mensch vergoten heb, verbiedt mij mijn geweten, de uitdaging tot een tweede duël aan te nemen. Ook is het leven eene te kostelijke gave des Hemels, dan dat ik zou kunnen besluiten, hetzelve op te offeren, om eenen man, dien ik veracht, voldoening te geven.’ - ‘Uw besluit,’ zeide ik, ‘doet u eer aan; maar....’ ‘Ik weet, wat gij zeggen wilt. Gij wilt nog vragen, wat ik doen zal, indien d'egville de bedreiging van dezen nietswaardigen wilthorpe werkelijk ten uitvoer brengt. Ik draag de naden van vijf wonden, roemvolle blijken van de diensten, welke ik aan mijn vaderland bewezen heb. Drie daarvan ontving ik in den slag van Trafalgar. Deze likteekens zijn te diep, dan dat een eerroover dezelve zou kunnen bedekken of vernietigen.’
Het was een allezins edel besluit; maar dit goede voornemen bleef onuitgevoerd. Een uur later ging namelijk mijn vriend op de haven aan wal, om vóór het wegzeilen nog een en ander te beschikken. Ik vergezelde hem. Naauwelijks waren wij op de kaai, of d'egville, dien wij niet bemerkt hadden, trad plotseling voor ons, sloeg met zijne karbats stewart in het aangezigt, wierp zich op een

{==155==} {>>pagina-aanduiding<<}
gereed staand paard en rende weg. Dit was in het bijzijn van verscheidene personen gebeurd, en in korter tijd, dan ik het verhaal.
De gelaatstrekken van stewart waren gewoonlijk zoo schoon, zoo regelmatig en zoo zacht tevens, dat het scheen, alsof dezelve geene hevige gemoedsbewegingen, geenen toorn konden uitdrukken; in dit oogenblik echter had woede hem zoo zeer veranderd, dat hij onkenbaar was. Nooit zag ik eenen mensch in zoodanigen toestand; zijne borst zwoegde geweldig onder den inwendigen kamp der grimmigste hartstogten. Het gelukte mij intusschen, hem in een nabijzijnd huis te brengen; ik smeekte hem, dat hij mogt bedaren - maar vruchteloos; met groote schreden stapte hij in de kamer heen en weder, vloekende, en verwenschingen tegen d'egville uitboezemende. Plotseling bleef hij staan, en sprak: ‘Welaan, het zij zoo! De wereld moet van dezen moordenaar bevrijd worden; ik zet er mijn leven voor op.’ Hierop vatte hij mijne hand, die hij met krampachtige heftigheid drnkte, en vroeg mij: ‘Wilt gij mijn seconde zijn?’ Ik knikte toestemmend, en hij deelde mij hierop het besluit mede, dat hij genomen had. Zeker zou d'egville in het tweegevecht moeten blijven; doch ook mijn vriend kon den dood niet ontgaan. Dit vooruitzigt was zoo verschrikkelijk, dat ik mijn woord terugnam. ‘Hoe!’ zeide stewart, ‘gij wilt mijn getuige zijn, met het beding, dat ik mij op twaalf schreden voor mijne partij stel, die van zijn schot zeker is; en wanneer het gevaar gelijkstaat, weigert gij? Zoo moet ik naar een' anderen seconde omzien. Doch wie zal getuige willen zijn van een tweegevecht, waarin ik noodwendig moet omkomen? Welaan dan, ik ga alleen.’
Ik bevond mij in den pijnlijksten angst. Mij bleef geene andere keuze, dan een tweegevecht bij te wonen, waarin beide partijen den dood zouden vinden, of mijnen vriend aan de verraderlijke streken van den nietswaardigen wilthorpe bloot te stellen, indien ik hem alleen liet gaan. Eindelijk, nadat ik mij een oogenblik had bedacht, kwam de hoop in mij op, dat mijn vriend niet vallen zoude. Ik sprak dus tot stewart: ‘Hier is mijne hand; ik vergezel u.’ Hij antwoordde niet, maar drukte mij in zijne armen. Hij zeide daarop met eene vaste stem: ‘Er moeten vier matrozen aan wal komen, om een graf voor twee

{==156==} {>>pagina-aanduiding<<}
lijken te graven. Heb gij de goedheid, mijnen uitersten wil, dien ik u zal ter hand stellen, na mijnen dood, ten uitvoer te doen leggen. Ook verzoek ik u, mijne bevelen aan den Luitenant op den Planter over te brengen. Ten zes ure, vergeet het niet, aan de baai, achter de rots van Inguanna.’ Stewart ging heen. Ik begaf mij terstond naar de woning van d'egville. Ofschoon het reeds omstreeks twee ure in den namiddag was, vond ik hem nog aan het ontbijt. Toen ik binnentrad, stond hij op, en verzocht mij, plaats aan zijnen disch te nemen. Ik bedankte, en gaf te kennen, dat Kapitein stewart mij in last had gegeven, om hem te spreken. ‘Nu, wil hij dan eindelijk besluiten, met mij te duëlleren? Het bevreemdt mij zeer, dat een Officier van zijnen rang zoo moeijelijk te bewegen was, om zich als een man van eer te gedragen.’ - ‘Gij hebt het oogmerk van mijne komst geraden. Gij zult dus op de door den Heer wilthorpe bepaalde plaats u laten vinden?’ - ‘Hierop kunt gij rekenen.’ - ‘Mij blijft nog over, u de voorwaarden bekend te maken, zoo als de Heer stewart die bepaald heeft.’ - ‘Dat is niet noodig. Dit punt gaat u aan en Kapitein wilthorpe. Wat gijlieden met elkander bepaalt, is mij wél.’ - ‘Vergeef mij, Mijnheer! ik wil met eenen man, als wilthorpe, niets te doen hebben, en moet u derhalve aangaande de voorwaarden van het tweegevecht onderrigten.’ Hierop gaf ik hem met weinige woorden te kennen, welke maatregelen stewart had genomen, om den dood van hemzelven en van zijnen tegenstander onvermijdelijk te maken. Het gelaat van d'egville veranderde hierop plotseling. ‘Ik strijd als een man van eer; maar onder
zulke voorwaarden wil ik niet vechten.’ - ‘En alleen onder deze voorwaarden wil mijn vriend vechten. Gij zijt een schutter van den eersten rang, en Kapitein stewart is min gewoon, pistolen te behandelen. Ontwijkt gij thans, zoo heeft mijn vriend het regt, om u te bejegenen gelijk gij hem bejegend hebt. - Ik moet u verzoeken, mij niet met zulke dreigende oogen aan te zien. Ik ben geenszins gekomen, om nieuwen twist met u te maken. Ik wensch slechts te weten, of gij gezind zijt, de wel verschrikkelijke, maar toch edele en eervolle voorwaarden van mijnen vriend aan te nemen.’ - d'Egville antwoordde niet. - ‘Ziet gij van het tweegevecht af?’ - ‘Ik een duël weigeren! Ik, henri d'egville van Kaap François, een duël

{==157==} {>>pagina-aanduiding<<}
weigeren! Ik zal komen, en neem de voorwaarden van Kapitein stewart aan.’ - ‘Ten zes ure achter de rots van Inguanna.’ - ‘Ten zes ure. Ik zal mij laten vinden.’ Ik maakte eene buiging en ging weg. Op den trap hoorde ik d'egville zijnen knecht roepen, en bevel geven, om zijne pistolen in gereedheid te brengen. Tevens liet hij wilthorpe halen, die zich in de biljartkamer bevond.
Ten zes ure waren wij - d'egville, wilthorpe, stewart en ik - aan de baai, achter de rots van Inguanna. Op eenigen afstand van ons, aan het strand, zag men een' hoop versch opgeworpene aarde en een graf, ruim genoeg om twee lijken te bergen. Volgens de gemaakte bepaling, zouden beide de strijdenden zich aan den rand des grafs plaatsen, ieder de punt van eenen zakdoek vatten, en op een gegeven teeken te gelijk losbranden. De dood der beide partijen was dus onvermijdelijk.
De zon scheen nog met vollen glans. Ik zag stewart een' zwaarmoedigen blik op het gestarnte van den dag werpen, als wilde hij afscheid van hetzelve nemen. Hij scheen te bidden. Intusschen was zijne houding kalm en bedaard. d'Egville staarde bewegeloos voor zich heen, en scheen als vernietigd. Wilthorpe en ik laadden de pistolen; toen trokken wij het lot, wie van ons beiden het teeken zou geven. Dit viel mij ten deel. Hierop naderden wij het graf; d'egville en stewart plaatsten zich aan den rand; ieder vatte eene punt van den doek, en wij reikten hun de pistolen. Dat was een verschrikkelijk oogenblik!....
‘Mijne Heeren! zijt gij gereed?’ riep ik. ‘Ja,’ antwoordden zij, met eene naauwelijks hoorbare stem.
Eene ongestoorde kalmte lag bij voortduring op het schoone gelaat van stewart; eene doodelijke bleekheid had zich over de trekken van zijne tegenpartij verspreid. Vergeefs zocht d'egville zich te herstellen; angst en ontzetting overweldigden den nietswaardigen meer en meer; zijn gezigt werd vreeselijk ontsteld; zijne tanden klapperden; hij beefde, als een blad, over zijn gansche ligchaam; de zakdoek, de pistolen ontvielen aan zijne handen; zijne knieën knikten; hij zonk neder, en stortte in het graf.
Henri d'egville, de algemeen gevreesde duëllist, die het bloed van meer dan twintig offers had vergoten, lag daar in onmagt uitgestrekt; het was, alsof hem plotseling

{==158==} {>>pagina-aanduiding<<}
de dood had getroffen. Stewart aanschouwde den jammerlijken toestand van zijnen vijand, en riep met edele verachting uit: ‘Ellendeling! gij zijt een te erbarmelijke bloed, dan dat ik mijnen toorn tegen u zoude botvieren!’
Met deze woorden wierp hij zijn pistool verre van zich. Wij stapten in de sloep, die op eenigen afstand lag, en lieten d'egville aan de verzorging van zijnen hem waardigen vriend over. Twee matrozen waren, zonder ons weten, getuigen van het voorval geweest. Toen wij dus aan boord kwamen, wist ieder reeds het gebeurde. Het scheepsvolk van den Planter, dat den Kapitein als aanbad, ontving hem met het uitbundigste vreugdegejuich. Men kan zich geen denkbeeld maken van de blijdschap dezer lieden. Zij drukten den Kapitein aan hunne borst, tilden hem, in weerwil van zijne tegenkanting, op hunne schouders, en droegen hem, onder een verdoovend hourah! op het verdek rond. De kennis van den gelukkigen afloop des tweegevechts, dat zoo verschrikkelijke gevolgen had kunnen hebben, verspreidde zich weldra op de overige schepen, welke in de baai ten anker lagen, en derzelver matrozen beantwoordden de vreugdekreten op den Planter met luid geroep, dat van aller hartelijke deelneming getuigde.

Engelenwacht.


Moêgespeeld en moêgesprongen, 
Slaapt mijn lieve jongen zacht; 
't Is alsof er Eng'len zongen, 
Vriendlijk wenschend: goeden nacht! 
Neêrgedaald uit 's hemels bogen, 
Streken zij langs 't wichtje neêr, 
Ongezien door de ouderoogen, 
't Sussend, kussend keer op keer. 
 
Slaap, mijn jongen! Gij moogt slapen; 
Ouden kunnen dikwerf 't niet. 
Schijnvreugd doet des daags hen gapen, 
's Nachts hen waken van verdriet. 
Slaap, mijn jongen! en de morgen 
Wekke u weêr tot nieuwe vreugd! 
Onschuld spaart u angst en zorgen; 
Onschuld, de Engel van de jeugd. 

{==159==} {>>pagina-aanduiding<<}

God, bewaak hem! Hoor mijn bede! 
'k Bid om goud noch goed noch eer. 
Schenk hem vroomheid, zielevrede; 
Dwazen bidden slechts om meer. 
Dat, als onspoedsslagen treffen, 
Deugd en godsvrucht hem verkwikk'! 
Doe hem vrolijk 't oog verheffen, 
Juichend in zijn' jongsten snik! 
 
Een Vader. 
L. 1835. 





Ontboezeming bij de herstelling van Neêrlands kroonprins.

Aan de Belgen.


Verbergt dien lach, gij eervergeten, 
Die orde en regt met voeten traadt, 
En, bij uw helsche zegekreten, 
Uw zwarte ziel te meer verraadt! 
Verzwelgt ze! Stikt bij 't Ïo zingen! 
Laat diepe schaamt' den glans verdringen, 
Die nog uw snood gelaat omgeeft! 
Verstomt bij onze jubelklanken! 
Hoort 't schaatrend Neêrland juichen, danken: 
God zij geloofd, de Kroonprins leeft! 
 
Hij leeft!.... Door duizend, duizend tongen, 
Zoo plotseling door schrik verstijfd, 
Wordt Gode een loflied toegezongen, 
Die Neêrlands volk ten Schutsheer blijft. 
Bouwt vrij van nieuws op vreemde krachten! 
Wij durven hulp van Hem verwachten. 
Die 't onregt, ook der sterken, wraakt; 
Bij 't woeden van uw Bondgenooten 
En bliksems op ons neêrgeschoten, 
Voor de eer van Neêrland heeft gewaakt. 
 
Daar knielt zij met gevouwen handen, 
Zij, Neêrlands ed'le Kroonvorstin; 
Omgeven van haar dierste panden, 
Dringt aller dank ten Hemel in. 

{==160==} {>>pagina-aanduiding<<}

Wij stemmen in die lofgezangen, 
Hoort Bato's kroost den toon vervangen, 
Die hier van reine lippen zweeft; 
Hoe 't Hallel klinkt bij 't stemverheffen! 
Die toon, ontzinden! moet u treffen: 
God zij gedankt, de Kroonprins leeft! 
 
Hij leve, (eert Gods welbehagen!) 
Tot roem van 't lieve vaderland! 
Hij leve, om 's Konings regt te schragen, 
Te lang door muitzucht aangerand! 
Hij zal ons 't spoor der glorie wijzen, 
Als weêr de schoone dag zal rijzen, 
Dat Nederland ter vierschaar treedt; 
Dan staat, voor Koning en altaren, 
Een drom onwrikb're legerscharen 
Van 't trouwe volk ten kamp gereed. 
 
Van 't volk, dat, bij het staatsberoeren, 
De ware vrijheid kent en mint, 
Den band thans naauwer toe voelt snoeren, 
Die hen aan hunnen Veldheer bindt; 
Dat moedig, op het spoor der vad'ren, 
Met onverbasterd bloed in de ad'ren, 
Wel kluisters breekt, die heerschzucht geeft, 
Maar zich met eendragt weet te omgorden, 
En pal staat voor der muit'ren horden, 
Met Neêrlands kreet: de Kroonprins leeft! 
 
Knielt, bukt in 't stof, gij onverlaten! 
Voor 't afgebedeld purper neêr! 
U, laffe, ondankbare onderzaten! 
U voegt geen ander Opperheer. 
Wij gunnen u de slaafsche keten, 
En zullen nooit den stond vergeten, 
Zoo naauw aan onzen roem verpand. 
Kent gij den Held, die u verplette, 
Bij Leuvens vest het wraakzwaard wette?... 
Het is de Held van Nederland! 
 
Hij leve, om aan Euroop te toonen, 
Wat mannenmoed en trouw vermag! 
Hij aêmt voor Neêrlands vrije zonen 
Tot aan zijn' jongsten aderslag. - 
Hoort hen Gods goedheid jub'lend prijzen, 
Die, bij ontelb're gunstbewijzen, 
Thans Neêrlands roem behouden heeft! 
Juicht, braven! stemt in onze klanken! 
Hoort Vorst en volk vereenigd danken: 
God, U zij de eer! de Kroonprins leeft! 
 
holle, Lt. Kol. 
Brielle, 26 Jan. 1835. 






{==161==} {>>pagina-aanduiding<<}

De gevelde eik.


't Gevogelt' des nachts zoekt zijn duistere streken; 
De bergstroom bruist schuimend door 't woud; 
Maar de eik moet geveld, en hij draagt reeds het teeken: 
Eene eeuw stond hij, heerlijk en stout! 
Een slag - hoor! een ruischen en zuchten in 't ronde; 
Een tweede - daar buigt hij het hoofd; 
Een derde - 't wordt duister in 't bosch; het verkondde: 
Men heeft ons den koning geroofd! 
 
Gescheurd zijn zijne armen - de takken en loten; 
Nu splijt men den klagenden romp; 
Daar zinkt hij op 't water, in ketens gesloten, 
Een vormlooze, drijvende klomp; 
De zaag klieft het merg; zijne stevige krachten 
Verleent hij aan 't schip op de reê; 
Geboord en gespijkerd, ontvangt hij zijn vrachten: 
Daar zwiert en daar zweeft hij op zee! 
 
Maar nu, met zijn vleugels naar 't oost en naar 't westen, 
Gelijkt hij een' bode des doods; 
Zijn roem op de zeeën zal dond'rend zich vesten; 
Hij wil, ook geveld, nog iets groots! 
Omgeven door bliksems, bepurperd met lijken, 
Gehuld in een vlammende pracht, 
Moge elk, waar hij heerscht, nog de vlag voor hem strijken, 
En beev' voor zijne ijzeren magt! 
 
En heeft hij verwonnen, en is er gestreden, 
Men roem' hem aan haven en strand; 
Zijn werk is geëindigd, volbragt hier beneden: 
Wat eischt hij nog meer van zijn land? 
Niets meer kan een koning op aarde verlangen, 
Een dichter, een wijsgeer, een held: 
Een stervende naam en een handvol gezangen, 
En dan naar den grafkuil gesneld! 
 
B.T.L.W. 
Rotterdam. 

(Navolging uit het Engelsch van cornwall.)


{==162==} {>>pagina-aanduiding<<}

Dweeperij en ligtzinnigheid niet zelden één en hetzelfde.

(Uit de Allgemeine Kirchenzeitung, 1834.)

Een vroeger onbesproken meisje uit eene goede familie diende aan zeker vorstelijk Hof, en was om haar karakter zeer geacht. Sedert een paar jaren begon men echter op te merken, dat zij tot den aanhang der zoogenaamde vromen overhelde. Zij las vlijtig Traktaatjes, en nam in elk opzigt den schijn van ongemeene gemoedelijkheid aan. Het bedriegelijke van dezen schijn bleek intusschen ten duidelijkste, daar zij in den treurigen toestand geraakte, dat zij ongehuwd moeder zou worden. Zoodra men aan het Hof dit vernam, werd zij door de Vorstin, die goede orde en zedelijkheid bemint, spoedig, ofschoon niet zonder eenige ondersteuning, verwijderd.
Zij trok nu met hare moeder, die mede tot verregaande dweeperij is vervallen, naar eene niet verre van de hoofdstad gelegene plaats, waar zij eene woning huurde en hare bevalling afwachtte. Daar bezocht haar tot dien tijd toe, en bezoekt haar verder nog, steeds een schoenmaker uit eene nabijzijnde stad; een man, die tot de zoogenaamde vrome gezelschappen behoort, het land rondreist met de rokszakken vol Traktaatjes, dezelve overal uitdeelt, en voorts zijn best doet, om broeders en zusters te werven.
Onder de leiding van dezen dweepzieken man, die in eene hooge mate den geest waande te hebben, bragt de gevallene, die eerst over haar ongeluk zeer bekommerd scheen te zijn, het weldra zoo verre, dat zij welgemoed in haren toestand zich schikte, ja zelfs, in overeenstemming met hare moeder, aan den Predikant der plaats, die ambtshalve haar over haar geval onderhield, onbewimpeld verklaarde: ‘Wij verblijden ons (deze waren de eigene woorden van moeder en dochter) en wij danken den Heiland, dat Hij ons dit lijden, tot ons heil, opgelegd heeft; wij willen het te zijner eere dragen.’ In de kerk kwam zij niet. Dat is voor haar geene behoefte; haar vrome vriend, de schoenmaker, bidt met haar en hare moeder. De Leeraar predikt in een' anderen geest; bij hem kan zij dus geen zielevoedsel naar haren smaak vinden. Omgang met menschen in hare tegenwoordige woonplaats heeft zij ook niet; de lieden aldaar zijn geene dwee-
{==163==} {>>pagina-aanduiding<<}
pers. Zij doet echter moeite, om anderen tot hare inzigten te brengen. Zij zendt te dien einde Traktaatjes, doch ontvangt ze meestal ongelezen terug.
Als moeder zorgt zij zoo weinig voor haar kind, dat hetzelve in de vier eerste weken alleen om de 12 uren door eene vreemde werd gereinigd. Om hare schoonheid nie te benadeelen, weigerde zij aan hetzelve de moedermelk. Daarentegen zag men haar dikwerf voor den spiegel de haarlolken, waarop zij niet weinig zich laat voorstaan, in orde schikken, en de kleederen aanpassen, die hare gestalte het best doen uitkomen.
Deze daadzaken, op welker waarheid men kan vertrouwen, bewijzen, hoe zeer de schijn van vroomheid soms bedriegt; terwijl de verbijstering zoo verre gaat, dat een gevallen meisje de gevolgen van hare eigene schuld niet acht, en haar misdrijf als eene beschikking van God aangemerkt wil hebben.

Opmerkenswaardige gewoonte.

Aan de Elbe, in de omstreken van Hamburg er Altona, heerscht het algemeene gebruik onder de landlieden, om des zondags met een' bloemruiker in de hand ter kerke te gaan, en daarmede als 't ware hunne hulde aan en erkentenis van het regtseigendom van de tegenwoordig zijnde eigenaars hunner hoeven en landerijen te bewijzen. Ieder landman, hoe gering zijn tuintje achter zijne woning moge zijn, zondert een plekje daarvan af, 't welk algemeen de benaming van kerkbloemenperkje of bedje draagt.

Aandoenlijk voorval.

Onlangs verspreidde zich door Londen het gerucht van een spook in vrouwelijke gedaante, dat om middernacht tusschen de graven op het kerkhof van St. Giles rondwandelde, en bij voorkeur om die van korteling begravenen. Gedurende verscheidene nachten waagde het niemand, de zaak nader te onderzoeken. Eindelijk deed zich een man van moed voor, die zich om dien tijd naar de aangewezene plaats begaf. Het duurde niet lang, of het spook verscheen. Terstond greep

{==164==} {>>pagina-aanduiding<<}
hij het aan; en nu ontdekte het zich, dat het eene Iersche vrouw was, anna macareths geheeten. De arme moeder had onlangs haren zoon verloren; en, daar zij vernomen had, dat de opstandingsmannen (dus worden de lijkdieven genoemd) dikwijls de pas gestorvenen opgraven, om derzelver lijken heimelijk aan de ontleedkamer te verkoopen, zoo dreef moederliefde haar, des nachts naar het kerkhof te gaan, om het graf haars geliefden even trouw te bewaken, as zij eens deszelfs wieg had gedaan!

Profetische toast.

Vorst blücher bragt eens aan den Hertog van wellington dezen toast: ‘Mogten de vruchten, door de zwaarden der legers verzekerd, door de vederen der Ministers niet weder vernield worden!’

Bladvullingen.

Talleyrand leeft stil.


Hoe! Talleyrand leeft stil? 
De weerhaan draait niet om zijn spil? 
Europa! Frankrijk, vreest! 
Na zulk een stilte is steeds de storm het felst geweest. 
 
l.v.l. 
Extenpore. 


Het nog niet gecensureerde of nagedrukte boek.


Één boek bleef veilig nog voor nadruk of censuur: 
't Is, zoo ge 't weten wilt, het Boek van... de Natuur. 


Oordeel van eenen Turk over de Europesche huwelijken.


Eer loterij, met luttel prijzen en veel nieten; 
Sultanes bij de vleet, maar weinig favorieten. 


De meester en zijn knecht.


‘Sta op, o luiaard, die gij zijt!’ 
Riep meester Storm, die, streng en straf, 
Zijn volk meer werk dan eten gaf; 
‘Sta op! de morgenstond 
Heeft goud in zijnen mond.’ - 
‘Och!’ zucht de knecht, ‘had hij voor mij slechts een ontbijt!’ 







{==165==} {>>pagina-aanduiding<<}

Mengelwerk.

De overblijfselen der Gothische taal, zoo verre zij tegenwoordig bekend zijn.

Door J.H. Halbertsma,

gewoon Lid der Koninklijke Societeit te Koppenhagen en der Leidsche Maatschappij, buitengewoon Lid van het Friesche Genootschap, corresponderend Lid van het Koninklijk Nederlandsch Instituut en der Maatschappij van Weldadigheid enz., Kerkleeraar bij de Doopsgezinden te Deventer.
Gothicae versionis epistolarum Divi Pauli ad Romanos, ad Corinthios primae, ad Ephesios, quae supersunt ex Ambrosianae Bibliothecae palimpsestis deprompta cum adnotationibus edidit carolus octavius castillionaeus. Mediolani, Regiis typis. 1834. 4to. pag. 64.
Het verdient de opmerking der Nederlanders, dat de wieg der Gothische letterkunde op den Nederlandschen bodem thuis hoort. Goropius becanus, met hoe veel regt om zijne afleidingen bespot, was evenwel de eerste, die eene proeve van het Gothisch, hem door antonius morillon uit den Codex Argenteus verstrekt, in het licht zond. (1569.) Hem volgde bonaventura vulcanius, die voor het eerst met Gothische letteren uit de gieterij van plantijn drukte, en behalve uitgebreidere proeven ook nog eene verhandeling over de waarde der Gothische letteren uitgaf. (1597.) Arnoldus mercator leverde

{==166==} {>>pagina-aanduiding<<}
iets van denzelfden aard in de Inscriptiones van gruterus. (1616. Tom. I. p. 147.) Eindelijk verscheen franciscus junius, de eerste, die al de tongvallen van den Germaanschen taalstam in de eerste en zuiverste bronnen opspoorde, en den Codex Argenteus, een gedenkstuk der 5de eeuw, als bij wijze van wonder in de handen der verbaasde letterkundigen overgaf. De grond dan, dien onze voorvaderen het eerst gevonden en als hun eigendom beploegd hebben, behoort die grond, vraag ik, door ons geheel aan het beheer van vreemdelingen te worden overgelaten? Ik geloove meer met de dankbaarheid, die wij aan het voorgeslacht, en met den eerbied, dien wij onszelven schuldig zijn, te rade te gaan, zoo ik mij ten minste een klein hoekje op den verlatenen bodem toeëigene, en de vruchten van mijne vlijt, hoe mager anders, mijnen landgenooten aanbiede. Het belangrijke boek, waarvan de titel aan het hoofd dezes prijkt, biedt mij eene geschikte gelegenheid tot eene herziening niet alleen van den Gothischen tekst, maar tevens van de aanteekeningen, met welke de edele Graaf de castiglioni dien opgehelderd heeft. Dit is het onderwerp eener Latijnsche Commentatio, waarvan de uitgave in Oud-Nederland zal beproefd worden, en men vleit zich, ook met buitensluiting van alle waarde voor de Germaansche taalstudie, dat het belang, hetwelk de varianten van ulphilas voor de kritiek des Nieuwen Testaments bezitten, niet geheel aan de aandacht onzer inlandsche Exegeten ontglippen zal. Ulphilas vertaalde uit het Grieksch, en wel woordelijk; hij vertaalde uit Codices, ouder dan er thans eenige bestaan. - De onbekendheid van het gansche onderwerp bij de meesten mijner landgenooten heeft mij bedacht doen zijn op eene soort van Inleiding, die het onderwerp dezer bladzijden zal uitmaken. Ik zal hier dus eerst
in een kort overzigt van de geschiedenis der Gothen treden, om daardoor vervolgens de geschiedenis der vertaling van ulphilas het noodige licht bij te zetten.

{==167==} {>>pagina-aanduiding<<}

Het is bekend, dat de Gothen, na eerst het Scandinavische schiereiland, en vervolgens de oevers van den Weichsel bij de Oostzee bewoond te hebben, naar de uitwateringen van den Don geweken zijn. Hier besloegen zij de oevers van het meer van Azof, de Krim, benevens het noordwesten, het oosten en noordoosten van de oevers der Zwarte-zee. Een weinig na het midden der 4de eeuw daagde er eene natie uit hare moerassen op, van welke men voorheen niet had hooren spreken; het waren de Hunnen, wier woede en overmagt aan de oostelijke Gothen geene andere keus liet dan tusschen dood of slavernij, en de westelijker Gothen met zulk een' schrik vervulde, dat zij hunnen Bisschop ulphilas afvaardigden, om voor hen eene schuilplaats te smeeken binnen de palen van het Romeinsche gebied. Keizer valens nam hen op, en tweehonderdduizend gewapende Gothen trokken den Donau over, om zich met vrouwen en kinderen in Servië en Bulgarië te zetelen. Deze gewesten droegen toen den naam van Moesië; eene reden, waarom deze vlugtelingen Moesogothen genoemd zijn.
Bisschop ulphilas, dien wij hier als gezant aantreffen, heeft, volgens het eenstemmig berigt der geschiedenis, den ganschen Bijbel in het Gothisch vertaald. Daar nu de Gothen omstreeks 376 in het Romeinsche rijk overgingen, en reeds eene eeuw vroeger gechristend waren, zoodat zij in 325 een' Bisschop theophilus op het Concilie te Niceën zonden, zoo is 't hoogstwaarschijnlijk, dat ulphilas zijne vertaling reeds omstreeks het midden der 4de eeuw vervaardigd had. Majus en castiglioni meenen eene versterking van dit vermoeden te vinden in de bedenking, dat valens de Gothen onder voorwaarde van het Arrianisme te zullen omhelzen opnam, en er inderdaad geen spoor van Arrianisme in de vertaling van ulphilas, zelfs niet op Rom. IX:5, te vinden is. Volgens het verhaal van philostorgus, wien evenwel zijne waarheidliefde gëgund zij, waren de voor-
{==168==} {>>pagina-aanduiding<<}
ouders van ulphilas bij eenen inval der Gothen gevangen genomen, en hij zelf in Capadocië geboren en opgevoed. Indien dit berigt waarheid behelst, zou hij met het Grieksche taaleigen innig bekend moeten geweest zijn. Van zijnen Geheimschrijver selinas is 't zeker, dat hij in het Grieksch en Gothisch beide predikte, en dus de geschikte man was, om de Gothische vertaling uit den mond van ulphilas op te vangen en te boek te stellen. Hoewel nu de vertaling van deze personen, en dus de taal van hunnen tijd zij, is er echter geen afschrift van die eeuw tot ons gekomen, hetwelk bekend is.
Deze Gothen, door de knevelarij der Romeinsche ambtenaren verbitterd, sloegen weldra aan het muiten tegen hunne baatzuchtige gastheeren; maar eindelijk, beide door den dwang en de weldaden van theodosius beteugeld, hebben zij eene reeks van geruste jaren onder dezen Vorst in hun nieuw vaderland doorgebragt. Dit oorlogzuchtig volk was evenwel te onrustig van aard, om lang op ééne plaats de genoegens des vredes en eener door vreemde wetten geregelde maatschappij te smaken. Alaric viel, aan het hoofd der Visigothen, Italië aan, en nam in 410 Rome in; doch dit rijk was van korten duur. Nadat hij en zijn opvolger ataulph aldaar gruwelijk hadden huis gehouden, verlieten zij Italië, rukten door het zuiden van Frankrijk naar Spanje, en hebben aldaar het rijk der Visigothen opgerigt.
De Ostrogothen, van welke wij hier spreken, volgden later dit voorbeeld. Aangevoerd door theodoric, veroverden zij Italië, en stichteden aldaar het Ostrogothische rijk, hetwelk men rekent dat omstreeks 490 eenen aanvang nam, om in 553 door de dapperheid en het beleid van belizarius geëindigd te worden. Het aanwezen dezer veroveraars moest noodwendig diepe sporen in de landtaal van Italië achterlaten; en inderdaad heeft het Italiaansch niet alleen eene menigte Gothische woorden, in Latijnsch gewaad verkleed, opge-
{==169==} {>>pagina-aanduiding<<}
nomen, maar, wat meer zegt, de phrase, de syntaxis, de genius der spraak is geheel op Gothischen voet geschoeid. Ondertusschen behield het Latijn, hoezeer verbasterd, zijne oude plaats gewoonlijk in publieke akten en bijzondere overeenkomsten. Ook was het verblijf der beide afdeelingen van het Gothische volk te kortstondig en hun aard te krijgszuchtig, om zich eene eigene Ietterkunde te vormen. Met één woord, het komt mij waarschijnlijk voor, dat de vertaling des Bijbels en van eenige Grieksche vertoogen over de Godsdienst den ganschen letterschat uitmaakten, dien dit volk achterliet. Uit den vorm der letteren is 't genoegzaam bewezen, dat de weinige gedenkstukken der Gothische taal, die onzen tijd bereikt hebben, in dit land en tijdperk thuis behooren, en dus in Italië omstreeks het einde der vijfde of begin der zesde eeuw geschreven zijn. Wij zullen die gedenkstukken thans opnoemen.
Aan het hoofd van allen staat de Codex Argenteus. Hoewel in het klooster te Werden bij Keulen eerst gevonden; en na vele romaneske lotverwisselingen thans als een heiligdom in het hooge Noorden te Upsal weggesloten, is dit prachtig letterwerk door ihre bewezen uit Italië afkomstig te zijn. Het is onnoodig, hope ik, te herinneren, dat een ambteloos persoon hier te lande op eigene kosten matricen liet maken voor de Gothische, Runische, IJslandsche, Deensche, Grieksche, Romeinsche, Italiaansche en Engelsche letteren, allen om de welstandigheid op den pica-vorm gesneden, en dat hij met de letteren, daarin gegoten, die eerste en beroemde uitgave van den Codex Argenteus liet drukken, die thans op vele plaatsen, wegens den steeds vervallenden staat van het oorspronkelijke, zelve voor een' Codex te houden is. Franciscus junius vereeuwigde zijnen roem en dien van het onvergelijkbaar voorgeslacht door de uitgave van dit werk in 1665 te Dordrecht. Het zijn de Engelschen, die, met deze Nederlandsche matricen door junius begiftigd, naderhand in staat zijn gesteld, om de

{==170==} {>>pagina-aanduiding<<}
groote werken hunner Noordsche taalkennis met zulke nette letteren in het licht te zenden.
Dit werk bevatte niets meer dan de Evangeliën, en zulks nog met groote gapingen. Van de Brieven was geen enkel spoor voorhanden. Maar omstreeks eene eeuw later (1756) zag knittel te Wolfenbuttel een' Codex van de Origines van isidorus hispalensis, die over iets anders, hetwelk de copiist had zoeken uit te wisschen, heen geschreven was. Knittel zag toe, en het waren brokstukken van den Brief aan de Romeinen in het Gothisch, welke hij in 1762 met pracht en breedvoerige ophelderingen het licht deed zien.
In 1731 gaf antonius franc. gorius de Inscriptiones van donius uit, waaronder een kort, maar allermerkwaardigst stuk voorkwam, hetwelk in eens aan al de twisten, of de taal van den Codex Argenteus Gothisch, Frankisch of Theotisk ware, een einde maakte. Het was een Latijnsche koopbrief, gehaald uit de archiefkas der kerk te Arezzo, waarbij een Gothische Diaken guthilubs aan een' anderen Diaken alamods een stuk gronds verkoopt. Guthilubs bevestigt de overdragt door een eigenhandig onderschrift. En in welke taal? Van den Codex Argenteus.
Een dergelijk stuk verscheen in 1744 in sabbatini's Il vetusto Calendario Neapolitano. Het is weder een koopbrief, gevonden te Napels, waarin de geestelijkheid der kerk St. Anastasia te Ravenna een stuk weiland verkoopt. Onder de onderteekenaars verschijnen vier Gothische priesters, die, even als in den koopbrief van Arezzo, hunne toestemming geven in de taal van den Codex Argenteus; een tweede bewijs, dat de Cod. Arg. in de taal der Gothen vervat is.
Zooveel en niet meer waren de overblijfselen der Gothische taal. Als bij geluk aan het verderf ontsnapt, schenen zij het uiterste te zijn, waarop de letterkundigen mogten hopen. Ook was er bijkans eene halve eeuw verloopen, waarin niets ontdekt werd, toen er eensklaps van den anderen kant der Alpen een gerucht op-
{==171==} {>>pagina-aanduiding<<}
ging, dat er nieuwe overblijfsels gevonden waren. Het was de beroemde angelus majus, aan wien de klassische letterkunde de opwekking van zoo vele verlorene stukken te danken had, die deze ontdekking deed in de Ambrosiaansche bibliotheek te Milaan.
Uit het klooster van den heiligen columbanus te Bobbio, gelegen in het tegenwoordig rijk van Sardinië, op de grenzen van het Hertogdom Parma, zijn eenige alleroudste handschriften overgebragt in de Ambrosiaansche bibliotheek te Milaan, onder welke het argusoog van majus parkementen ontdekte, die reeds eenmaal beschreven geweest, door de monniken zoo veel mogelijk uitgewischt, en later met iets anders overschreven waren. Bezig met twee dezer Palimpsesten, waaruit hij den fronto en brokstukken van plautus opdielf, na te gaan, ontdekte hij in het onderschuilende schrift ook eenige regelen der vertaling van ulphilas. Deze vond spoorde zijne nieuwsgierigheid. IJverig zocht hij verder, en zie hier den uitslag zijner pogingen.
Onder de homilioe S. Gregorii Magni in Ezechielem, in 4to. Codex [S. 36. part. sup.] schemerden hem de Brieven tegen van paulus aan de Romeinen, aan de Corinthiërs, de Galaten, Ephesiërs, Philippiërs, Colossiërs, aan timotheus, titus en philemon in het Gothisch, en bovendien een gedeelte van een' Gothischen Almanak. Het laatste, in de taal van den Codex Argenteus den heiligen dag van Gothische martelaren meldende, heeft den laatsten twijfel nopens den oorsprong der taal, die hier voor ons ligt, in de zekerheid veranderd, dat zij geen andere dan die der Gothen is. De Gothische letter moet hier zoo flaauw doorblinken, dat ludov. muratorius, die dezen Codex door de handen liet gaan, met zijne anders scherpe oogen niets bemerkt heeft.
In den tweeden Codex, in 4to. [S. 45. part. sup.] hadden de monniken de Brieven aan de Corinthiërs, Galaten, Ephesiërs, Philippiërs, Colossiërs, Thessaloniceërs,

{==172==} {>>pagina-aanduiding<<}
aan timotheus en titus in het Gothisch begraven onder de noten van den heiligen hieronymus op jezaia. Ik zegge begraven, zoo dik en digt is de hieronymus er door hen over heen geschreven. De stoffe van dezen en den voorgaanden Codex dus dezelfde zijnde, geven zij eene menigte van varianten, vooral in de spelling en in den vorm der woorden, op elkander, en verlossen dus de Gothische taal uit dat enge cirkeltje, waarin de Grammatici onzer dagen hare vokalen en consonanten lieten rondwandelen. Wij vinden hier telkens de i met de ai, voor eene vokaal met de ij; de e met een ei, ja somtijds de th met de d en t gewisseld; de h telkens geassimileerd aan de volgende consonant, ten onloochenbaren bewijze, dat deze letter onze vaste ch was, en dus niets minder dan een nietsbeduidende naslag [ein unbetheutender Nachlaut. Zahn, ulphilas, Gram. p. 32.] Daar dan ook hier verscheidenheid in de eenheid heerscht, zal het vervolgens in etymologische navorschingen, waar wij de taal op een vroeger standpunt onderstellen dan zij ons bekend is, geoorloofd zijn, naburige letteren met elkander te laten wisselen, zonder het anathema van onwetendheid over zijn hoofd te krijgen. De talen zijn niet in eene Nationale Conventie gemaakt.
De derde Codex, in 4to. [G. 82. part. sup.] bevat de boeken der Koningen in het Latijn, en daaronder de Blijspelen van plautus, benevens een gedeelte der Medea en Oedipus van seneca. Maar nevens deze Romeinen sluimerde ook een Goth. Zes bladzijden bewaarden in het uitgewischte schrift stukken van esdras en nehemia, volgens de vertaling van ulphilas. Ook dezen Codex liet muratorius door de handen gaan, zonder te bemerken, dat het een Palimpsest was.
In den vierden Codex, in 4to. [I. 61. part. sup.] is een alleroudst handschrift der Evangeliën in het Latijn; maar achter het Evangelie van joannes is nog een ouder vel aangenaaid, bestaande uit vier bladzijden,

{==173==} {>>pagina-aanduiding<<}
waarop het laatste hoofdstuk van mattheus, en daaronder het XXVI cap. matthei, in het Gothisch, met groote letteren, naderende tot den vorm van die in den Cod. Argenteus. Dit brokstuk begint met het 38ste vers, en eindigt met het lste van het 27ste hoofdstuk; de Codex Argenteus begint met het 70ste vers van het 26ste hoofdstuk, zoodat de Codex Argenteus met 33 verzen wordt aangevuld, en de zeven overige verzen, in beiden voorhanden, aan elkander gelijk zijnde, bewijzen, dat in deze Palimpsesten dezelfde vertaling als in den Codex Argenteus vervat is.
De vijfde en laatste Codex, in fol. [G. 147. part. sup], die het Concilium Chalcedonense bevat, is misschien de opmerkenswaardigste van allen, dewijl er wel Gothisch, maar geene vertaling van den Bijbel onder schuilt. Ulphilas heeft vertaald met zulk eene naauwgezetheid, ik zou bijkans zeggen bekrompenheid, dat hij niet alleen woord voor woord heeft overgezet, maar zelfs de schikking der woorden gevolgd is. Zijne vertaling is dus Grieksch met Gothische woorden uitgedrukt. Van de phraseologie en de syntaxis, dat is, van den echten genius der Gothische taal, kunnen wij alzoo uit zijne overzetting weinig of niets leeren: hoe oneindig belangrijk de vorm en de letterlijke beteekenis der Gothische woorden, hunne declinatiën en conjugatiën, het regimen der praepositiën ook voor de Germaansche taalstudie mogen zijn, is dit dan evenwel ook het voornaamste, zoo niet alles, wat ulphilas ons leert. Hoe verrassend is het dan, onder dit Concilium Chalcedonense tien bladzijden, ieder van twee kolommen, te vinden, die een godsdienstig vertoog in de taal, ja in den juisten lettervorm van den Codex Argenteus aanbieden! Castiglioni is evenwel van denkbeeld, dat de stijl geheel Grieksch is, en eene vertaling uit het Grieksch waarschijnlijk maakt; een vermoeden, zeer goed strookende met de geschiedkundige daadzaak, dat chrysostomus door Gothische priesters in het Gothisch liet voorlezen en prediken in de St. Pauluskerk te Kon-
{==174==} {>>pagina-aanduiding<<}
stantinopel; ja zichzelven in het midden van de Christelijke vergaderingen der Gothen, in eene kerk te dien einde voor hen afgezonderd, door middel van een' tolk hooren liet. Maar zij het oorspronkelijke eene Homilie van chrysostomus, dan is nog de bekende overeenkomst der
Grieksche syntaxis met die van het Germaansch in het algemeen, en van het Nederduitsch, waartoe het Gothisch consonantisme behoort, in het bijzonder, ons borg, dat wij in deze vertaling veel nader aan de Gothische constructie zijn, dan in de vertaling van het bijbelsche Grieksch, hetwelk eigenlijk geen Grieksch is, maar Hebreeuwsche stijl met Grieksche woorden voorgesteld.
Het is meer dan waarschijnlijk, dat het de monniken van het klooster te Bobbio waren, die deze parkementen uitgewischt en weder beschreven hebben. Daar nu dit laatste schrift van zulk een' ouden vorm is, dat het onmogelijk later dan van de 8ste of 9de eeuw kan zijn, en niet vroeger dan de 7de, omdat het klooster in het begin dier eeuw gesticht is, zoo kan het Gothisch, dat er onder schuilt, gevoegelijk tot de 6de eeuw, en dus tot het tijdperk, waarin de Ostrogothen Italië beheerschten, teruggebragt worden; ten zij men verkoos op te klimmen tot de verovering van alaric na 410, hetwelk mij minder waarschijnlijk dunkt. Voor het overige, indien de monniken hunne zaken over de Respublica van cicero heen schreven, hetwelk in allen gevalle Latijn en de taal der kerke was, zoo zullen wij hun gaarne vergeven, dat zij het Gothisch niet spaarden, waarvan de letterteekens hun waarschijnlijk onbekend waren.
Met het uitgeven dezer schatten heeft de opdelver angelus majus den Graaf de castiglioni wel willen belasten, die echter in achttien jaren tijds slechts twee stukken geleverd heeft; eene langzaamheid, waarvan onlangs de gegronde redenen door mij in den Kunsten Letterbode opgegeven zijn. In 1819 gaf de Graaf brokstukken uit van bsdras en nehemia, van het Evangelie van mattheus, van de Brieven aan de Philippiërs, aan titus en philemon, eene

{==175==} {>>pagina-aanduiding<<}
proeve van het godsdienstig vertoog bij den 5den Codex vermeld, den Gothischen Almanak, een klein Glossarium der hier voor het eerst voorkomende woorden; alles besloten door facsimiles van de vijf Palimpsesten en van een Grieksch vertoog over wiskunde en wiskunstenaars. Tien jaren later (1829) gaf de Graaf den tweeden Brief aan de Corinthiërs, verrijkt met een breedvoerig Glossarium, waarin hij de tot nu toe onbekende woorden zoo veel mogelijk met dezelfde woorden uit de zustertalen opheldert. De laatste gifte is van het vorige jaar en dezelfde, waarvan de titel aan het hoofd dezes is opgegeven.
Het is overtollig, in den lof des Graven castiglioni uit te weiden. Hij wil niet rusten op de lauweren van het voorgeslacht; hij wil geen offeraar zijn der vermaken, waartoe de natuur, die hem omringt, zijn stand, zijne middelen hem uitlokken; hij wil leven in de dankbare nagedachtenis der Germaansche volken, door de oudste gedenkstukken hunner taal uit den nacht der vergetelheid, waarin zij voor eeuwig bedolven schenen, met opoffering van het dierbaar gezigt aan den dag te brengen. Zulk een adel heeft noch den glans van het voorgeslacht noch mijnen lof noodig, om zich gewigt bij te zetten. Wij meenen den edelen Graaf het beste bewijs onzer hulde te kunnen geven met de uitgave der denkbeelden, die bij het doorbladeren van zijn werk in ons opgerezen zijn, en door hem alzoo te toonen, dat wij zijnen arbeid met al de oplettendheid, die hij verdient, hebben gadeslagen. De Graaf denkt te verheven, dan dat hij goedkeuring zou verlangen, waar onze overtuiging die niet schenken kan. Onze pen laat zich dus besturen door eene vrijmoedigheid, die tusschen de twee klippen van slaafsche navolging en berispenden vitlust poogt door te zeilen.
Hoe weinig het van deze plaats zij, duistere Gothische woorden toe te lichten, weêrhoud ik mij echter ongaarne van eene enkele proeve, om te toonen, hoe voortreffelijk de laatste stukken kunnen dienen, om plaatsen, die in den Cod. Arg. bedorven zijn, te herstellen.

{==176==} {>>pagina-aanduiding<<}

Op lucas X:21 vindt gij de woorden καὶ ἀπέκάλυψας αὐτὰ νηπίοις, ende hebt deselve den kinderkens geopenbaert, hetwelk in den Codex Argenteus vertaald is jah andhulides thaniu klahaim [ja onthuldet die voor de kinderkens] Thaniu klahaim, wat mag dat zijn? Daar hebben de Heeren Critici weergaloos in omgehaspeld. Thaniu is geen woord, en klahaim komt nergens voor dan hier. De een las thata; de ander thaim; een derde thatuh; nog anderen wilden zelfs klainaim [den kleinen] voor klahaim lezen. Alles duisternis! Maar daar komt castiglioni opdagen met de Gothische vertaling van I Corinthen XIII:ii. ὅτε ᾔμην νήπιος, ὡς νήπιος ἐλάλουν, ὡς νήπιος ἐϕρόνουν, ὡς νήπιος ἐλογιζόμην, Doe ick een kindt was, sprack ick als een kindt, was ick gesint als een kindt, overleyde ick als een kindt: than was niuklahs, swe niuklahs rodida, swe niuklahs froth, swe niuklahs mitoda. Viermaal niuklahs; dat. plur.
niuklahaim. Thaniu klahaim op luc. X:21 moet dus maar anders ingedeeld worden, en wij hebben tha niuklahaim, αὐτα νηπίοις. [Tha behoort 't te zijn; maar ulphilas gebruikt altijd tho voor αὐτα.] Zie mij eens, welk een eenvoudig middeltje kon hier den tekst genezen hebben! Dit is juist geen schitterend bewijs voor de groote scherpzinnigheid, met welke de Critici tot heden in het verbeteren van den tekst van ulphilas te werk zijn gegaan. Maar, zal men zeggen, wie kan een bedorven woord, dat verder nergens voorkomt, herstellen? De analogie, mijne vrienden! Het woord was niet in den Cod. Arg., maar 't was geheel gevormd van hoofd tot teenen in de aanverwante dialekten aanwezig, en dewijl castiglioni even als alle zijne voorgangers dit woord heeft voorbijgezien, zal ik 't hier bijvoegen.
De IJslanders zeggen heden ten dage nog voor uitbroeden ûtklekia en at klekia ût, excludere pullos. Ek klek, ik broed; eg klakti, ik broedde uit. Part. pass. klakinn, uitgebroed, hetwelk, zamenge-
{==177==} {>>pagina-aanduiding<<}
steld met nŷ, nieuwelings, geeft nŷ-klakinn, een woord, dat in dit oogenblik op IJsland nog geldt voor een νηπιος, een pas geboren kind; eigenlijk wil het zeggen: zoo juistjes uit den dop.
Dit IJslandsche klekia moet in het Gothisch geluid hebben klihan; imperfectum, klah, waarvan klahs, uitgebroed, en niuklahs, korteling uitgebroed.
Oorspronkelijk beteekent klihan breken, zoo als bij otfrid, kleken rumpere, en bij kiliaan, klicken crepitare, klacken impingere cum fragore, findi cum fragore, en klack fissura. Het is dus oorspronkelijk de schil van 't ei breken; ἐκλέπειν, e putamine pullos excludere. Spottende zegt de Hollander van een jong mensch, die een' toon aanneemt boven zijne jaren: hij is pas uit den dop. Dezelfde overgang van beteekenis heeft men in het werkwoord kippen, dat eigenlijk slaan, tikken en pikken beteekent, en vandaar het pikken door de schil der eijeren. Bij kiliaan, kippen, cudere, ferire, ova percudere rostello. Sierlijk heeft onze groote vondel dit woord gebruikt in zijn' Olyftak aen gustaef adolf:

't Wilt vogelkijn dat zingt, daer 't onbeknipt is: 
‘Al de ope lucht is mijn!’ 
Noch steent het om te zijn 
By 't lieve nestje, daer het uitgekipt is. 

Usklahs zou de Goth gezegd hebben. En dat ik hier op den regten weg ben, blijkt uit het Engelsche chip, hetwelk johnson dus omschrijft: to chip, to cutt into small piéces. An egg is said to chip, when the young bird cracks the shell. Niuklahs wordt dus ook zeer eigenaardig vertaald pas gekipt.
De analogie wijst ons nog op een dergelijk voorbeeld in het Hebreeuwsch. Gij vindt jezaia XXXIV:15: ende [de meerle] sal hare jongen uytbicken; waarvoor in het Hebreeuwsch staat 
{== afbeelding 	==} {>>afbeelding<<}
    
זּ van 
{== afbeelding 	==} {>>afbeelding<<}
    
קּ
{== afbeelding 	==} {>>afbeelding<<}
    
, hetwelk splijten beteekent.

{==178==} {>>pagina-aanduiding<<}

Eindelijk behoeft 't naauwelijks herinnering, dat klihan en klahjan, breken, hetzelfde is als der Grieken κλάειν. Het Gothische behoorde op de klankladder chlihan te zijn, of liever hlihan. [Hlahjan', lagchen, rumpi risu. E-clats de rire?] Maar wegens de groote verwantschap tusschen k en ch blijft de k voor de liquidae wel eens onveranderd. Het is anders in den regel, dat, wanneer het Germaansch en het Grieksch beide een woord met dezelfde consonanten hebben, alsdan die woorden niet dezelfde zijn. En de Etymologen hebben tot heden altijd uit de gelijkheid der eerste tot de gelijkheid der laatste besloten!
En hiervan nu genoeg. Ik zal afscheid van den lezer nemen met een belangrijk berigt. Mijn vriend jacob grimm schrijft mij, dat massman, te Munchen, eene Gothische uitlegging op het Evangelie van joannes heeft uitgegeven. Hoe men daaraan gekomen zij, en wat het inhoudt, durf ik zelfs niet eens gissen, zoo vreemd is mij deze tijding. Te gelijker tijd verwittigt Prof. grimm mij, dat hij zelf eene Duitsche Mythologie onder de pers heeft; een belangrijk onderwerp, waarin waarschijnlijk alle gebruiken, die wij uit het Heidendom overhielden, gelijk b.v. de ignes paschales, hunne uitlegging vinden zullen. Valete!

Deventer, 12 Febr. 1835.

Over de uitvinding van buskruid en grof geschut.

Volgens schier algemeene overlevering was, in 1354, zekere Duitsche Franciskaner monnik en scheikundige, barthold schwartz, toevallig uitvinder van het buskruid; doch, zoo men dit niet geheel voor verdichtsel verklaren wil, zal men alleen kunnen toestaan, dat hij, gelijk meermalen dezelfde uitvindingen op verschillende plaatsen en tijden gedaan zijn, lang nadat

{==179==} {>>pagina-aanduiding<<}
elders het gezegde kruid bekend was en gebruikt werd, de wijze van deszelfs zamenstelling in Duitschland eerst ontdekt, of deszelfs vroegere uitvinding verbeterd heeft. Immers met vele bewijzen kan getoond worden, dat men er zich elders veel vroeger van bediend heeft. Zoo niet het zoogenoemde Grieksche vuur (hetwelk omstreeks 670, door callinicus, een Syriër uit Heliopolis, werd uitgevonden, en waarmede constantinus pogonatus de Sarraceensche vloot in brand zette) van denzelfden aard was, het is genoegzaam bewijsbaar, dat Chinezen en andere Oostersche volken, lang vóór dat men in Europa van buskruid wist, daarvan, of van iets, dat hetzelve zeer nabij kwam, gebruik gemaakt hebben, gelijk wij nader zullen doen blijken. - Men heeft wel beweerd, dat zij het slechts bezigden tot zoogenoemd kunstvuurwerk, hetwelk men, even als bij ons, bij feestvieringen, tot vervrolijking van toeschouwers, afbrandt, en dat hun de kennis van ons buspoeder uit Europa is aangebragt; doch, behalve dat dit onbewezen is, zoo schijnt dit voorgeven ook zijne eigene wederlegging met zich te brengen: want waaruit bestaat ons kunstvuurwerk anders, dan uit buskruid, dat slechts, door eene grootere bijmenging van salpeter, verzwakt is? Die nu dit zwakkere mengsel kende, schijnt bezwaarlijk ondersteld te kunnen worden van het sterkere onkundig geweest te zijn. Doch, wat hiervan zijn moge, met stellige bewijzen wordt beslist, dat barthold schwartz, in 1354, geen eigenlijk gezegd uitvinder van het buskruid is geweest, en dat, zoo Duitschland zijne aanspraak op deze ontdekking op niets anders weet te gronden, het zijn pleit deswege
evenzeer, als dat omtrent de uitvinding der Boekdrukkunst, verloren heeft.
Hierin stemt inzonderheid met mij overeen de Heer j. bosscha, Hoogleeraar aan de Militaire Akademie te Breda, die, in zijne onlangs uitgegevene vijfde Aflevering van Neêrlands Heldendaden te land, op bladz. 98 env., aangemerkt en bewezen heeft, dat, zoo de

{==180==} {>>pagina-aanduiding<<}
ontdekking van het buskruid niet reeds veel vroeger in Europa heeft plaats gehad, dan in 1354, het gebruik van hetzelve en van geschut aldaar langs eenen geheel anderen weg, dan door de uitvinding van schwartz, ingevoerd en verspreid is; dewijl het, wat ons land betreft, zeker is, dat, reeds in den jare 1328, in Gelderland, lange kanonnen zijn gebruikt, en dat, in 1351, hier te lande buskruid is gekocht, om daarmede het slot Rozenburg, te Voorschoten, bij Leiden, te beschieten. Zijn Ed. staaft deze en een aantal van andere bijzonderheden met onwraakbare getuigenissen der Geschiedenis. Wij hebben geen oogmerk, om zijn berigt deswege verder na te schrijven. Liever willen wij het door hem beweerde met andere bewijzen trachten te voldingen, en te toonen, dat het gebruik van buskruid tot schietgeweer uit het Oosten naar Europa is afgeleid.
Vooreerst is het zeker, dat, voor het minst zestig jaren vroeger, dan 1354, waarin de uitvinding van schwartz gesteld wordt, het buskruid en geschut bekend was in Engeland; dewijl de Franciskaner monnik, rogier bacon, die aldaar in 1292, of volgens anderen in 1294, overleed, hetzelve reeds beschreven heeft. ‘Men kan (zegt hij) een kunstvuur zamenstellen, dat, op elken begeerden afstand, brand sticht, bestaande uit salpeter en andere stoffen. (Namelijk zwavel en houtskolen, wordt er in een ander handschrift, vermoedelijk van lateren tijd, bijgevoegd.) Behalve dezen brand vertoonen zich verbazende natuurverschijnselen: want men hoort, even als bij den donder, een zwaar gerommel in de lucht, en ziet vuurlichten, verschrikkelijker, dan die door de natuur verwekt worden: want een weinig stof, namelijk van alleen een vingergreep (unius pollicis), maakt een vreeselijk geweld en een vervaarlijk weerlicht, en men bedient er zich, op verschillende wijzen, van, om sterkten en krijgsbenden te vernielen.’
Ten andere: In het Glossarium mediae et infimae Latinitatis van c. dufresne, dom. du cange,

{==181==} {>>pagina-aanduiding<<}
Tom. I. col. 1221, vindt men, op het woord bombarda, het uittreksel eener rekening van den Franschen Krijgsthesaurier, bartholomaeus du drach, van het jaar 1338, van volgenden inhoud: ‘Aan henri de faumachon voor buskruid en andere behoeften voor de kanonnen, waarvan men zich bediende voor Puy-Guillaume.’ - Te zelfder plaatse gewaagt du cange van den slag bij Cressi, tusschen de Engelschen en Franschen, in 1346, waarin de eersten geschut gebruikten, waaruit zij ijzeren kogels schoten. Opmerkelijk is hier, dat niet blijkt, dat de Franschen, die de nederlaag kregen, ook geschut hadden; schoon uit het bovengemelde zeker is, dat zij er zich reeds vroeger van bedienden. Maar misschien bezigden zij het thans nog alleen tot het beschieten van vestingen, en waren de Engelschen hun vooruit, door het ook bij veldslagen aan te wenden. Wat hiervan zij, men zou dit welligt te voorbarig als zeker aannemen: want het kan zeer wel zijn, dat zij het thans ook wel degelijk te velde met zich voerden, maar er zich, bij den vermaarden slag, niet van konden bedienen, omdat zij het in hunne legerplaats hadden achtergelaten; want het ging bij hunnen optogt zeer ongeregeld toe. Eduard III, Koning van Engeland, had, met een leger van veertigduizend man, een' inval in Frankrijk gedaan, en een deel van hetzelve verwoest. De Fransche Koning, philippus VI van Valois, een leger van meer dan honderdduizend man verzameld hebbende, trok tegen hem op. Eduard, zich tegen zulk eene overmagt niet bestand achtende, toog terug.
Philips vervolgde hem met zoo veel drift en spoed, dat eduard zich verpligt vond, om, in eene sterke stelling, bij Cressi, stand te houden en hem af te wachten. Philips, hiervan verwittigd, aarzelt, om hem daar aan te tasten, maar laat zich daartoe, ondanks zichzelven, door zijne legerhoofden overhalen. De optogt geschiedt dan in overijling en wanorde, en, zoo het schijnt, dwaselijk op zijne overmagt vertrouwende, laat men het ge-
{==182==} {>>pagina-aanduiding<<}
schut, dat men toen nog zoo gezwind niet wist te vervoeren als thans, in de legerplaats achter. Het treffen heeft vervolgens plaats, en met dat ongelukkig gevolg voor de Franschen, dat zij den slag verliezen, en tusschen de dertig- en veertigduizend man, waaronder een aanzienlijk deel van hunnen Adel, en, benevens eenige Hertogen en Graven, de Koningen van Boheme en Majorka, die zich bij hun leger bevonden, in den steek lieten; terwijl de vijanden daartegen slechts een gering verlies leden. Men zie hiervan een breed en uitvoerig verhaal bij hume, Historie van Engeland, in het Leven van eduard III.
Ten derde: De Jezuit mariana, in Hist. de rebus Hispaniae, Tom. II. Libr. XVI. Cap. XI. p. m. 214, sprekende van de belegering van Algeziras, in 1343, meldt, dat, van de Spaansche zijde, uit het schutgevaarte, tegen de stad, met pijlen en steenen, maar, van de Moorsche zijde, uit dezelve, met ijzeren kogels, door middel van buskruid, met vuurbraking en gebalder, geschoten werd.
Eindelijk: (want waartoe verdere bewijzen aangevoerd?) De geleerde jo. oelrichs heeft, in zijne German. Litter. Opuscula, (Bremae 1772) Tom. 1, opgenomen eene Dissertatio, de primis Tatarorum vestigiis victricibus, orbem Christianum terrentibus atque affligentibus, van jo. christoph. harenberg, waarin deze een uitvoerig verslag geeft van de eerste invallen der Tataren (niet Tartaren, zoo als men gewoonlijk schrijft) in Hongarije, Boheme enz., in het voorst der dertiende eeuw. Uit dit verslag, door den Schrijver, met vele geleerdheid, uit de meest gezaghebbende oude narigten en geloofwaardigste getuigenissen, opgemaakt, blijkt, dat, omtrent het einde der regering van tschingischan, die in 1228 overleed, de Chinesche Veldoverste kiangchin een nieuw schutgevaarte (machinam novam) had uitgevonden, geschikt tot het uitwerpen van steenen; - dat de Mongusen, die het paö noemden, het tot het schieten

{==183==} {>>pagina-aanduiding<<}
van pijlen bezigden, en dat zij, te zelfden tijde, van geschut, met buskruid, hetgeen reeds vroeger bij de Chinezen bekend was, geladen, begonnen gebruik te maken, enz. Voorts wordt, omtrent het buskruid, aldaar nader berigt, dat het (volgens ferischta, een Perziaansch Schrijver, die eene Geschiedenis van Aziatisch Indië in het Perzisch heeft vervaardigd, welke door zekeren dow, een' edelen Brit, in het Engelsch is vertaald) reeds in het jaar 1008 bij de Indianen be kend en berucht was, en dat daarin wordt gewaagd van vuurbrakende bombarden, in het leger van mahomet chisneu, die zich met veel gebalder ontlasteden, en welker uitvinding de Indianen aan zekeren lockmann toeschreven. Ten slotte wordt hier omstandig het verhaal medegedeeld van den veldslag, die op den 9 April 1241 plaats had, in de vlakte van Lignitz, in Silezië, tusschen henrik, Hertog van Silezië, Krakou en Polen, en zijne bondgenooten, aan de eene, en batoucan, kleinzoon van tschingischan, aan de andere zijde, waarvan, onder anderen, het volgende gemeld wordt: ‘De Tataren kenden de kunst, om, uit zekere werptuigen, met behulp van weinigen, eene groote menigte van steenen en pijlen te werpen, waarmede zij, zelf buiten het bereik van vijandelijke pijlen gesteld, den hemel verduisterden, en den vijanden gehoor en gezigt benamen. Ook voerden zij vaandels, waarop afschuwelijke menschengestalten waren afgebeeld, en die, onder vreeselijk krijgsgeschreeuw, met geweld gedrild en geschud wordende, een'
zoo zwaren en afschuwelijk stinkenden pek- of kruiddamp verspreidden, dat die, den vijanden, door den wind, in het gezigt gedreven zijnde, hen dwong het hoofd af te wenden, en dus belette vooruit te zien. Eindelijk gebruikten zij vuurspuwend schutgevaarte, dat niet alleen den diksten rook, maar ook langwerpige en holle ijzeren kogels, met buskruid gevuld, uitwierp, welke, berstende, een gebalder, als van den donder,

{==184==} {>>pagina-aanduiding<<}
veroorzaakten; terwijl het vuur, zich wijd en zijd verspreidende, wanneer het op den grond viel, denzelven, in wijden omtrek, in brand zette.’ - Geen wonder, dat de Sileziërs enz., die van dit alles niets hadden, eene vreeselijke nederlaag en slagting ondergingen! Ondertusschen blijkt uit dit verhaal, (zoo men alles als waarheid opneemt, en de Schrijver het een en ander niet zeer overdreven heeft) dat het kruid, waarvan zich de Tataren bedienden, van het tegenwoordige verschilde, en inmengsels had, welke, vuur gevat hebbende, vervaarlijk stonken, dikken rook verwekten, en niet, gelijk ons kruid, slechts voor een oogenblik vlam gaven, maar, even als het zoogenoemde Grieksche vuur, hun brandstichtend vermogen tot op eenen afstand behielden. Ten andere is uit dit verhaal blijkbaar, dat de Tataren niet alleen bedoelden, om met hun geweer te wonden en te dooden, en door hun geschreeuw en geschut den vijanden het gehoor te benemen, maar dat zij het ook op twee andere hunner zintuigen gemunt hadden, namelijk op hunnen reuk en hun gezigt. Het eerste moge van minder gewigt geweest zijn; maar het andere was gewis van meer belang: want den vijand het zien te beletten, is zoo goed, als hem te ontwapenen, en zou misschien nog ligt te bewerken en van dienst kunnen zijn. Ondertusschen herinner ik mij niet, ooit van andere vroegere of latere strijders gelezen te hebben, die het zoo bijzonder op de neuzen en reukzenuwen hunner partijen verzien hadden, met uitzondering van den kieschen Bisschop van Utrecht, die, zekere plaats belegerende, zijnen soldaten zorgvuldig hunne uitwerpselen liet verzamelen, en ze, met zijne blijden, in de benaauwde vesting schoot. - Doch dit in het voorbijgaan: en hiermede genoeg van de uitvinding van het
buskruid. Nu van het schietgeweer.

(Het vervolg en slot hierna.)





{==185==} {>>pagina-aanduiding<<}

Tafereelen uit het maatschappelijk leven der Noord-Amerikanen.

(Vervolg van bl. 77.)

De Togt naar het Westen.

Hetgene tot hiertoe is medegedeeld, berust op waarnemingen, door mijnen Echtgenoot gedaan op zijne reizen in den Staat New-York. Geene moeijelijkheden konden hem afschrikken. Hij maakte zich tegen de lente weder gereed, en volgde den gewonen togt der naar het Westen trekkende Europeanen, ten einde hunne leefwijze en den gang hunner ondernemingen oplettend gade te slaan. - Ik geef de nu volgende berigten met zijne eigene woorden.
Terwijl de kolonisten bij honderden, op kleinere en grootere schepen digt opeengepakt, den Hudson opvaren, plaats ik mij voor vier dollars op eene fraai bewerkte, prachtige stoomboot, waarin voor het meestmogelijke gemak der reizenden is gezorgd. In anderhalven dag doorvliegt men het schoonste gewest, en haalt de verhuizende landlieden te Albany, zestig Duitsche mijlen ten noorden van New-York, weder in. Dit is het aangenaamste gedeelte van de reis - een waar vermaak. De vrouwen verschijnen in haren fraaisten opschik, ten deele ook de heeren, en de stoomboot schijnt nu de plaats der Europesche salons te vervangen, waar men gezelschap ziet, maar niemand de honneurs behoeft op te houden. Intusschen bestaat het gezellig genoegen grootendeels in het vertoonen van kostbare en fraaije kleeding, waardoor ieder wil schitteren. Gesproken wordt er weinig, dewijl niemand zich bloot wil geven door onderhoud met eenen onbekende, wiens stand misschien geringer is, daar men zijn inkomen niet weet. Doch hiervoor stelt het heerlijkste uitzigt de reizenden genoegzaam schadeloos. Heeft men een paar uren gevaren, zoo verwijdt de rivier zich tot eene waterkom van eenige mijlen in het rond, en krijgt hier den naam van Tappan-meer. De oevers van dit meer zijn met aardige dorpen en gehuchten bezet, achter welke de grond allengs meer en meer begint te rijzen. Hier vindt men stapelplaatsen van landelijke voortbrengselen - hier staan de eerste handelhuizen, waar de ruilhandel aanvangt. De

{==186==} {>>pagina-aanduiding<<}
stroom wordt vervolgens weder naauwer, en vloeit door eene bekoorlijke woudstreek, in welker eenzaamheid men weldra door het gezigt van een prachtig gebouw op den linker oever verrast wordt. Dat is Westpoint, eene kadettenschool. Dit landschap behoort tot de schoonste, die ik ooit gezien heb. Eindelijk bereikt men het einde van de vaart, het ruime, uitgestrekte Albany. Nu komt men verder op het Erie-kanaal, dat tot aan Buffalo, aan het meer Erie, zeventig Duitsche mijlen ver loopt, waarop men door 82 sluizen tot eene hoogte van 600 voet boven Albany opstijgt. Dit gedeelte van de reis, dat vier weken duurt, is zeer onaangenaam; want op de lange, smalle schepen worden, voor vijf dollars den persoon, zoo veel menschen zaamgepakt, als maar mogelijk is.
In alle rigtingen vereenigen zich gewone wegen of ijzeren spoorwegen met dit kanaal, of andere kanalen verbinden hetzelve met rivieren. Men ziet echter in het gansche land slechts hier en daar verstrooide boerderijen of enkele hutten. Het gezigt van zoo verbazende gewrochten der menschelijke vlijt, welke deze onmetelijke woestijnen doorkruisen, maakt intusschen een' ongemeen somberen indruk op het gemoed. Het land toch schijnt niet een jong, maar veeleer een uitgestorven land te zijn. Hoe zijn ze ontstaan, deze reuzenwerken? - welke Heloten (slaven) hebben voor dit handelsvolk zoo verbazende werken, tot deszelfs gemak, vervaardigd? Geene anderen, dan de arme, verblinde Europesche verhuizers, welke, nadat zij hun laatste vermogen op moeijelijke togten in het binnenland verteerd hadden, of bij het aankoopen van gronden verschalkt waren, zich ook de laatste zweetdruppels lieten uitpersen, om een leven te rekken, dat geen Negerslaaf hun benijd zou hebben. Het gerucht van hoog dagloon drijft duizenden tot den arbeid; doch wanneer de toeloop vermeerdert, wordt de daghuur verminderd, en hij, die in de eerste week elken dag een' dollar verdiende, moet weldra zich met een vierde van een' dollar vergenoegen, dewijl hij geen geld meer voor de verdere reize heeft. De gene, die hem werk verschaft, verkoopt hem het brood zoo duur, dat hij naauwelijks genoeg kan winnen tot levensonderhoud. En wordt hij, dien ten gevolge, dan zwak en weldra ziek, zoo kruipt hij onder den naasten boom, en legt zich neder, om daar den laatsten adem uit te blazen. Zoo ontstonden die wonderbare werken, welke men met verba-
{==187==} {>>pagina-aanduiding<<}
zing in de woeste wildernis aanschouwt. Eene doodelijke stilte omgeeft den weetgierigen wandelaar; hier en daar steekt menschelijk gebeente den lossen grond uit, en verraadt het uitgebreide, maar ondiepe graf der ongelukkige arbeiders, hetwelk, aan een slagveld
gelijk, zich langs de werken hunner handen uitstrekt, en den Europeaan de hongerigen, welke onder zoodanigen arbeid in kommer en ellende hier omkwamen, op eene treurige wijze herinnert.
Deels om deze ontzettend belangrijke tooneelen te aanschouwen, deels om landerijen, die te koop waren, te bezigtigen, vergezelde ik den avontuurlijken togt. Het langzaam vorderen op het kanaal gaf mij den tijd, om noord- en zuidwaarts uitstapjes te doen, zonder mij verre van mijne reisgenooten te verwijderen. In de eerste week legt men op het Erie-kanaal elken dag omtrent eene Duitsche mijl af, daar men alhier door ruim twintig sluizen komt. Ik maakte van de gelegenheid gebruik, om het, eene halve dagreis noordwaarts gelegene, bad Saratoga te bezoeken. De geneeskracht der bron heeft zelfs door de Amerikaansche grootspraak nog weinig vermaardheid gekregen; de landstreek behoort ook niet tot de schoonste, maar de herbergen en kosthuizen zeker tot de slechtste. Geene toonkunst laat zich hooren; want het geraas, dat een paar Negers soms in eene herberg maken, verdient dien naam niet, ofschoon men het hier reeds een brillant bal noemt, waarbij echter niemand danst. Het gezellig onderhoud is er nog veel minder, dan in de kajuiten der stoombooten. Intusschen wil de gebiedende mode, dat men naar een bad ga; en zoo ijlt dan de fatsoenlijke stand van New-York met het begin der zomerhitte naar de koelere bergstreken van Saratoga; hen volgen alle de rijke lieden, welke de gele en andere koortsen van New-Orleans, Charlestown en in het algemeen uit zuidelijker gewesten jagen. Evenwel hoort men weinig spreken. Het is, alsof de badgasten hier het hoofd nog altijd vol hebben van handelzaken en groote ondernemingen. Den vreemdeling wordt aanbevolen, dat hij niet moet verzuimen, het nabijgelegene Spa te bezoeken, hetwelk zijnen naam even goed verdient, als de aan het kanaal gelegene zoogenaamde steden Rome, Weenen, Amsterdam.
Onvoldaan en met zeker misnoegen verlaat men de beide badplaatsen.
Zoo veel te belangrijker en aangenamer was het laatste uitstapje, dat ik naar den waterval van de Niagara deed. Te

{==188==} {>>pagina-aanduiding<<}
Pendleton, waar het gegraven kanaal in eene bevaarbare rivier uitloopt, nam ik paarden en reed naar Manchester, dat niet verre van den waterval ligt. Reeds op grooten afstand hoort men gedruisch, dat allengs een verschrikkelijk geraas wordt; en nog moet men uren ver rijden, eer het stadje is bereikt. De naam Manchester past hetzelve; want elk huis is eene fabrijk en heeft een stoomwerktuig, dat aan het gezin onderhoud verschaft. De vlijtige inwoners houden zich enkel met hun werk bezig, zoodat reizigers hier bezwaarlijk verblijf vinden, en dus meestal aan de overzijde naar Chippewa gaan, dat Engelsch eigendom is.
Een kwartier uurs van Chippewa is eene Engelsche herberg zoo aangelegd, dat men uit de zaal het verbazende natuurverschijnsel in deszelfs geheele pracht en grootheid kan aanschouwen. De grond dreunt, het huis schudt, en men ziet eenen 600 vademen breeden stroom, in wit schuim en stof opgelost, met een onbeschrijfelijk geraas van eenen 160 voet hoogen rotswand nederstorten. Vruchteloos zou ik beproeven, een schouwspel te schilderen, dat alle verbeelding te boven gaat. Eerst na een uur lang op hetzelve gestaard te hebben, werd het mij mogelijk, andere voorwerpen op te merken. De kamer was intusschen vol geworden van menschen, die er niet aan schenen te denken, om naar de glasramen te gaan en het prachtige natuurverschijnsel te bewonderen. Zoo veel vermag de gewoonte! Ik zag uit mijn venster regts en links; overal staken uit de vensters laarzen en schoenen naar buiten, wier eigenaren achterover op de stoelen lagen, en over handelzaken of verkiezingen spraken. Onder de gasten bevond zich een Ier - men noemde hem jack hond - die alle groote watervallen bezocht had en aldaar zijne spring- en zwemkunst vertoonde.
Ik liet mij weder naar den Amerikaanschen oever van de rivier overzetten, dewijl van daar eene brug met stoute kunst over de rots gelegd is, die den waterval in twee gedeelten scheidt, en te midden van den stroom een eiland vormt, waarop eene kleine herberg staat, mede het eigendom van een' Engelschman. Van den rand dezes eilands zijn in de rots trappen uitgehouwen, welke naar beneden in den afgrond leiden. Daar nu de stroom, door het geweld van den aandrang des waters, in een' grooten boog voorwaarts zich nederstort, kan men langs deze trappen beneden den val in de bedding der rivier afdalen. Onwillekeurig herinnert men

{==189==} {>>pagina-aanduiding<<}
zich hier de schilderingen van den Tartarus, zoo als ze bij virgilius voorkomen. Het benedenste van den trap is een weinig moeijelijk te betreden; maar dan staat men geheel veilig onder den breeden, nederstortenden stroom, en bevindt zich slechts in een' zachten regen, als in een druipbad. Twee gentlemen, welke naast mij stonden, schreeuwden elkander in het oor; ik luisterde met de meestmogelijke inspanning, hopende iets belangrijks te vernemen, en ik hoorde de woorden: voor tienduizend dollars geassureerd - meer kon ik niet verstaan, en dit was ook genoeg!
Die behalve voor den koophandel ook nog voor iets anders smaak heeft, moet hier ten minste de nietigheid van den mensch gevoelen. Zoo veel te stouter en roekeloozer vertoonde zich het waagstuk van den reeds vermelden Ier. De afgrond scheen den koenen springer nog niet diep genoeg te zijn; hij had op het eiland eene stellaadje ter hoogte van 50 voet opgeslagen. Terwijl hij naar boven klom, plaatste zich zijn getrouwe beer, welke zoo tam als een hond was, onder de stellaadje, en verloor zijnen meester niet uit het oog. De Ier begroette van boven het gezelschap naar alle zijden, verzocht om eene kleinigheid voor hem bijeen te zamelen, en stortte zich nu in den vloed neder. Toen het vallende ligchaam den maalstroom bereikt had, sprong de beer schielijk na, en binnen den tijd van een half uur kwamen man en beer behouden, langzaam en bedaard over de brug op de rots stappen, plaatsten zich aan eene tafel en aten zeer smakelijk. Deze echte salto mortale, welke misschien zijns gelijken niet heeft, werd door jack in den loop diens zomers nog meermalen herhaald; doch op zekeren dag eindelijk sprong hij tweemaal achter elkander, zonder te wachten, dat het plankje boven op de stellaadje, waarop hij stond, geheel droog was - hij gleed uit, en nog in den val hoorde en hem roepen: Ik kom nlet weder! Hij hield, helaas! woord, en zijn getrouw dier, dat nooit verzuimde hem na te springen, kwam ook niet weder ten voorschijn.
Van de Niagara begaf ik mij verder naar Buffalo, alwaar mijne reisgenooten in deerniswaardigen toestand aankwamen. Verzwakt en moedeloos waren zij den vorigen avond tot aan de laatste sluis gekomen; doch dewijl deze des nachts niet meer geopend werd, moesten zij zoo na bij het doeleinde, waar hun lijden eindigen of althans veranderen zoude, vernachten. Te vergeefs smeekten zij, om binnengelaten te

{==190==} {>>pagina-aanduiding<<}
worden, en wilden zelfs gaarne te voet naar Buffalo gaan; doch het is nu eenmaal de regel - alwat in Albany voor Buffalo ingenomen wordt, dat moet in Buffalo en mag niet eerder gelost worden. Voor koopwaren moge dit goed zijn, voor menschen past het niet, gelijk de uitkomst hier leerde; want van de honderdzeventig personen, welke te Albany aan boord gingen, waren er acht op reis gestorven, en in dezen laatsten verschrikkelijken nacht stierven er nog eenentwintig op het schip. Toen nu de overgeblevenen te Buffalo kwamen, wilde men dezelve niet aan wal laten gaan, dewijl men vreesde, dat er eene besmettelijke ziekte onder hen ontstaan was. Eindelijk werd nog zoo veel barmhartigheid betoond, dat men hun toestond aan land te stappen; zij moesten echter, op eenigen afstand van de stad, naar de zijde van het bosch trekken en aldaar zich legeren, om quarantaine te houden.
Van hier nu zetten de kolonisten op het meer Erie hunne reis verder voort, en verstrooijen zich dan in de westelijke landen. Wat het lot der meesten moet worden, is uit de reeds vermelde bijzonderheden genoeg af te leiden. De menigte dier menschen wordt met den vloed naar het westen gedrongen, en een gedeelte hunner, als door de eb, naar het oosten teruggeworpen; en tot deze weinigen behoorden die uitgehongerde lieden, welke wij op de kaaijen van New-York terstond bij onze aankomst zagen.

(Het vervolg hierna.)




Uittreksel uit eenige berigten en aanteekeningen over ijzeren wegen, enz.

(Vervolg van bl. 568 des vorigen jaars.)

§ 2. Het vasteland van Europa is, even als Noord Amerika, voor het grootste gedeelte van deszelfs omtrek door de zee omgeven. Het is met bevaarbare stroomen, rivieren en kanalen doorsneden, die zich in alle rigtingen in die zee uitstorten; maar het ontbreekt evenwel nog te veel aan eene onderlinge verbinding der bevaarbare rivieren en stroomen en der voornaamste handelwegen in het binnenste der Staten, waardoor het handelsverkeer in 't algemeen levendiger zoude kunnen worden.
In Duitschland, Frankrijk, de Nederlanden en Rusland

{==191==} {>>pagina-aanduiding<<}
worden de gedachten sinds eenige jaren immer levendiger, om ijzeren wegen aan te leggen. Zoo heeft b.v. de Ridder j. von baader, in zijne boven vermelde van 1822 tot 1828 uitgegevene geschriften, eene vereeniging van den Donau met den Main en Rhijn door een' ijzeren weg tusschen Donauwerth en Markbreit voorgeslagen, welke, op eene lengte van ongeveer 15 mijlen, f 1,400,000 en dus f 100,000 per mijl zou kosten. Professor f. list heeft dit ontwerp in 1829 niet alleen ondersteund, maar breidt hetzelve nog verder uit op Beijeren en geheel Duitschland tot aan de kusten der Noord- en Oostzee. Deze Schrijver slaat voor Beijeren drie hoofdrigtingen voor: 1o. Van Bamberg naar Lindau. 2o. Van Kitzingen naar Munchen. 3o. Van Gunzburg naar Munchen en tot aan de zuidelijke grenzen; en twee zijtakken: a) van Baireuth naar de hoofdrigting No. 1; b) van een punt aan den Tauber naar de hoofdrigting No. 1. Hij zegt, dat alle deze rigtingen de lengte van 300 uren, en de kosten van 9 millioenen guldens niet overschrijden zouden.
Van deze Beijersche ijzeren wegen moet uit Bamberg een hoofdweg door Duitschland gaan, de eene regt op Brunswijk, Bremen, Hamburg en Lubeck, en de andere van Frankfort over Gotha naar Leipzig, zullende deze wegen buiten Beijeren ongeveer 6 millioenen guldens kosten, en in korten tijd 10 pct. inkomsten geven. (*) Deze ontwerpen zouden derhalve te zamen 15 millioenen guldens kosten.
In Oostenrijk heeft de Ridder von gerstner, in zijne bovengemelde van 1824 tot 1829 uitgegevene geschriften, voorgeslagen, om den Donau met de Moldau en de Elbe te verbinden, door middel van een' ijzeren weg van Linz naar Budweis, en eene Maatschappij tot stand gebragt, welke dezen ijzeren weg tusschen de laatstgenoemde plaatsen over 16½ mijlen grootendeels laat uitvoeren, die na de voltooijing 1,600,000 guldens, of gemiddeld nagenoeg 160,000 guldens per mijl kosten zal.
Tusschen Pilsen en Praag werd reeds in 1827 een ijzeren en houten spoorweg, voor het vervoer der natuurlijke produkten uit het gebergte en de bosschen aan de Mulda en de Elbe, aangelegd.
Volgens de openbare nieuwspapieren heeft men ook het

{==192==} {>>pagina-aanduiding<<}
voornemen, om de bevaarbaarheid van den Donau van Weenen naar beneden door Hongarije tot aan de Zwarte Zee te verbeteren, ten gevolge van een in 1833 gedaan onderzoek, om deze rivier met stoombooten naar Odessa te bevaren.
Volgens berigten uit Leipzig van 22 Nov. 1833 houdt zich eene aldaar opgerigte Maatschappij bezig met het ontwerp van een' ijzeren weg van Leipzig naar Dresden; terwijl eene Commissie uit Praag en Weenen aldaar is aangekomen, om over de vereeniging tusschen den Donau en de Elbe (waarvan het bovengemelde Gerstnersche ontwerp een gedeelte uitmaakt) en andere verbindingen tusschen den Bovenrhijn en den Donau te beraadslagen. - Deze ontwerpen staan derhalve met de bovengenoemde Hanzeatisch-Beijersche en met de Oostenrijksche ijzerwegen in verband, waaraan zich de navolgende aansluiten:
In het Groothertogdom Baden heeft de Commercieraad newhause in 1833 den voorslag gedaan tot de uitvoering van een' ijzeren weg met stoomwagens tusschen Manheim en de Bodenzee, waarop eene stoomvaart bestaat, 't welk bij de Regering aldaar bijval gevonden heeft. Van de Bodenzee af zal deze weg zich niet alleen door Zwitserland naar Opper-Italië en tot de Adriatische Zee uitstrekken, maar ook met het in Frankrijk korteling voltooide Rhone- en Rhijn-kanaal en met de ijzeren spoorwegen in verband gebragt worden, die van Havre en andere Fransche zeehavens over Parijs naar Straatsburg tot aan den Rhijn ontworpen worden; te welken einde de maker van den weg tusschen Liverpool en Manchester, de Heer stephenson, zich in den zomer van 1833 in Parijs bevond.
In Keurhessen heeft de Heer henschel, te Kassel, het maken van ijzeren wegen door zijn boven aangehaalde geschrift weder ter sprake gebragt. Hij begroot de kosten van een' daar te maken ijzeren weg met vier sporen op 95000 (Duitsche) rijksdaalders per mijl, en derhalve 20000 rijksdaalders hooger, dan de Pruissische mijl ijzeren weg van 2000 Rhijnlandsche roeden tusschen Minden en Keulen begroot geworden is.
De Heer henschel merkt op, dat hij reeds in 1822 voorslagen heeft gedaan van ijzeren wegen voor bergwerken enz., en dat hij den aanleg van een' ijzeren weg tusschen Frankfort aan den Main en Bremen heeft opgeworpen. Deze rigting zou derhalve van Frankfort a.d.M., door Hessen, onge-
{==193==} {>>pagina-aanduiding<<}
veer over Hanau, Fuldanach, Kassel, en van daar verder over Hannoversch Munden, Göttingen, Hannover naar Bremen enz. loopen. Zij zou van Frankfort a.d.M. tot Lubeck ongeveer 60 postmijlen lang worden, en zou 5,700,000 rijksdaalders, of, volgens eene andere berekening, 4,500,000 rijksdkosten. Een stoomwagen zou dezen weg in 24 uren, of in 2 dagen tijds, met 3 tot 4000 centenaars afleggen. - Bovengemelde lijn zou eene soortgelijke daarstellen, als de vroeger door Prof. list ontworpene rigting van een' Hanzeatisch-Beijerschen ijzeren weg tusschen Frankfort a.d.M., Bremen, Hamburg en Lubeck enz.
Deze dwarsverbinding tusschen den Main, den Bovenrhijn, de Wezer, de Elbe, de Noord- en Oostzee zou een aanmerkelijk gedeelte van het zuidelijke met het noordelijke Duitschland met elkander vereenigen. Om het bestaan of niet bestaan van dezen ijzeren weg te bepalen, komt het derhalve slechts daarop aan, of het vervoer der goederen toereikend zijn kan, om het daartoe benoodigde groote kapitaal met nut en zekerheid te kunnen aanwenden, en of de verschillende Staten, die door deze lijn doorsneden worden, al of niet een gemeenschappelijk handelsbelang en systema hebben, om deze werken te bevorderen en toe te laten.
De Heer henschel gelooft, dat de door den Heer alexander gordon voorgeslagene stoomwagens voor gewone wegen geen twijfel overlaten omtrent het welgelukken van dezelven, en omtrent derzelver verkiesbaarheid boven het gebruik van paarden. Deze meening wordt nog door een openlijk berigt uit Londen van den 14 Dec. 1833 ondersteund, toen aldaar eene Maatschappij is opgerigt met 300,000 pond st., welke thans 50 stoomwagens voor gewone straatwegen laat maken. Wanneer het gebruik van stoomwagens op gewone wegen door de ondervinding als goed bevestigd wordt, dan kunnen de ijzeren wegen ook zuiniger gemaakt worden. En wanneer het door de ondervinding bewezen wordt, dat de door henschel aangeprezen luchtwagen voldoende is, dan zullen deze boven de stoomwagens de voorkeur verdienen, dewijl zij geen brandstof kosten, en de reizigers door stoomhitte noch rook gehinderd worden.
Deze zijn de voor het grootste gedeelte van Duitschland gedane voorslagen tot het aanleggen van ijzeren wegen, waardoor de voornaamste rivieren en steden met elkander zouden verbonden worden.
(Het vervolg hierna.)





{==194==} {>>pagina-aanduiding<<}

Bijzonderheden uit de leefwijze van den voornamen stand in China, nieuwelings medegedeeld.

‘Dit wonderbare land blijft nog steeds zijne belangrijkheid voor Europeanen behouden; nog telkens hebben de berigten van daar iets nieuws, iets ongewoons, iets oorspronkelijks, en geen reiziger keert van daar terug, zonder de bewijzen mede te brengen, dat wij China en deszelfs bevolking nog geenszins zoo naauwkeurig kennen, als wenschelijk is wegens het eigenaardige van beiden. Dit blijkt ook weder uit het Reisverhaal van den Heer Dr. f.j.f. meyen, die, in de jaren 1831-33, met het Koninklijk Pruissisch koopvaardijschip, Prinses Louize, Kapitein wendt, eene Reis rondom de Wereld deed, en reeds de beide eerste deelen van zijne Reisbeschrijving in het licht gaf. Uit dit, te Berlijn in 1834 verschenen, werk nemen wij het volgende verslag over.’

Woningen der rijke Kooplieden.

In gezelschap van den Heer lindsay bezochten wij verscheidene voorname kooplieden, welke wij in de Engelsche Factorij hadden leeren kennen, en wij bezagen hunne woningen zeer naauwkeurig. De huizen van deze handelaars, gelijk in het algemeen die van alle aanzienlijke personen, zijn naar de straatzijde met een' hoogen muur omgeven, waarin, behalve de deur, geene opening wordt gevonden. Bij den ingang door deze deur is eene voorkamer met eenen portier. Soms bestaat deze kamer uit eene groote zaal, en aan het einde hangt een groot afgodsbeeld, met gouden sieraden en spreuken daarnevens; onder dit beeld staan tinnen offergereedschappen, terwijl er dag en nacht lichten branden. In hetzelfde vertrek zijn ook draagstoelen, en dragers derzelven altijd bij de hand. Zijwaarts van deze kamer gaat men over een voorplein naar de woning van den heer en diens vrouw. Op dit kleine voorplein, dat met een' zuilengang in het rond voorzien is, vindt men vogels in groote kooijen of in de nissen der wanden; en in kleine waterkommen, die omtrent zes duim water hebben en met geel zand op den bodem gevuld zijn, ziet men eene menigte goudvisschen, welker kleuren, naar mate van den ouderdom, verschillen - daar zijn

{==195==} {>>pagina-aanduiding<<}
zwarten en bonten, zilverwitten en goudgelen. Voor deze waterbakken staan heerlijke bloemen op groote steenen voetstukken, en tegen de wanden van deze galerijen ziet men zitplaatsen van bamboes, waarop de Chinezen zich in de warme zomernachten vermaken met het geplas der visschen en het gezang der vogelen.
In de woonkamers van deze Chinezen ziet men de grootste overlading van zonderlinge sieraden. Dikwijls zijn aan de zoldering van eene enkele zaal 50, 60, ja tot 100 groote lantarens, lampen en kroonen opgehangen, zoodat er geen ledig vak overblijft. De kroon in het midden des vertreks is gewoonlijk zeer groot, en gelijk aan onze oude glazen kroonen, alleen met dit onderscheid, dat het glas verschillend gekleurd is, waardoor het geheel zeer bont wordt en zich bij de verlichting ten uiterste prachtig vertoont. De armen zijn steeds van glas, en over elk licht staat een lampglas, ten einde geen togtwind in het branden moge hinderen. De overige lampen en bonte lantaarnen zijn altijd in eene juiste orde opgehangen, zoodat men telkens twee of vier van dezelfde soort in elk vertrek nevens elkander aangebragt ziet. Gewoonlijk zijn dezelve met zijde overtrokken, en borduurwerk en heerlijke versieringen van franjes en kwasten maken deze meubels zeer duur. Wij wilden een paar zulke lampen medebrengen; maar de gemeensten, die wij te zien kregen, kostten 40 piasters. Zeker wordt eene verwonderlijke pracht door de menigte en door de veelvuldige verscheidenheid van de kleuren dezer lampen ten toon gespreid; maar de kostbaarheid is ook bijkans ongeloofelijk.
Aan de pilaren, welke in deze zeer groote vertrekken tot schraging vande zolders dienen, hangen groote Chinesche afbeeldingen, of gedenkspreuken, welke laatste met groote vergulde karakters geschreven en in den vorm van onze prenten in lijsten gevat zijn. Kleine en groote spiegels in zeer zware lijsten van donkerbruin hout, en eene menigte antieke dingen, vindt men steeds op de tafels en op andere stukken huisraad tot versiering geplaatst. Aan de wanden der kamer staan houten sopha's, die zonder smaak bewerkt en ongemakkelijk zijn; eene gevulde zijden sprei ligt daarop, en maakt dezelve nog eenigermate zacht. In elke groote kamer, alwaar men bezoek ontvangt, wordt ergens eene nis gevonden, die met een venster voorzien is; op deze plaats zit gewoonlijk de heer van den huize. Hier is eene hoogte

{==196==} {>>pagina-aanduiding<<}
van 2½ voet aangebragt, waarop eene tafel van één voet hoogte staat. Op deze tafel wordt altijd iets tot versiering gevonden, b.v. eene of andere kostbare oudheid, eene fraaije vaas of andere potten met bloemen; bij zeer rijke lieden zijn er ook nog wel andere kleine sieraden nevens geplaatst. Aan beide zijden der tafel liggen geborduurde spreien, welke een weinig gevuld zijn, en daarachter groote, ronde en zacht gevulde kussens, met rood laken of met leder overtrokken. Nevens deze zitplaatsen, digt aan de wanden der nis, ziet men kapstokken van porselein of van fijn gevlochten bamboesriet, waaraan de mutsen of kleine fluweelen hoeden der Chinezen gehangen worden, zoodat dezelve steeds bij de hand zijn, wanneer zij van hunne plaatsen opstaan; voorts op den achtergrond der nis insgelijks sieraden, hetzij oudheden, hetzij nieuwere kostbare vazen. De zucht voor dergelijke oude kunstvoortbrengselen des lands - een gevolg van het verval der beeldende kunsten, dat veroorzaakt wordt door de krijgsmansheerschappij in den lande - is daar nog grooter, dan bij ons de achting voor Romeinsche en Grieksche oudheden. Op de tafel tusschen de beide gevulde zitplaatsen ziet men steeds de Chinesche waterpijp van metaal en zeer fijn gekorven tabak daarnevens; de overige lange pijpen met zeer kleine koppen worden in een' hoek der kamer gevonden. De stoelen, de sopha's en tafels in de woonkamers der rijke Chinezen zijn allen van een zeer hard bruinrood hout gemaakt, en niet alleen ongemakkelijk, maar ook zonder eenigen smaak. Snijwerk versiert de kanten. Schoon eenvoudig zijnde, kosten dezelve veel gelds, hetgeen waarschijnlijk aan de zeldzaamheid van het hout is toe te schrijven. De stoelen hebben gevulde en hooge rugleuningen; ook zijn dezelve met zijleuningen voorzien, en worden in het midden der kamer, in twee regte, acht voet van elkander verwijderde, rijen
geplaatst, maar zoo, dat telkens tusschen twee stoelen een klein vierkant tafeltje te staan komt. Treedt men in zoodanige kamer, dan bevindt men zich terstond tusschen deze rijen van stoelen, en wordt genoodigd, om aldaar te gaan zitten. De kop thee, welke doorgaans onmiddellijk wordt aangeboden, komt dan op het tafeltje te staan, dat ieder naast zich heeft, om tevens ook met zijnen arm daarop te kunnen leunen.
De boekerijen in de woningen van bijzondere personen zien er zeer zonderling uit. Daar de Chinesche werken in losse

{==197==} {>>pagina-aanduiding<<}
bladen uitgegeven en niet ingebonden worden, legt men ze neder. De bergplaatsen dezer boekverzamelingen zijn niet regelmatig afgedeeld; men heeft altijd voor elk werk, uit hoe veel deelen het ook bestaan moge, een bijzonder vak ingerigt, waardoor dezelve, uit hoofde der zeer verschillende grootte van de boekwerken, een zeer bont en onregelmatig voorkomen hebben.

Het Middageten.

Het was eenige dagen vóór onze afreize van Kanton, toen wij van den Hong-koopman toung-mowqua een bezoekkaartje en tevens eene uitnoodiging tot het middagmaal ontvingen; deze kaartjes zijn veel grooter, dan de bij ons gebruikelijke, en van een bijzonder fraai rood papier. Mowqua is een der jongste Honguisten, of dier kooplieden, welke bijzonder met Europeanen handel drijven. Hij is in het bezit van een' witten knop op de muts, welke, naar het ons toescheen, van ivoor is, en die den vijfden graad van Mandarijn aanduidt. De zoon en broeder van mowqua droegen slechts de gouden kogels op de mutsen.
Des avonds ten zes ure begaven wij ons naar dezen maaltijd. Bedienden met geweldig groote lantaarnen gingen ons voor, en eene zekere hoeveelheid van boomwol werd medegenomen, om het trommelvlies ten minste eenigermate tegen de Chinesche muzijk te beveiligen. De ruimte van de deur des huizes en het voorhuis waren vol bedienden. Overal brandden lantaarnen, en eene geweldige muzijk klonk ons tegen.
Toen de gasten binnenkwamen, werden dezelve door den gastheer en zijne zonen begroet, en, onder vele pligtplegingen, tot aan de stoelen in de woonkamer geleid. De kleedingstukken van deze rijke Chinezen waren voor den avond van heden ongemeen prachtig. De jonge mowqua droeg over alle zijne andere zijden kleederen, welke met eene fraaije zijden sjerp vastgemaakt waren, nog een' zeer kostbaren pels. Zij hielden de fluweelen mutsen bestendig op het hoofd, en namen die zelfs bij het groeten niet af. De prachtige haarbos van ongemeene dikte en lengte gaf aan deze mannen een eerwaardig aanzien.
De gasten namen plaats op de stoelen, die, zoo als reeds gezegd is, in twee lange rijen stonden. Terstond werd thee toegediend, en wel, gelijk trouwens van zelve spreekt, in

{==198==} {>>pagina-aanduiding<<}
echt Chineesch porselein. Het theegoed bestaat uit groote koppen en kleine, vlakke schoteltjes, die als deksels dienen; het geheel staat op een gebogen presenteerblad, dat van tin, zilver of goud is, naar mate van den rijkdom des bezitters. De Chinezen, even als de Japannezen, drinken de thee zonder suiker, zonder melk en zonder rum; zij werpen slechts wat thee in het kopje, en gieten er kokend water over. Dit laten zij een weinig staan, scheppen dan met het vlakke deksel van het kopje dat aftreksel af, en drinken het zoo heet als mogelijk is. Daar de thee, welke de Chinezen gebruiken, uit geheele bladeren bestaat en niet gebroken is, blijft het daarop gegoten vocht steeds klaar.
Onder de meubelen, welke de kamer van dezen rijken koopman versierden, waren twee groote lantaarnen van hoorn; dezelve hadden wel drie voet hoogte en 2½ voet breedte; doch nergens konden wij eenig spoor van zamenvoeging bemerken. Een groot Engelsch spiegelglas zat in eene gewone Chinesche, zeer lompe lijst, dewijl de eigenaar door het gebruiken van Europesche goederen geen opzien wilde verwekken. - In de naaste kamer bevonden zich de toonkunstenaars, onder welke verscheidene voorname zangers waren. Men speelde bestendig gedurende het gansche feest, en voerde eene soort van opera uit. Het geraas, dat die lieden maakten, was inderdaad ontzettend, doch de Chinezen zelve schenen er geen acht op te geven; alleen dán, wanneer voor een oogenblik het gesprek haperde, luisterden zij naar het gezang, en toonden zekere geestigheid, om te lagchen of aanmerkingen te maken.
Weldra begon nu het middagmaal. Wij werden in eene andere zaal geleid, en namen plaats aan kleine vierkante tafels voor zes personen. De tafels stonden in een' halven kring, en bleven aan de zijde, naar het midden gekeerd, onbezet. Aan de middelste tafel zat de gastheer, en aan elke andere tafel een Chinees, die aldaar de honneurs waarnam. De ledige zijden der tafels, waar niemand zat, waren met scharlakenroode, fraai geborduurde zijden kleeden behangen. Men had, met goud en zijde van verschillende kleur, Chinesche bloemen van niet bijzonder schoone vormen daarop afgebeeld. Aan de voorzijde waren op den kant van elke tafel heerlijke vruchten in kleine fruitmandjes opgezet en schoone bloemen daartusschen geplaatst. De gansche tafel stond verder bedekt met kleine schaaltjes en bordjes, welke,

{==199==} {>>pagina-aanduiding<<}
zeer naauwkeurig in rijen verdeeld, vruchten, ingelegde spijzen, banket, boterhammetjes met fijn koud gevogelte en honderd andere dingen bevatteden. Men had bij het plaatsen van dit alles zeer veel kunst aangewend; onder anderen waren geheele rijen van bordjes met drie en vierzijdige piramiden bezet, welke men uit kleine stukjes van fazanten, gelardeerde ganzen, worst en andere dergelijke dingen sierlijk opgebouwd had. Hier stonden schaaltjes met kleine oranjeappels, benevens ingelegde pruimen; daar borden met amandelen van verschillende soorten, die allen zeer goed smaakten. Op eenige vlakke schotels waren menigerlei kleine zaden van onderscheidene kleur zoo kunstig gelegd, dat elke kleur een bijzonder vak uitmaakte. Wij merkten hierbij eene soort van kwéperenpitten op, welke zeer goed smaakten; verder wikken, die, rijkelijk gebruikt wordende, eene zeer nadeelige werking doen; bovendien kastanjes en hazelnoten, die de onzen veel overtreffen; ook druiven uit de noordelijke gedeelten des rijks, citroenen, limoenen, ingelegde en drooge gember, enz.
Zoodra men slechts eenigen tijd in China zich opgehouden heeft, ziet men dagelijks, ja van uur tot uur telkens meer, dat de Chinezen alles anders doen, dan wij. Zoo ging het ook hier bij het gastmaal; want men begon met datgene, wat bij ons het nageregt zoude uitmaken.
Geen tafellaken dekt den disch. Voor elke zitplaats staan drie schoteltjes, het eerste ter linkerhand is gevuld met soya, dat de Chinezen bij schier alle spijs gebruiken; het tweede dient voor het gewone eten, en in het derde ligt een porseleinen lepel, waarmede de soepen genuttigd worden. Voor deze drie schoteltjes, welke in ééne lijn geplaatst zijn, liggen twee ronde staafjes of stokjes, waarmede men eet, en welke bij rijke lieden kunstig uit ivoor vervaardigd zijn. Het valt den vreemdeling zeer moeijelijk, met deze twee staafjes de spijzen op te nemen, en de Chinezen vermaakten zich, dat zij ons daarmede zoo onhandig zagen te werk gaan. Een onzer dischgenooten zeide zelfs: De Europeanen willen zoo verstandig zijn, en zij weten niet eens fatsoenlijk te eten! In plaats van servetten lagen voor ieder kleine vierkante stukjes papier, met roode strepen versierd, die door de Chinezen werkelijk tot afvegen gebruikt werden. Toen het gastmaal begon, noodigde ons de gastheer, om van de fijne spijzen gebruik te maken, terwijl hij telkens den keurigen smaak of

{==200==} {>>pagina-aanduiding<<}
de zeldzaamheid van het eene en andere deed opmerken; en nu kwam het er op aan, om met de twee staafjes de spijze uit den schotel in den mond te brengen! Daar de Chinezen geen tafellaken gebruiken, hebben zij, in de plaats daarvan, een zeer loffelijk gebruik; er liggen namelijk op de tafel groote bladen, welke zij, zoodra eene rij geregten afgedaan is, met alles, wat er op staat, laten wegnemen, waarna terstond andere, met nieuwe spijzen voorziene, bladen opgedragen worden.
Muzijk en gezang duurden onder den maaltijd onafgebroken voort, waarbij zich inzonderheid de zangers onderscheidden, welke met hunne gillende stemmen een vreeselijk leven maakten; terwijl de groote metalen klokken, gong-gong genoemd, krachtig daartusschen bromden. - Zoodra de eerste rij geregten afgedragen was, werd bij elken gast nog een kleine kop geplaatst, om den heeten samtschu te drinken, welke aan eene Chinesche tafel onzen wijn vervangt, maar in kracht den arak gelijkt. Het is een uit rijst door gisting bereide drank, welke steeds kokend opgedragen wordt. Bedienden gaan met groote zilveren kannen rond, en schenken voor de gasten dezen nektar in, die ook, bijzonder door zijne hitte, zeer spoedig begint te werken. De Chinezen nemen overigens bij het drinken omtrent dezelfde regels in acht als de Engelschen; zij noodigen om mede te drinken, vatten dan den kop met beide handen, wenschen elkander geluk, ledigen denzelven met ééne teug, en keeren dan de binnenzijde den naasten gast toe, om te toonen, dat zij tot den laatsten druppel uitgedronken hebben. Als wij eenmaal onzen kop niet uitdrinken wilden, hield een Chinees ons den zijnen bestendig voor, en knikte zoo lang, tot dat wij den onzen ook geledigd hadden. Soms ging de gastheer naar eene der tafels, en dronk op het welzijn van het gezelschap, dat aan dezelve zat; soms schonk hij ook zelf den samtschu in.
De spijzen, gedurig in kleine gedekte schotels opgedragen, werden telkens aan de gasten voorgediend; dit althans had plaats bij de twintig eerste geregten. Het aantal dier geregten was bijkans ongeloofelijk, maar de smaak derzelven niet zoo veelvuldig verscheiden. Alle vleeschspijzen waren zeer fijn gesneden, en kwamen als ragouts op tafel, waartoe de sausen steeds met Indische zwaluwennesten, met trepang (*), met

{==201==} {>>pagina-aanduiding<<}
vinnen van haaijen en meer dergelijke zonderlinge lekkernijen toebereid waren. Zoodra het eerste gedeelte van het gastmaal, dat reeds uit zestig geregten bestond, was afgedaan, kwamen verschillende soorten van soep ten voorschijn. Deze werden in kleine schaaltjes op het midden der tafels gezet, en zoo at dan ieder met zijn' kleinen porseleinen lepel uit den schotel. Men draagt gewoonlijk vier, vijf of zes onderscheidene schaaltjes op, en plaatst daartusschen nog in kleinere schaaltjes verschillende andere spijzen, waaronder menigerlei soort van pasteijen, banket, krachtig hoendernat, waarin het vleesch zeer fijn geschaafd was, enz.
Tusschen de onderscheidene groote afdeelingen van den maaltijd werd er thee toegediend en tabak gerookt, waarbij men een weinig kon uitrusten, om daarna op nieuw weder aan het werk te gaan. Nadat men eenige malen zoodanige verpoozing had gehouden, werden voor den halven cirkel nog vijf tafeltjes geplaatst, welke met gebraden speenvarkens en allerlei gevogelte bedekt waren. Hierop nu traden er tien koks in de zaal; zij waren allen gelijk en keurig gekleed. Voor elk der vijf genoemde tafeltjes plaatsten zich twee derzelven, en begonnen met lange messen de hard gebraden huid van dit gebraad te kloppen, hetgene vrij wel op de maat geschiedde en ons niet weinig verraste. Andere bedienden, welke voor de tafeltjes stonden, legden de stukjes, waarin het gebraad werd gesneden, op kleine borden, en zetteden die dan op onze tafels.
Na het eindigen van het gastmaal kwamen de koks nog eens in de zaal, om te bedanken voor de eer, welke hun daardoor was bewezen, dat zij voor een zoo aanzienlijk gezelschap hadden mogen koken en braden. - Wij hadden volle zes uren aan tafel moeten zitten, en honderden van spijzen laten voorbijgaan, zonder die te proeven. Zoo groot is de verkwisting der rijken in een land, waar de armen met elkander vechten om datgene, wat hunne broeders wegwerpen, en waar bij elke schrede de ongemeene rijkdom der aanzienlijken, maar tevens de diepe vernedering en de uiterste ellende der behoeftigen den vreemdeling verbaasd doen staan.


{==202==} {>>pagina-aanduiding<<}

Bloemtuinen.

De tuinen der Chinezen hebben veel eigenaardigs, en verschillen geheel van den smaak, die bij ons heerscht. De zorgvuldigheid, met welke dezelve behandeld worden, gaat alle verbeelding te boven. Aan elk takje, dikwijls aan elk blad van een boompje of struik, wordt met veel moeite eene bepaalde rigting gegeven. Gedurig zitten de tuiniers nevens de planten, en zijn bezig met binden en snijden, om dezelve den gewenschten vorm te doen aannemen. Het voortbrengen der grootste kontrasten van kleuren is hoofddoel bij de liefhebbers. De Chinezen versmaden het stille en heerlijke genot, dat de geur van welriekende bloemen aanbiedt. Zij leggen zich alleen toe, om prachtige kleuren en zeldzame vormen te vermeerderen. Lange en regte paden doorkruisen de tuinen, en zijn aan beide kanten met boompjes van dezelfde soort bezet.
Wij bezochten deze tuinen in November. Digt bij den ingang stonden groote partijen van de heerlijkste winterasters, (chrysanthemum) welker bloemen eene zoo ongemeene grootte hadden, dat ze de grootste herfst - asters (aster Chinensis) evenaarden; dezelve waren, naar de verscheidenheid der kleuren, in rijen geplaatst. Hierop volgden geheele bedden met citroen- en pompelmoes - boomen, welke in potten gekweekt en met vruchten bedekt waren. Het viel ons in het oog, dat alle deze vruchten in de vruchtkelken (loculamenta) uitgewassen waren, en hier eenen tegennatuurlijken vorm aannamen, welken men zelfs door enting meer en meer poogt voort te brengen. Door deze misvorming krijgt de vrucht dat vingervormig aanzien, hetwelk ook in Europesche trekkassen niet zoo geheel zelden voorkomt. In China zoekt men door kweeking die gedaante met de meestmogelijke vlijt aan het gewas te geven, niet alleen tot sieraad voor de tuinen, maar ook om daarvan die gekonfijte produkten te maken, welke jaarlijks in groote hoeveelheid door den handel naar buitenlands gaan. Men gebruikt hiertoe voornamelijk de kleine vruchten, welke van drie tot vier duim lengte hebben, en in fijne witte kandijsuiker gekookt worden.
Verder ziet men groote bedden, met camelia Japonica beplant, en andere weder geheel met hanekammen, witten, gelen en rooden; de gelen waren bijzonder hoog opgeschoten, en men had ze meestal zoo geschakeerd, dat de-
{==203==} {>>pagina-aanduiding<<}
zelfde kleuren bij elkander gevonden werden. In bloempotten zagen wij bamboesriet, waarvan de stengels twee tot drie voet hoog, doch van onderen tot boven spiraalvormig gewonden waren. Onder de hooge boomen in deze tuinen onderscheidde zich de pisang; om anderen zag men flingerplanten zich verheffen.
Deze tuinen hebben ook groote vijvers, waarin vele zeer schoone visschen zijn, welke op hoogst walgelijke, doch in China zeer gewone wijze gevoederd en vetgemest worden. De zitplaatsen in de lusthuizen der tuinen zijn meerendeels van eene gemeene soort van porselein, of bestaan uit groote platte steenen, die op eene houten stelling liggen, en in den zomer regt aangenaam zijn mogen, als men daaraan gewoon is.
De randen der rabatten zijn veelal van palm met kleine bladeren; en heiningen van averrhoa, olea flagrans en andere, ons onbekende, struiken staan langs de hoofdpaden. Overigens doet de regelmatige zamenvoeging van prachtige winterasters met oranjeboomen, camellia's, calmia's en hooge hanekammen eene vrij goede uitwerking; ofschoon een Europeaan zich daaraan niet ligt gewennen zal, dewijl de gansche inrigting te zeer strijdt tegen alle bij ons geldende regelen van goeden smaak. Hortensia's en herfst-asters schenen uit de mode geraakt te zijn; wij hebben er althans slechts weinigen gezien.

Kleeding.

De Chinezen mogen wapens noch stokken dragen; in plaats daarvan hebben zij waaijers in de hand, welke zij, als de zon niet schijnt, achter in den halskraag steken. In het gewone leven dragen zij mutsen van zwarte zijde, met een rood of zwart knoopje daarop; alleen de tolbeambten hebben een klein rond schild aan de muts. De rijke Chinees gaat geheel in zijde gekleed, en dikwijls in gebloemd damast. In het koude jaargetijde draagt hij eene naauwe zijden broek, welke van onderen toegebonden wordt, doch niet, gelijk de onze, uit één stuk, maar uit twee deelen bestaat, één namelijk voor elk been, en van boven zaamgehouden door eene sjerp, die tevens nog dient, om een zakje voor het horloge, voor tabak en opium daaraan te hangen. De zijden bovenbuizen zijn in den zomer enkel, maar in den winter gewatteerd, en worden op zijde vastgemaakt met eenige ronde knoopen, welke bij welgestelde lieden gemeenlijk van goud zijn. Deze buis reikt slechts tot het midden des ligchaams,

{==204==} {>>pagina-aanduiding<<}
en is bij de rijken zeer kostbaar. Wij hebben dezelve van fluweel gezien, geheel zonder naad en met ingewerkte bloemen versierd - ware meesterstukken van de Chinesche zijdeweverij. Handschoenen draagt een Chinees nooit, maar trekt, als het koud is, zijne handen in de wijde mouwen terug, op eene wijze, dat men hem voor wanschapen zou aanzien.
Het grootste sieraad van den Chinees is zijn haarbos; door het afsnijden van denzelven rekent hij zich zoo zeer onteerd, dat hij zich het leven beneemt. Alleen de bedienaren der tempels dragen dien haarbos niet, en worden soms deswege met minachting bejegend. Wanneer men met eenen Chinees boert, en hem dreigt, dat men hem den haarbos wil afsnijden, zal hij steeds antwoorden: Liever den hals! Die haarbossen bij de mannen onder de Chinezen zijn zoo ongemeen lang en sterk, dat dezelve in schoonheid niet behoeven onder te doen voor het schoonste vrouwenhaar in Europa. Men verwt die mannelijke sieraden zwart. De pronkers, wanneer zij door de natuur niet mild bedeeld zijn, laten zich zwarte zijde in het haar invlechten, zoodat de haarbos hierdoor eene lengte tot aan de hielen verkrijgt. De opschik van het hoofd is bij den Chinees eene zaak van groot gewigt, en vereischt veel tijd.
De Chinezen, gelijk bekend is, hebben het hoofd tot aan den schedel kaal. Tot zoo verre wordt het haar afgeschoren; hetgeen echter een moeijelijk werk is, dewijl het gedurig afsnijden de haren hard als eene borstel maakt. Hierom is de klasse der barbiers in China ook zeer talrijk, daar niemand zichzelven kan scheren, en het bovendien veel meer tijd vordert, dan bij ons. Men ziet de mannen van de kunst gedurig rondloopen, en onderkent hen ligt aan den toestel tot hunne werkzaamheden, welken zij gemeenlijk op de schouders mededragen. In 1832 had Kanton alleen 7300 barbiers. Aan de arme Chinezen verrigten zij hun werk in het openbaar, op de straat en op vrije plaatsen; de kas, waarin zij hun gereedschap bergen, dient tevens tot stoel, en in een ander kastje hebben zij eene vuurpan en een bekken met heet water. Deze geheele toestel is aardig. De Chinesche barbiers scheren niet alleen den baard en het hoofdhaar, maar ook het geheele aangezigt; bovendien worden dagelijks de haartjes in neus en ooren met kleine werktuigen afgesneden, de wenkbraauwen, gelijk ook de lange knevels, die bijna alle Chinezen dragen, opgemaakt, en de haarbos op nieuw gevlochten.

{==205==} {>>pagina-aanduiding<<}

Vrouwen van rang ziet men ten uiterste zelden op straat, en men kan dezelve in Kanton eigenlijk alleen aan den oever der rivier te zien krijgen, wanneer zij of uit de schepen komen en in de draagbaar gebragt worden, of scheep gaan, om naar de landhuizen van hare heeren te varen. Met hare kleine voetjes gaan zij dan als op stelten, en dienstmaagden, welker voeten ten minste iets grooter zijn, moeten haar aan beide zijden ondersteunen. De kleeding der aanzienlijke vrouwen is theatraal, en de afbeeldingen, welke uit China tot ons komen, zijn nog niet bont genoeg. De opschik van het hoofd inzonderheid is zeer bont, en met gouden naalden en bloemen versierd; ook veel valsch haar wordt daarbij gebruikt. Wij hebben vrouwen gezien, wier gansche gelaat wit geblanket was, tot op een paar roode vlekken na op de wangen en aan de kin; anderen daarentegen waren vleeschrood gekleurd, en hadden alleen op de onderlip eene rozeroode vlek ter grootte van een dubbeltje.

Optogt bij het sluiten van een Huwelijk.

Daar de straten van Kanton slechts eene breedte van vijf tot 5½ voet hebben, is het gedrang in dezelven ongemeen groot, en dikwerf ontstaat er, vooral aan de hoeken, eene zoodanige opstopping, dat men niet van de plaats kan komen. Nu eens trekken lange rijen van lastdragers, met muzijk aan de spits, voorbij, welke groote geschenken aan de voorname Mandarijnen moeten overbrengen; dan weder zijn het lange feestelijke optogten, welke den prijs, waarvoor de bruid gekocht is, naar het huis van hare ouders voeren. Geweldige muzijk en de bontste opschik, gelijk bij ons op een gemaskerd bal, behooren bij deze rijen, met gevulde kisten, manden, schalen, sieraden enz. De bontste versiersels, van fraai gekleurd papier gemaakt, dikwerf rijk met goud versierd, en soms met honderden van aardige kleine poppetjes bezet, geven aan deze optogten wel een schitterend, maar tevens een zeer zonderling aanzien. Als men voor de eerste maal zoodanigen optogt ziet, meent men werkelijk eene klucht te aanschouwen. Doch dezelfde vertooning komt in eene zoo sterk bevolkte stad dagelijks meermalen weder; en daar, waar zulke optogten elkander kruisen, is alle gemeenschap voor eenigen tijd afgebroken. Behooren dezelve aan Mandarijnen van hoogen rang, zoo is er een geleide van krijgslieden bij, welke met de zweep in de hand nevens den optogt gaan en

{==206==} {>>pagina-aanduiding<<}
er zeer slordig uitzien. Daar het overbrengen van den koopprijs der bruid, gelijk ook van de bruidsgeschenken, in het openbaar geschiedt, is de weelde, die de Chinezen daarbij ten toon spreiden, veel grooter, dan bij de voltrekking des huwelijks in andere landen. Bij zoodanige gelegenheid heeft de trein van een' rijken Hong-koopman dikwerf de lengte van twee uren gaans; duizenden en duizenden ledigloopers, kinderen en lieden uit het gepeupel worden daartoe gehuurd en in bonte, meestal geborduurde, kleederen gestoken, welke de armeren slechts voor eenen dag huren, maar de rijken nieuw laten maken. Honderden van vergulde kasten, die aan de zijden open zijn, opdat men de daarin liggende geschenken kan zien, worden onder zoodanigen optogt gedragen, en duizenden van die bonte papieren versieringen moeten aan het geheel een' schitterenden glans geven. Daar is buiten twijfel een aantal groote fabrijken noodig, om zoo veel papier te vervaardigen. Men kan bezwaarlijk alles opgeven, wat er van gemaakt wordt. Vergulde draagkasten voor zulke gelegenheden zijn ook te huur; wij hebben daarvan zeer groote magazijnen gezien, die geheel vol stonden.

Tooneelanekdoten en bijzonderheden van vroegeren en lateren tijd.

Tot de voortreffelijkste Tooneelspelers van het Dresdensche Tooneel behoorde christ. Bijzonder echter muntte hij uit in eene rol, die meer nog de kunst eens koordendanfers, dan wel die eens Acteurs vorderde. In zeker stuk, de straf in den Afgrond getiteld, stortte hij zich, namelijk, van eene hoogte van acht ellen af, buitelde in het vallen over den kop, en kwam zoo, in het midden des tooneels, op zijn achterste neder. Dit kunststuk was even ijselijk te aanschouwen, als gevaarlijk te volbrengen, en is na hem niet weêr vertoond geworden. Toen ter tijd waren ook de meeste Acteurs sterke Balletdansers. De meesten van hen hadden hunne loopbaan op die wijze begonnen en lang voortgezet, naardien, tot omstreeks den jare 1780, alle schouwburgen groote of kleinere Balletten gaven; en dit was dus ook het geval met christ.

Geen Tooneeldichter schreef (naar luid der verzekering

{==207==} {>>pagina-aanduiding<<}
van eenen Duitscher) planloozer, dan iffland; hij schreef tooneel op tooneel, zonder zelfs te weten, wat in het daarop onmiddellijk volgende zou voorkomen. Ook schiller'S Don Carlos is op dergelijke wijze ontstaan, en eindigt daardoor geheel anders, dan het van 't begin af aan schijnt te zullen afloopen.

Op de Missisippi ziet men thans de zeldzame vértooning van drijvende Theaters. Deze schouwburgzalen staan op groote kanen, die van plantaadje tot plantaadje, van stad tot stad, van dorp tot dorp den stroom langs varen, en dáár vertoeven, waar men eene goede ontvangst verwacht. Wanneer de toeloop vermindert, ligt men het anker, en beproeft zijne fortuin elders. Miss caroline chapman is eerste Actrice, en verrukt de Tritons en Najaden van den grooten stroom. Als zij speelt, is de Bureaulist altijd tevreden. Eerst viel aan het tooneelgezelschap, waartoe zij behoort, in zeker opzigt, het Monopolie ten deel van den drijvenden schouwburg; tegenwoordig heeft zij reeds mededingers.

De bekende Duitsche Tooneelspeler beckmann werd, in een gezelschap van kunstgenooten, door een' derzelven, met name pohl, gedrongen, om iets geestigs of grappigs te vertellen, hetwelk deze afwees. Eindelijk, toen hem diens voortdurende aandrang begon te vervelen, sprak hij volgenderwijze: ‘Ik droomde gisteren nacht, dat ik gestorven was, en voor de poort des hemels stond. Toen ik aanklopte, verscheen petrus, en vroeg mij, wat ik wilde. “Ik wil in den hemel!” antwoordde ik kortaf. “Wie zijt gij?” - “Ik ben de Tooneelspeler beckmann van Berlijn.” Petrus trok, medelijdend, de schouders op, en zeide: “Het doet mij leed, dat ik u niet van dienst kan zijn; Tooneelspelers komen niet in den hemel.” Met deze woorden sloot hij de poort en liet mij staan. Ik was eerst een weinig bedremmeld, maar schikte mij weldra in mijn lot, begaf mij weêr naar de aarde, en kroop in mijn graf. Na verloop van eenige dagen werd mij door een' anderen doode berigt, dat mijn Collega pohl desgelijks het tijdelijke met het eeuwige had verwisseld, en werkelijk den hemel was binnengekomen. Daardoor onthutst, vlieg ik andermaal naar de hemelpoort, klop petrus buiten, en vraag hem, diep gekrenkt door die achterstelling, waarom hij voor mij de poort gesloten,

{==208==} {>>pagina-aanduiding<<}
en mijnen kameraad, den Tooneelspeler pohl, binnengelaten had? “Goede vriend!” antwoordde petrus, mij op den schouder kloppende, “maak u niet driftig: pohl is in zijn gansche leven geen Tooneelspeler geweest.” - Mijn droom is uit, Mijne Heeren!’

Bij eene openbare proef, in een' der Schouwburgen te Milaan, gaf een der aanwezigen den nog zeer jongen, vermaarden rekenaar pugliesi dit voorstel op: Eene beroemde zangeres (hier wendden zich aller oogen naar Mad. malibran, daar tegenwoordig) werd door een' Tooneeldirecteur voor 30 representatiën geëngageerd, en wel tegen 3000 lires telkenmale als zij in eene tragische, en 2500 als zij in eene komische Opera optrad. Bij het eindigen dier 30 representatiën stelde de Directeur aan de hooggeschatte kunstenaresse de som van 85,500 lires ter hand. Hoe vele malen heeft nu de Signora in de Opera seria, en hoe vele malen in de Opera buffa gezongen? - Het kind bezon zich eene halve minuut lang, en beantwoordde toen de vraag met deze woorden: ‘De Donna heeft 21 ernstige en 9 komische partijen gezongen.’

Lemierre had een treurspel vervaardigd onder den titel Willem Tell. Er was echter niets van dat voortreffelijke in, waarmede dat onderwerp door den voortreffelijken schiller is behandeld. Het publiek nam dus ook de vertooning van hetzelve niet gunstig op, en er lieten zich, na de eerste representatie, slechts zeer weinige aanschouwers bij de vernieuwde vertooning vinden; te welker gelegenheid de bekende Actrice arnauld tot een' harer bekenden zeide: ‘Het spreekwoord zegt wel: geen geld geene Zwitsers; maar hier zijn meer Zwitsers dan geld.’

Lodewijk XIV was eens tegenwoordig bij de uitvoering van een geestelijk zangstuk, waarvan de tekst in het Latijn gesteld was. In hetzelve herhaalde een koor van zangers zeer dikwerf het woord nycticorax (eene nachtraaf): Sicut nycticorax in domicilio. De Koning vroeg nu aan eenen Prelaat, die niet ver van hem verwijderd stond: ‘Wat beteekent toch dat woord nycticorax?’ De Prelaat wist het evenmin als de Koning zelf, maar bedacht zich evenwel niet lang, en antwoordde zonder den minsten schroom: ‘Si-
{==209==} {>>pagina-aanduiding<<}
re! dit is de naam van een' der voornaamste Hovelingen van Koning david.’

Een jongman stond in den bak der Parijsche Opera. Hij wil op zijn horloge zien; 't is weg. Hij zoekt in vest- en broekzak; vergeefs: 't moet hem ontstolen zijn. Hij ziet zijn' buurman aan, die hem te zelfden tijde zijlings aanziet. Dit komt hem verdacht voor. Hij maakt korte metten, en bijt hem op een' forschen toon in 't oor: ‘Mijn horloge, of ik laat u arresteren!’ - ‘Daar is 't; maar, om Gods wille, maak mij niet ongelukkig!’ - Thuiskomende, was hij niet weinig verwonderd, zijn horloge op den schoorsteenmantel te zien liggen, waar hij 't vergeten had, en - een ander in zijn' zak te vinden. o Geweten!

Onder lodewijk XV kwam de beroemde Kastraat caffarelli naar Parijs, en zong voor den Koning en het Koninklijke Huis. Ten teeken zijner tevredenheid, schikte hem de Koning eene kostbare gouden snuifdoos toe. ‘Wat!’ riep caffarelli den overbrenger toe; ‘de Koning van Frankrijk zendt mij deze doos? Behoud ze maar; want zie, daar liggen er dertig bijeen, allen kostbaarder dan deze. Ware zij ten minste nog met 's Konings portret voorzien.....’ - ‘Mijnheer! de Koning van Frankrijk schenkt Hoogstdeszelfs portret niet dan aan Gezanten.....’ - ‘Wel nu, laten dan zijne Gezanten voor hem zingen!’

Toen lully eens een zijner Opera-aria's met bijgevoegden Latijnschen tekst in de kerk hoorde zingen, verzuchtte hij: ‘Goede God! vergeef; ik had ze niet voor U gemaakt.’ - Den kenner moeten zulke Opera-aria's in de kerk zeer stichten!

Broussais' geneeskundige bekeering.

Wie heeft niet van den vermaarden Parijschen Geneesheer broussais en van zijn bloedzuigersstelsel gehoord, dat den kranken alle bloed ontrooft, en hem tot een ellendig, bleek en mager geraamte maakt, opdat hem de Dokter nieuw bloed bijbrenge, ondersteld dat hij niet onder de kuur sterve, hetgeen meermalen gebeurt, doch van weinig beduidenis is, wijl het hier eeniglijk op het stelsel aankomt? Wel nu, Dokter

{==210==} {>>pagina-aanduiding<<}
broussais is bekeerd! De ongelukkige patiënten, die tot hiertoe elken morgen sidderden en beefden, wanneer de man met zijn gevolg van bloeddorstige wormen verscheen; die zelfs bij nacht in hunne droomen die zwartgroene watervampyren zagen en ijskoud klevend op hun voorhoofd voelden zwellen, en ze aan en achter hunne ooren en in de slapen des hoofds, als zware, leelijke harpijenlokken, waanden te hangen; de herstellenden, die tot hiertoe met vermagerde, bleeke en beenige handen naar krachtige spijzen grepen, welke de Dokter ten strengste, als ware het vergif, verbood, - al deze lijdenden mogen zich verblijden, want bloedzuigers en diëet van den Heer broussais zijn niet meer! Op zekeren dag bevond hij zich zelf onpasselijk. Terstond eene driedubbele dosis bloedzuigers! Vijftien hier, vijFtien daar, twintig boven, twintig beneden, dertig van voren en veertig van achteren. Daarbij een diëet, waarbij eene vlieg van honger moest sterven. Nadat dit een' dag zoo had voortgeduurd, voelde de Dokter zich den pols, en vond, tot zijne groote verwondering, dat die zwak en ongeregeld sloeg. En toen hij nu de tong in hare volle lengte voor den spiegel had uitgestoken, knikte hij, en sprak kortaf: ‘Goed, ik versta u!’ Een kwartier uurs daarna liet hij zich dertig bloedzuigers aan ieder been zetten; en toen ze afgevallen waren, legde hij zich, zonder iets te nuttigen, ter ruste. Des anderen morgens - onbegrijpelijk! nog geene beterschap; integendeel gevoelde de Dokter eene ongemeene zwakheid door al de leden. ‘De bloedzuigers hebben nog niet genoeg gezogen,’ dacht hij bij zichzelven, en liet zich wederom twintig in den nek zetten. Vergeefs! Gevolgelijk versche bloedzuigers. In 't kort, koorts, bloedzuigers, diëet en zwakte hielden gelijken tred. 't Was inderdaad beklagelijk, den armen Dokter te zien: holle wangen en bleeke lippen, als een doode. Hij bemerkte eindelijk zelf, dat
hij zich op den regten weg naar het kerkhof bevond. Daarom dacht hij, op den vierden dag: ‘Welaan, daar men toch eenmaal sterven moet, zoo wil ik mij vooraf nog wat te goed doen en met eene volle maag sterven! Te sterven aan eene overlading der maag, ziedaar de beste wijze, om bloedzuigers en diëet in eere te houden!’ Nu liet hij zich eene sappige kotelet en eene flesch bourgonje brengen. Toen hij alles georberd en de flesch geleegd had, legde hij zich om te sterven neder, en sliep terstond in. Maar de Dokter had zich verrekend, want des anderen morgens stond hij verkwikt

{==211==} {>>pagina-aanduiding<<}
op, voelde zich ongemeen versterkt, en veel beter dan gisteren. ‘O ho!’ dacht hij, ‘dat is de zenuwspanning, die steeds den doodstrijd voorafgaat; niets beter dan eene dubbele dosis.’ Andermaal eene sappige kotelet en eene flesch bourgonje. Doch, dat ik mij bekorte: de doodstrijd was lang, - acht volle dagen, na verloop van welke de Dokter beter, gezonder en krachtiger zich gevoelde, dan ooit te voren. Thans ging hem een licht op wegens zijn eigen stelsel; hij verliet bloedzuigers en diëet, en nam, in stede daarvan, zijne toevlugt tot goed, voedzaam en overvloedig eten en drinken.




Carl Rappo. (*)


Ja, 'k ben bij Rappo ook geweest, 
En 'k zag, wat men in de Oudheid leest, 
Van Herkules' en Simson's magt, 
En Titans, groot van ligchaamskracht, 
De Fabel en 't Gewijd Berigt, 
Zoo vaak door 't Ongeloof betigt, 
Gestaafd; - 'k zag menig wonder stuk 
Verrigten, niet bij bloot geluk, 
Of van een loos bedrog ontleend: 
't Was kracht, met oefening vereend. - 
Dat ballen-, messen-, kogelspel; 
Die hand zoo vlug, dat oog zoo snel; 
Dat juistberekend evenwigt; 
Die last op neusbeen en gewricht; 
Dat staafgetil door spierenkracht, 
Het zwaartepunt op 't verst gebragt; 
Dat knodsgedril door mannenvuist, 
Die 't zwaarste blok te morzel gruist; 
Die centenaars, geligt, gezwaaid, 
Dat menigeen het brein schier draait; 
Dat achterwaarts gebogen lijf, 
Gelijk een eikenstam zoo stijf, 
En in dien stand een' last getorscht 
Van mensch en wigt, op hand en borst 
Geheven, met zoo klein bezwaar, 
Alsof 't een ligte veder waar'; 
Dat strekken van den arm in 't lang 
Aan de opgerigte ijz'ren stang, 
En 't zwevend stappen in de lucht, 
Als ware 't slechts een looze klucht; 
Dat zwaaijen om een molenäs, 
Alsof de man een wiekzeil was: 

{==212==} {>>pagina-aanduiding<<}

Dat alles, en nog meer daarbij, 
Wekte u verbazen, zoo als mij. 
Wij zagen met bewondering, 
Dat, wie er d' aanleg toe ontving, 
Alleen door oefening en vlijt, 
Een wonder zijn kan van zijn' tijd. 
Maar, peinzen wij daarop eens door, 
Dan doet zich dra het denkbeeld voor, 
Dat in den mensch een kracht bestaat, 
Die deze ver te boven gaat. 
Die Rappo, zóó door elk gevierd, 
Wat is hij bij het woudgediert', 
Wat bij den elefant en 't paard, 
Die Rappo's, ons ten dienste op aard', 
Die dommekrachten, zoo men wil, 
Van ons beleid, van onzen wil? 
Zwicht hij niet hier voor grooter magt, 
Die menschelijke dommekracht? 
Is hij niet, die zichzelv' bedwingt, 
Meer sterk, dan die een stad bespringt? 
Ligt is de Herkules een kind, 
Ja menig ligt, dat hem verwint, 
Wanneer de Rede van hem vraagt 
Een kracht, die ed'ler stempel draagt. 
Moréle kracht is 't schoone woord, 
Dat men thans daaglijks leest of hoort; 
Maar ieder niet, die 't hoort of leest, 
Bepeinst het met bedaarden geest. 
Het is een kracht, die elken mensch 
Betaamt, bij woord en daad en wensch; 
Een kracht, die dwazen wijsheid leert, 
De wijze bovenal begeert; 
Die Salomo zijn' rijkdom schonk, 
In armoê vaak met luister blonk, 
Den slaaf verheft in 't smaadlijkst lot, 
En zelfs met boei en kerker spot; 
Die huisgezinnen zaligspreekt, 
Schoon 't levenspad slechts doornen kweekt; 
Die kleine Staten magtig maakt, 
Schoon overmagt van woede blaakt; 
Die ons Hem nader brengen moet, 
Wiens voorbeeld ons haar kennen doet; 
Die eind'lijk ons, in 't stervensuur, 
Doet zegepralen op natuur. - 
Ziet, Vrienden, dit, dit is een kracht, 
Verheven boven ligchaamsmagt! 
Die kracht vermag oneindig veel; 
Zij valle ons meer en meer ten deel, 
Den Vorst en 't lieve Vaderland! 
Dan zegent ons Gods Vaderhand. 
 
j.w. ijntema. 







{==213==} {>>pagina-aanduiding<<}

Mengelwerk.

Redevoering, bij gelegenheid der feestviering van het vijftigjarig bestaan der Maatschappij: tot nut van 't algemeen, door het departement Medemblik, op den 15 dec. 1834, gehouden,

door S. Hoekstra, Predikant bij de Doopsgezinden. (*)


	Koor.
't Is feest! het loflied rijz'! een dag mag ons bestralen, 
Zoo schoon als immer is geweest! 
Zingt allen met ontboeiden geest! 
Ook hier weêrklink' de toon, die Neêrland deed herhalen: 
't Is feest, 't is feest, 't is feest! 
 
't Is feest, voor wie van deugd, van wetenschap en kunsten 
De schoonste en rijkste bloemen leest; 
Die 't nut van and'ren allermeest, 
Zelfs boven eigen, zoekt. De Godheid met haar gunsten 
Bestrale ons broederfeest! 

Het feestuur heeft dan ook voor ons geslagen. Zouden wij alleen zwijgen, waar geheel Nederland juichte? Onze inrigting bestond vijftig jaren; eene inrigting, die zulk een' schoonen naam draagt en zoo treffend beantwoordt aan dien naam, die werkzaam is zoo geheel overeenkomstig de aandrift van het welgeplaatste hart; eene inrigting, wier doel zoo eenvoudig en verheven tevens is, en te gelijk zoo gemakkelijk te bereiken; eene inrigting,

{==214==} {>>pagina-aanduiding<<}
die allerwegen haren weldadigen invloed vertoont, waarvan de vruchten, bekoorlijk zoo door haar uitwendig schoon als inwendig zoet, ons dag aan dag in de oogen vallen; eene inrigting, zoo als er nergens eene in geheel Europa bestaat, echt Nederlandsch, zoo overeenkomstig het Nederlandsche karakter, de voorname oorzaak en steun van dien innerlijken welstand, waardoor Nederland zich boven alle andere landen van Europa verheft. Die inrigting telt vijftig jaren. Wie lid van dezelve is, jubelt; wie door dezelve beweldadigd is en wordt, jubelt; wie belang bij dezelve heeft, jubelt.
Het zou gewis overeenkomstig onze tegenwoordige stemming en allezins doelmatig zijn, zoo ik u heden voor den geest riep den oorsprong, den voortgang, de werkzaamheden, de lotgevallen der Maatschappij, ten einde wij in onzen hoogen dunk van dezelve nog versterkt werden, en wij te meer stof van vreugde ontvingen over derzelver bestaan en bloei tot op dezen dag. Op gelijke wijze vieren wij andere feesten. Het kind stelt bij de verjaring van zijne ouders zich voor den geest, wie de ouders voor hem zijn en wat hij aan hen is verpligt, en dit baart hem innige vreugde over het verlengen van hun leven; hij viert feest. Doch deze herinnering is reeds geschied door hem, die tijdelijk aan het hoofd der Maatschappij stond, den zeer verdienstelijken, in de Maatschappij grijs geworden' m.c. van hall. Sommigen uwer hebben zelve den man hooren spreken; anderen hebben uitvoerige uittreksels van zijne rede gelezen; openlijk is van dezelve ook hier ter plaatse verslag gedaan; daarenboven is zij reeds in druk verschenen, en zal spoedig aan een iegelijk uwer worden ter hand gesteld. En wie nog vollediger berigten moge verlangen, dan die hier gegeven zijn, de Gedenkschriften der Maatschappij voor de tweede vijfentwintig jaren van haar bestaan, die ook reeds in druk voorhanden zijn, zullen hem volkomen bevredigen. Neen, ik wil niet in herhalingen treden, of u voorhouden, wat gij zelve toch spoedig lezen zult; van een ander standpunt wil ik

{==215==} {>>pagina-aanduiding<<}
uwe feestvreugde leiden, en, is het mij mogelijk, die nog verhoogen.
Allen kent gij de Maatschappij, en, de een meer, de ander minder, allen weet gij toch, wat zij heeft gedaan, wat goeds zij heeft gesticht. Hooge ingenomenheid met de Maatschappij mag ik bij u allen vooronderstellen, en daarom ook warme blijdschap over derzelver vijftigjarig aanwezen. Maar, is er nu niets, dat deze blijdschap kan temperen? is er niets, dat het kind verontrust, als het zijnen ouderen gelukwenscht met hunne verjaring? Ja, het is de gedachte aan de toekomst, de vrees, of het die goede ouders nog wel langen tijd zal bezitten! Daarom stort het voor de ouders het vol gemoed in wenschen uit, en heft biddend hart en hand ten Hemel. Voorzeker paart zich aan de zoo genoegelijke gewaarwording over het tot hiertoe bestaan onzer edele Maatschappij de min aangename van twijfel, of de scherpe tand des tijds, die alwat menschelijk is sloopt, ook eerlang haar vernietigen zal; of de worm der vergankelijkheid, die alles ondermijnt, ook eerlang knagen zal aan hare grondvesten! Deze bekommering zal ik trachten weg te nemen, om alzoo te bewerken, dat ons hart geheel van vreugde gloeije; ik zal trachten aan te toonen, hoe ongegrond de vreeze zij voor eene eindelijke vernietiging onzer Maatschappij. Ik zal u de Maatschappij voorstellen, als uit derzelver aard eene duurzame inrigting.
Wanneer ook menschen zich immer vereenigden, altijd hing de duur der vereeniging af van het doel, dat zij zich voorstelden, en van de middelen, die zij aanwendden, om hetzelve te bereiken. Betrof dat doel zaken, de bemoeijing van den geest eigenlijk niet waardig, of zaken, niet bestaanbaar voor de regtbank der strenge zedelijkheid, of zaken, waarvan de verkrijging de krachten van den mensch te boven ging, - of gebruikte men tot een op zichzelve edel, betamend, bereikbaar doel ongeschikte of ongeoorloofde middelen, - de vereeniging hield spoedig op te bestaan. Dat leert ons de ondervinding, die beste leermeesteres van allen. - Ook

{==216==} {>>pagina-aanduiding<<}
onze Maatschappij is eene vereeniging van menschen, werkzaam tot zeker doel. En wat dit doel zij, wordt dadelijk te kennen gegeven door haren naam: tot Nut van 't Algemeen.
Nut van het algemeen is dus het doel, dat de Maatschappij beoogt, en wel nut in den uitgebreidsten zin des woords; nut of voordeel, zich niet bepalende tot enkele betrekkingen of toestanden, waarin iemand zich bevinde, b.v. tot het bedrijf, dat iemand uitoefene; maar nut, volstrekt tot alles zich uitstrekkende, wat iemand is of doet, nut voor iemand, geheel zoo als hij bestaat, voor zijn geheele wezen als mensch. Verlichting van het verstand, die ook verbetering des harten werkt, is wel de voorname zorg der Maatschappij. Grootendeels is zij dus eene wetenschappelijke vereeniging; niet zulk eene, welker leden met elkander het gebied der wetenschap doorkruisen, en elkander behulpzaam zijn, om dieper en dieper in de zich daar bevindende schuilhoeken in te dringen: de Maatschappij bestaat niet, om zelve zich kennis te vergâren, maar zij is zulk eene wetenschappelijke vereeniging, waar men de kennis, elders, op wegen buiten de Maatschappij verworven, aan anderen mededeelt, opdat zij daarmede hun voordeel kunnen doen. Godsdienst en zedekunde, waarbij de mensch wel het hoogste belang heeft, staan aan het hoofd der wetenschappen, die op deze wijze door de Maatschappij behandeld worden. Omdat men echter op dit gebied zoo ligtelijk dwaalt, wil de Maatschappij de kennis, die anderen godsdienstig en zedelijk verlichten en verbeteren zal, geput hebben uit de Openbaring, en wel uit de zoo naauwkeurige, volledige Christelijke Openbaring, waarin de Schepper zelf zijne natuur, werkzaamheden en gezindheid, en te gelijk den aard, de verpligting en de bestemming van zijne redelijke schepselen, ontvouwd heeft. - Zoo werkt op hechte grondslagen de Maatschappij tot nut, en wel tot nut, niet van eene bijzondere soort of eene bepaalde klasse van menschen. Gelijk zij zich in de wetenschappen, tot welke zij zich bepaalt,

{==217==} {>>pagina-aanduiding<<}
geene grenzen heeft gesteld, indien die slechts wezenlijk nut aanbrenen, zoo heeft zij zich ook geene grenzen gesteld in de voorwerpen, tot wier verlichting en verbetering zij werkt. Allen, wier toestand als mensch voor verbetering vatbaar is, zijn voorwerpen harer bemoeijing: zij werkt tot nut van het algemeen. Het spreekt echter van zelve, dat aan verstandsverlichting, die tot uitwendige en inwendige verbetering leidt, de burger- en geringere klasse meer behoefte heeft, dan de meer aanzienlijke standen. Daarom wijdt ook de Maatschappij vooral aan de eersten hare zorg. Zij wil hen wel niet tot geleerden vormen, maar hun die kundigheden toedeelen, die den mensch als verstandig wezen volstrekt betamen, die hem een geschikt voorwerp in de zamenleving maken, die hem het ware levensgenot aanbrengen. - Nut van het algemeen is het doel der Maatschappij; en wie zou het nu beneden de bemoeijingen van zijnen geest achten, om tot dit doel mede te werken? wie dit doel slechts eenigermate als onzedelijk kunnen afkeuren? wie dit doel onbereikbaar beschouwen?
En ook de middelen, die de Maatschappij aanwendt, zijn allezins geschikt, allezins geoorloofd. - Wie zich voor die taak berekend acht, hij treedt, door de Maatschappij zelve daartoe uitgelokt, als schrijver op, en ontvouwt een of ander vak van nutte wetenschap in de taal des dagelijkschen levens, op eene wijze, die onder de algemeene bevatting ligt en onderhoudend is voor den lezer: dan worden die geschriften algemeen verspreid, en het kan wel niet missen, of dit is van gewenschte gevolgen. Zoo werkt de Maatschappij op allen. Maar, om in haar voorgestelde doel wèl te slagen, heeft zij met volle regt gemeend, vooral op het aankomende geslacht te moeten werken.
Zij heeft alzoo de verbetering van het onderwijs op zich genomen; zij heeft dat ingerigt naar de vatbaarheid der kinderen; zij heeft eene menigte, naar het begrip der kinderen berekende, schoolboeken geleverd; zij heeft den onderwijzers geschikte handleidingen gegeven; zij

{==218==} {>>pagina-aanduiding<<}
heeft zelve scholen opgerigt, vooral om daarin het kroost van minvermogenden te ontvangen en geheel naar hare inzigten te vormen. Zoo regelt zij doelmatig de eerste verstandsontwikkeling, en legt vaste gronden, waarop naderhand met de meeste vrucht ook door haarzelve kan worden voortgebouwd. (*) En, opdat geen bezwaar de gunstige werking van hetgene zij daarstelt verhinderen moge, draagt zij zelve de kosten van alle hare ondernemingen, en vordert van de belanghebbenden of geheel geene of slechts eene geringe schadeloosstelling. (†) Doeltreffend is deze maatregel aan alle zijden; dezelve stelt den toegang tot de harten van minvermogenden geheel open, en werkt ook ten gunstigste op de innerlijke gesteldheid der Maatschappij.
De Maatschappij is daardoor eene vereeniging niet enkel van menschen van kennis, maar eene vereeniging van alle standen, waar ieder, wie hij ook zij, met zijne vermogens tot nut van het algemeen werkt, en waar ieder, hetgene hij in zijnen stand en zijne ervaring ontdekt heeft als tot algemeen nut kunnende dienen, openbaren kan.
Ja, dat kan ieder, en mag ook ieder: in onze Maatschappij hebben alle leden gelijke regten. De werking tot nut van het algemeen gaat niet van sommigen in de Maatschappij uit, zoodat de overigen slechts werktuigelijke hulpmiddelen zijn zouden. Zij zijn het niet verder, dan in zoo verre zij zelve er zich toe willen verlagen. De inrigting der Maatschappij vordert het niet, wil het niet, wil het tegendeel; zij geeft aan elk harer leden zijne stem, en wil van elk, dat hij zijn gevoelen verklare. - De afdeelingen der Maatschappij, verdeeld naar de onderscheidene plaatsen, waar hare leden zich bevinden, houden ieder in hare plaats hare vergaderingen, om te overleggen, wat nut zij stichten kunnen bij degenen, die haar omringen, en zij brengen dat onafhankelijk van anderen ten uitvoer. Ontdekken zij iets, dat

{==219==} {>>pagina-aanduiding<<}
ook elders nuttig zou kunnen zijn, zij laten hare stem gelden in den kring der Afgevaardigden van alle afdeelingen, waar het geheele ligchaam der Maatschappij vertegenwoordigd wordt. Voorzeker is ook deze maatregel, dat alle leden gelijke regten hebben, een doeltreffende maatregel; dezelve geeft kracht en leven aan de werking der Maatschappij tot nut van het algemeen. Aan de bemoeijingen der onderscheidene afdeelingen hebben leesbibliotheken, volksonderwijs, andere stichtingen voor armen, scholen voor natuur-, teeken-, bouwkunde, spaarbanken, en wat niet al andere nuttige inrigtingen, haren oorsprong te danken. (*) En de vergaderingen zelve der afdeelingen mogen als een algemeen verspreid volksonderwijs aangemerkt worden: de redevoeringen en bijdragen, vreemd van allen geleerden tooi, en ingerigt naar de vatbaarheid en de behoeften der menigte, scherpen het verstand, versijnen den smaak, bevorderen den welstand van ligchaam en geest.
Allezins geschikt zijn dus de middelen, die de Maatschappij aanwendt tot bereiking van haar doel, en allezins geoorloofd zijn die middelen tevens. Staatsvormen en godsdienstgeschillen liggen buiten haar gebied; hare grondstelling is, zich daarmede niet te bemoeijen, maar bepaaldelijk het doel, het nut van het algemeen, in het oog te houden, en dat doel, wat ook buiten haar omga, met vasten tred te naderen. (†) Wien zouden dan de pogingen der Maatschappij eene ergernis kunnen zijn?
O, in welk eene heerlijke gestalte staat onze Maatschappij ons voor oogen! Andere Maatschappijën stortten in; zij waren door beuzelgeest, onzedelijkheid, door zwakke of ongeschikte handen opgerigt. Maar de onze staat: verstandigen en braven hebben haar opgebouwd, welberaden en doelmatig; verstandigen en braven houden haar

{==220==} {>>pagina-aanduiding<<}
in waarde en kracht, terwijl alle standen om haar aanzijn juichen, van den Koning tot den landbouwer. (*) Bestaan zal ongetwijfeld de Maatschappij tot Nut van 't Algemeen, zoolang er verstandigen en braven in Nederland bestaan. Haar aard zelf voorspelt duurzaamheid. Dat Toon- en Zangkunst die voorspelling uitdrukken in eene taal, krachtiger dan de mijne, opdat wij met zelfverheffing ons leden gevoelen eener Maatschappij, die vijftig jaren bestond en langer bestaan belooft!

Koor. 
 
Wat verander' of bezwijk', 
Wetenschap blijft eeuwig bloeijen: 
Hooger, dan de stormen loeijen, 
Praalt de schoone boom der kennis, Libans cederkruin gelijk. 
 
Aria. 
 
Recitatief. 
 
Als de Tijd, het kroost der eeuwigheden, 
Alverdelgend heenstrijkt over de aard', 
Wolken stofs van stulpen, sloten, steden 
Waaijen op van onder zijne schreden; 
Puin en bouwval teekenen zijn vaart. 
 
Zang. 
 
Wat dan zou vernietiging ontwijken, 
Zwakke zoon van den vergangb'ren tijd! 
Vraag 't bestaan aan de uitgebloeide rijken, 
Duurzaamheid aan de eeuwen, die bezwijken, 
Zoon van 't stof, en leer dan, wie gij zijt! 
 
Duo. 
 
A. 
 
Ziet gij dien boom, wiens bladerkroon 
Verkwikkend lommer biedt? 
 
B. 
 
In heel het woud niet een zoo schoon, 
Zoo koel een schaduw niet! 

{==221==} {>>pagina-aanduiding<<}

A. 
 
Voorheen was de omtrek bar en koud, 
En lokte niemand aan. 
 
B. 
 
Nu ruischt der vooglen zang in 't hout, 
En 't ooft lacht door de blaân. 
 
A. 
 
Hoe menig storm woei hem om 't hoofd, 
En schudde stam en loot! 
 
B. 
 
Toch roofde hij geen blad of ooft, 
Of nieuwe knop ontsproot. 
 
A en B. 
 
En als de winter om hem giert, 
Dan strooit hij zaden rond; 
En als de lente hoogtijd viert, 
Siert nieuw plantsoen den grond. 
 
A. 
 
Zoo bloeît die stam in Nederland, 
Orkaan en vlaag ten spijt. 
 
B. 
 
Hij groeit en rijpt tot hemelplant, 
En overwint den Tijd. 
 
A en B. 
 
Men zing' dien boom, in Nederland 
Aan 't Algemeen gewijd! 
Hij groeit en rijpt tot hemelplant, 
En overwint den Tijd. 
 
Koor. 
 
Wat verander' of bezwijk', 
Wetenschap blijft eeuwig bloeijen: 
Hooger, dan de stormen loeijen, 
Praalt de schoone boom der kennis, Libans cederkruin gelijk. 

Duurzaam zal de Maatschappij bestaan; want tot het opgegeven doel, dat zij beoogt, met de middelen, die

{==222==} {>>pagina-aanduiding<<}
zij aanwendt, werkzaam te zijn, lid te zijn van deze Maatschappij, is genoegelijk, pligtmatig, edel, roemrijk, en ook voor alle geslachten mogelijk.
Hoe vele bronnen van genot ook voor den mensch vlieten, geene bron biedt overvloediger en reiner genoegens aan, dan die van het gezellige verkeer. En de mensch is geschapen voor dit genot; naar dit genot haakt zijne natuur. Maar, hoezeer ziet de beoefenaar der wetenschappen zich in dit genot beperkt! In de gewone gesprekken kan hij niet deelen, want die loopen over onderwerpen des dagelijkschen levens, waarvan hij minder kennis draagt, en die hem minder boeijen; en datgene, waarover hij zou willen spreken, zijne geliefkoosde wetenschap, is hun onbekend, en trekt hunne belangstelling niet. Hij ziet zich gedrongen zijn verkeer te bepalen tot lieden, die met hem de wetenschappen beoefenen. En aan den anderen kant vindt ook de zoogenaamde gemeene man zich genoopt, alleen met lieden van zijne klasse om te gaan. Zoo bestaat er dan afscheiding tusschen lieden van kennis en den gemeenen man; eene afscheiding, bedroevend voor beide, daar zij toch elkander dagelijks ontmoeten, en als menschen van elkanders verkeer veel genot konden hebben. Doch onze Maatschappij heeft den muur der afscheiding afgebroken, en te zelfder plaatse haar eigen gebouw gesticht, welks toegang ter wederzijden openstaat, hier voor lieden van kennis, daar voor den gemeenen man. De man van kennis behoeft, ja mag zichzelven hier niet verzaken; hij spreekt er over zijne geliefkoosde wetenschap, maar doet het met toepassing op de algemeene menschelijke behoeften, en dit is wel de gewigtigste, de aangenaamste zijde, van welke eene wetenschap zich laat voorstellen. De anderen hooren en verstaan en vernemen met vreugde nieuwe middelen tot verbetering van hunnen toestand, en geven van hunne zijde den man van kennis nieuwe stoffe aan de hand tot wetenschappelijk onderzoek. Ziet daar dan beide vereenigd in éénen kring tot beider genoegen! Personen van kennis, de eigenlijke

{==223==} {>>pagina-aanduiding<<}
werkzamen in de Maatschappij, blijven door hun deelnemen in dezelve in aanraking met de menschen, en smaken dikwijls hier meer genoegen, dan in hunne wetenschappelijke vereenigingen. (*)
Doch het is niet enkel om het te smaken genoegen, waarom wij gelooven, dat het der Maatschappije nimmer aan leden ontbreken zal; het moet ook door ieder pligtmatig worden gehouden, lid van dezelve te zijn.
Dat de mensch voor zichzelven alleen zijne verschillende vermogens ontvangen hebbe, zal wel niemand durven beweren. Wij zouden dan den Schepper en Albestuurder van onregtvaardigheid, althans van willekeur beschuldigen, daar wij toch den een' verre boven den ander' met dezelve bedeeld zien, daar wij toch den een' in veel gelukkiger omstandigheden tot ontwikkeling van zijn verstand geplaatst zien dan den ander', daar wij toch den lust en de keuze des eenen zich tot veel edeler vakken van onderzoek en bezigheid zien bepalen dan die des anderen, daar wij toch den een' veel voorspoediger in zijne ondernemingen zien dan den anderen. Dit zal wel de Christen het allerminst durven beweren, die zulk eene opgeklaarde kennis draagt van den Schepper, van zijne daden en bedoelingen! Neen, wij weten het, dat wij onze vermogens, bezittingen, leven, alles, voor anderen evenzeer als voor onszelven ontvangen hebben; dat het daarom onze dure pligt is, tot nut van anderen evenzeer te werken als tot eigen nut. En zal nu het welgestelde hart de Maatschappij niet toejuichen, die het nut van het algemeen ten doel heeft, en daartoe met vereende krachten door de geschiktste middelen werkt? Zal dat hart niet eene onwederstandelijke aandrift gevoelen, om aan die Maatschappij zich aan te sluiten? Ja, maakt iemand zich niet aan dadelijk pligtverzuim schuldig, wanneer hij dier Maatschappije zijne medewerking ontzegt? Zoolang er dan in Nederland menschen wonen, die in ijver voor hunnen pligt blaken, staat ook in volle kracht de Maatschappij tot Nut van 't Algemeen.

{==224==} {>>pagina-aanduiding<<}

Men zegge niet, dat het den mensch aan innerlijke kracht mangelt, om met zijne vermogens tot nut van anderen te werken, evenzeer als tot eigen nut! Hij bezit daartoe in zijnen boezem de sterkste aandrift; eene zucht, die van den adel zijner natuur getuigt. Ik noem het, in de derde plaats, edel, lid te zijn van de Maatschappij tot Nut van 't Algemeen.
Neen, zoo vermeestert eigenbaat het har des menschen niet, dat hij in zijn denken en doen steeds eigen voordeel zou beoogen. Eigenbaat is schandelijk in aller schatting; aller mond verfoeit den zichzelfzoeker. De mensch is zoo gestemd, dat, al bezit hij ook de uitnemendste voorregten, hij zich in dat bezit niet gelukkig gevoelen kan, zoo niet anderen daarin met hem deelen. Niet zelfverheffing, maar medelijden is doorgaans zijn gevoel, wanneer hij anderen ziet, die van de voorregten, welke hij bezit, verstoken zijn. Gaarne zou hij willen, dat anderen waren even als hij. Liefde tot de medemenschen is de edele zucht hem ingeschapen; en die zucht drijft hem, om het heil van anderen te willen en te werken. Wien bedroeft het niet, dat anderen rondom hem slechts spreken kunnen, zonder hunne eigene taal uit letterschrift te kunnen verstaan, of in letterschrift te kunnen uitdrukken? Wie gevoelt het niet met deernis, hoe oneindig veel dezulken moeten missen? - Wie vindt het niet beneden de waarde van een verstandig wezen, dat hij van den grond, dien hij bewoont, en van de verschijnsels, die zich en daar en aan de lucht en aan den hemel gewoonlijk voordoen, of in het geheel geene kennis draagt, of daaromtrent de ongerijmdste gevoelens koestert? dat hij geheel onkundig is omtrent hetgene met zijn eigen geslacht, met zijne eigene vaderen voorgevallen is en nog voorvalt? - Wie noemt het niet beklagelijk, dat iemand in zijne eigene werkzaamheden afgaan moet op berekeningen door anderen gemaakt, op regelen door anderen hem voorgeschreven? - Wie noemt het niet ongelukkig, dat iemand verstoken is van zoo vele kundigheden, die den mensch, zoo naar

{==225==} {>>pagina-aanduiding<<}
het uiterlijke als naar het innerlijke, tot mensch maken; die zoo krachtig wijzen op de heerlijke eigenschappen van den Schepper en Opperheer, en dus ook zoo veel toebrengen tot vestiging van een' godsdienstigen zin en een' deugdzamen wandel? - Wie zich daarover niet bekommert, hij is een ontaard wezen, dat door eigenbaat de oorspronkelijke waarde zijner natuur geheel verkracht heeft; - maar edel noem ik het, het lot dier ongelukkigen zich aan te trekken, verbetering te willen en te werken. Dat heeft de Maatschappij zich ten doel gesteld; - en dus, zoolang er edele menschen, wie liefde tot anderen drijft, in Nederland gevonden worden, zoolang zal het ook der Maatschappije aan geene leden ontbreken. (*)
Gelijk de mensch in zichzelven aanmoediging vindt, om te werken tot nut van het algemeen, zoo vindt hij ook nog aanmoediging daartoe buiten zich. Roemrijk noem ik het, in de vierde plaats, lid te zijn van onze Maatschappij.
Als drijfveer eener daad wil ik u de zucht naar roem niet aanprijzen: wat alleen uit deze zucht geschiedt, mist wel alle verdienste; zij kan echter als bijkomende beweegreden, wanneer wij reeds uit zuivere beginselen handelen, onzen ijver krachtig sterken, en deze werking der zucht naar roem is dan allezins geoorloofd en heilzaam. Roem is ook verbonden aan het lidmaatschap der Maatschappij, en wel de alleen ware en wenschelijke roem. - Streelend is het, om onze kunde hoog aangeschreven te staan in de schatting, niet van sommigen slechts, maar in de algemeene schatting der menschen; streelend is het, van elkeen, dien wij ontmoeten, blijken van hoogachting te ontvangen: maar dan moeten wij ook aan het algemeen proeven hebben gegeven van onze kennis; en daartoe stelt ons de Maatschappij tot Nut van 't Algemeen in de gelegenheid. Doch het

{==226==} {>>pagina-aanduiding<<}
maakt nog een zeer groot verschil, hoe wij om onze kennis door anderen worden hooggeschat. Wie den dusgenaamden gemeenen man een' stroom van geleerde woorden in de ooren doet suizen, wordt dikwijls door hem tot aan de wolken verheven. Ook loopt de gemeene man dikwijls weg met geliefkoosde uitdrukkingen en schoonklinkende taal, zonder dat hij daarvan iets heeft begrepen. En voorzeker dwaas is hij, die eenige waarde hecht aan eerbetoon, op die wijze verkregen, en steunende op zulk eenen grond! Maar de taal, die uit de Maatschappij tot den gemeenen man gerigt wordt, is berekend voor zijne bevatting; de spreker of schrijver in de Maatschappij werkt er op, en wil het volstrektelijk, dat deze hem kan verstaan, en dus ook beoordeelen; en heeft hij nu op deze wijze hem een' hoogen dunk van zijne begaafdheid ingeboezemd, de hoogachting, die men hem toedraagt, zal dan op hechte grondslagen rusten. - Maar nog maakt het een groot verschil, van welk eenen aard de kennis zij, om welke wij algemeen gezien zijn bij de medemenschen. Gezien zijn wij reeds, zoo men ons als lieden van kennis beschouwe; maar meer gezien zijn wij, zoo die kennis zich tot nutte zaken bepale, en oneindig meer gezien zijn wij, zoo wij met die kennis ook anderen ten dienste willen staan, en tot hunne inlichting in voorkomende gevallen gereed zijn; zoo wij met onze kennis het voordeel zoeken van het algemeen. De hoogachting, die men op deze wijze bij den gemeenen man zich verwerft, is niet koel en koud, maar hartelijk en innig; men is niet zoo zeer algemeen gezien, als wel algemeen bemind. Voorzeker dit is de alleen ware en wenschelijke roem; - het lidmaatschap der Maatschappij tot Nut van 't Algemeen brengt denzelven ontegenzeggelijk mede; - en wie zou naar denzelven niet haken? Toehoorders! zoolang zucht naar zulk eenen roem blaakt in het hart van den Nederlander, zoolang staat ook onze Maatschappij.
Of zou er ooit een tijd kunnen komen, dat onze Maatschappij, als een versleten werktuig, hadde uitgediend;

{==227==} {>>pagina-aanduiding<<}
dat zij, gelijk andere Maatschappijen, als van zelve verviel, omdat zij geacht kon worden haar voorgestelde doel te hebben bereikt? - Neen! lid te zijn van onze Maatschappij, is mogelijk voor alle geslachten; en dit is het, wat ik, in de vijfde plaats, aanvoere ten bewijze van hare duurzaamheid.
Stelt u den gemeenen man, die u omringt, voor! Hoe verre is het er af, dat zijn toestand voor geene verbetering nog vatbaar zoude zijn! Bij hoe velen heerscht nog diepe onkunde, zoo in de onontbeerlijkste behoeften des levens, als in hunne wezenlijke belangen! Wat ongemanierdheid, ruwheid, onzedelijkheid ontdekt gij nog! Veel moge dus de Maatschappij gedaan hebben; veel blijft haar nog overig te doen.
Denkt, hoe de omstandigheden en behoeften der menschen aan gedurige verandering onderhevig zijn; welk een' verbazenden invloed de loop der wereldsche zaken, de heerschende tijdgeest oefent op het gemoed; hoe er dus gedurig nieuwe gelegenheid ontstaat, om ten nutte werkzaam te zijn! De Maatschappij kan daarom hare taak, ook ten opzigte van dezelfde menschen, die ééns voorwerpen van hare bemoeijing waren, nooit als afgedaan beschouwen.
Denkt aan de wisselingen van het menschelijke geslacht! Een nieuw geslacht komt telkens te voorschijn, geheel onkundig, wel met verstandelijke vermogens toegerust, maar die telkens ontwikkeld moeten worden. En is die ontwikkeling het voornaamste deel der zorgen van de Maatschappij, hare taak is dan niet afgedaan, voordat het ook met het laatste menschengeslacht afgedaan is!
Stelt u de zaak ook van de zijde der Maatschappij zelve voor! Denkt aan de wetenschappen, die zij bearbeidt! Is wel ooit ééne wetenschap zoo geheel uitgeput, dat over dezelve niets meer te zeggen valt; dat uit dezelve geen voordeel meer voor het menschdom getrokken kan worden? - En zijn er wel grenzen aan het gebied der wetenschappen? Doet de menschelijke

{==228==} {>>pagina-aanduiding<<}
geest niet telkens nieuwe kundigheden op, die tot groot voordeel van het algemeen strekken kunnen? Ja, is de menschelijke geest zelf niet voor een altoosdurend toenemen in de kennis van het ware, schoone en goede vatbaar, en dus ook altoos in staat, om die telkens aanwinnende kennis toe te passen tot nut van het algemeen?
Hoe wij de zaak dan ook beschouwen, van alle kanten wordt ons luide gepredikt: mogelijk is het voor onze kinderen en kindskinderen en alle volgende geslachten, tot nut van het algemeen, gelijk wij, te werken; - en gewis zij zullen daartoe werken, zij zullen met nadruk leden zijn onzer Maatschappij, indien zij waar genoegen willen smaken, indien hun pligt hun ter harte gaat, indien zij edel van gemoed zijn, indien zij waren roem willen inoogsten!
Medeleden! onze Maatschappij prijkt in het gewaad der onsterfelijkheid! Reeds stond zij vijftig jaren, die uitnemende inrigting, en vrolijk vieren wij feest. Maar hooger klopt ons hart, en reiner vreugde tintelt ons door de aderen, bij den blik op de voor ons liggende eeuwen. Zij zullen henenrollen; maar, wat zij ook vernielen, onze Maatschappij behoudt hare kracht en luister; zij staat tot aan het laatste menschengeslacht. Wat zeg ik? neen! het laatste menschengeslacht neemt haar met zich mede in betere gewesten; daar verandert slechts haar naam, niet haar wezen. Onder den titel van eeuwigdurende volmaking staat zij tot in eeuwigheid. - Onbeschrijfelijk heerlijke gedachte! Vangt haar op, edele Toonkunstenaars! drukt haar uit in uwe akkoorden! bezingt de duurzaamheid der Maatschappij!

Koor. 
 
Bij den strijd van alle krachten, 
Bergden wij, in 't noodgetij', 
't Kleinood, dat, in spijt dier magten, 
't Sieraad was van drie geslachten: 
Leef en bloei, o Maatschappij! 

{==229==} {>>pagina-aanduiding<<}

Aria. 
 
Recitatief. 
 
Eerst nietig gruis en ruwe steenen, 
Steeg hier een zuil onmerkbaar op; 
De orkanen loeiden om haar henen, 
En schudden haar' verheven top: 
 
Zang. 
 
Maar, wat er ook is heengevaren, 
Zij schittert nog, na vijftig jaren, 
Met ongeschonden eerwaardij; 
Daar zag men nieuwe zuilen dagen, 
Alom den schoonsten tempel schragen: 
Dat is uw beeld, o Maatschappij! 
 
Trio. 
 
A. 
 
In dien tempel bloeit, voor allen, 
Rein genoegen op hun schreên. 
 
B. 
 
Pligt vereent daar duizendtallen; 
Want men leeft voor 't Algemeen. 
 
C. 
 
Eigenbaat voor zich alleen: 
 
A, B en C. 
Liefde leeft voor 't Algemeen! 
 
A. 
 
Edel, die voor and'ren blaken, 
In de reinste zucht ontgloeid! 
 
B. 
 
Roem zal hun genot volmaken; 
Roem, uit zuiv're bron gevloeid. 
 
C. 
Menschenheil en menschenvreugd 
Bloeijen hier, in schâuw der deugd, 
Zoolang 't menschdom de aard' verheugt! 

{==230==} {>>pagina-aanduiding<<}

A, B en C. 
 
Zingt die bron van heil en vreugd; 
Zingt haar, ouderdom en jeugd! 
Die heel 't vaderland verheugt, 
 
O vreugd! 
 
Koor. 
 
Bij den strijd van alle krachten, 
Bergden wij, in 't noodgetij', 
't Kleinood, dat, in spijt dier magten, 
't Sieraad was van drie geslachten: 
Leef en bloei, o Maatschappij! 

Huide zij toegebragt aan die edelen, die vóór vijftig jaren den grondslag legden tot onze Maatschappij! Hulde zij den verdienstelijken Christenleeraar van Monnikendam, jan nieuwenhuizen, in wiens brein het ontwerp tot deze stichting, die het geweld der eeuwen kan verduren, het eerst is opgekomen! Hulde deszelfs Zoon, martinus nieuwenhuizen, die dat ontwerp het eerst ten uitvoer bragt! Hulde joannes albertus sjoerds hoekstra, die het eerst in de Maatschappij het woord gevoerd heeft! Hulde die allen, aan wier onvermoeide pogingen de Maatschappij haren toenemenden bloei en gezegende werking te danken heeft! Hulde onzen Voorgangeren, die zoo hoog met de Maatschappij ingenomen waren, en zoo veel voor haar en door haar hebben gedaan! Wij zegenen hunne assche.
Nu is de Maatschappij toevertrouwd aan de zorg van het tegenwoordige geslacht; en het aantal harer afdeelingen en leden getuigt, hoezeer de lust, om te werken tot nut van het algemeen, in geenen deele verdoofd, maar veeleer aangewakkerd is: tachtig Departementen, die vóór vijfentwintig jaren bestonden, zijn tot honderd zesentachtig aangegroeid; zevenduizend driehonderd vierentachtig Leden tot elfduizend driehonderd zesentwintig. O, mogten nu ook die allen voortwerken in den geest der Maatschappij, allen met ijver strevende, door de

{==231==} {>>pagina-aanduiding<<}
voorgestelde middelen, naar het voorgestelde doel! Welke gezegende uitkomsten mogen wij ons dan beloven! In welk een' bloeijenden staat zullen wij dan de Maatschappij achterlaten aan het nageslacht!
Ik vertrouw, dat de tegenwoordige feestviering ons op nieuw lust en moed heeft ingeboezemd, om tot het zoo betamend, pligtmatig, edel doel werkzaam te zijn, en in onze vergaderingen met vereende krachten te beraadslagen en te werken tot nut van het algemeen.
Ziet, een nieuw tijdvak heeft zich thans voor ons geopend! Het werk ligt voor ons, zoo in den engeren kring, waarin wij dagelijks ons bewegen, als in den ruimeren, die door de grenzen van Nederland omschreven wordt. Met lust dan weder dat werk aangevat, met ijver het voortgezet, zoo veel en zoo lang onze krachten dat toelaten! - O, mogt onze uitnemende inrigting ook voor onze kinderen eene bron van rein genoegen zijn; een middel, om zich te kwijten van hunne duurste verpligtingen; een middel, om de edelste zucht, die in hunnen boezem blaakt, in werking te brengen; een middel, om alleen waren en wenschelijken roem in te oogsten! Mogt eens ons nakroost het Eeuwfeest vieren der Maatschappij, en dan onze assche zegenen! Gewis, dat zal geschieden, indien wij hun de Maatschappij, als een kostelijk erfgoed, nalaten, onverbasterd, in haren oorspronkelijken aard; want uit haren aard is zij eene duurzame inrigting.
Doch het is ons niet gegeven, over de toekomst naar onzen wensch te beschikken. Dat is alleen het werk van den Eeuwige. Ja, al ons pogen en doen is ten opzigte van Hem slechts planten en natmaken, daar de wasdom van Hem moet komen. ‘Eeuwige Voorzienigheid! bewaar Gij deze Maatschappij, door onze ouders gesticht en door ons meer volmaakt, voor onze kinderen en kindskinderen, tot in de laatste nageslachten! Zoo bloeije zij door inwendige kracht, en zij van eeuw tot eeuw het sieraad van Nederland!’

{==232==} {>>pagina-aanduiding<<}


Slotkoor. 
 
Juicht om den rijken oogst, dien vijftig zomers boden! 
Een nieuwe tijdkring rijst voor 't oog. 
Zie, 't omgeploegde veld heeft weêr uw zorg van nooden; 
Maar wasdom van omhoog! 
Van daar dan hulp gewacht! en door de golvende âren 
Zal eenmaal weêr de sikkel slaan. 
Geslachten vallen af; maar de oogst, dien wij vergâren, 
Blijft voor ons kroost bestaan. (*) 


Levensschets van lord Byron.

Georg gordon noël, Lord byron, de kleinzoon van den beroemden Admiraal en de eenige zoon van den Kapitein byron bij diens tweede vrouw, is geboren te Londen, den 22 Januarij 1788. Zijn vader, een dwaas en ligtzinnig doorbrenger, stierf in 1791. De moeder van den jongen byron, destijds te Aberdeen wonende, zond haren zoon aldaar het volgende jaar ter schole. Reeds in dezen jeugdigen leeftijd toonde hij eene trotsche, eigenzinnige en opstuivende geaardheid. Verscheidene blijken daarvan worden in zijne levensberigten vermeld. Hij kon het niet gelaten aanhooren, wanneer men van de misvorming van zijn' eenen voet (hij was met een' horrelvoet geboren) sprak; hij sloeg eenmaal zelfs naar iemand, die hem aanzag en dat ligchamelijk gebrek scheen op te merken. Ook wierp hij verschrikkelijke blikken op zijne moeder, toen zij eens hem een lam kind noemde. Nadat hij in 1798 den familietitel van Lord ontvangen had, begaf hij zich naar Newstead, en een jaar later naar Londen, alwaar zijn voogd, de Graaf van carlisle, hem onder het geneeskundig toezigt van Dr. baillie stelde, en hem bij Dr. glennie ter schole zond. Door zijn deftig, aanmatigend voorkomen kreeg hij onder zijne schoolmakkers den naam

{==233==} {>>pagina-aanduiding<<}
van: de oude Engelsche Baron. Evenwel beminden hem zoo wel leermeesters als medeleerlingen. Hij zou aldaar in de wetenschappen grootere vorderingen gemaakt hebben, zoo niet de onverstandige teederheid zijner moeder, die hem verscheidene malen voor langeren tijd bij zich hield, hem daarin had verhinderd. Lord carlisle moest hem eindelijk van deze school nemen en naar Harrow zenden. Geheel aan zichzelven overgelaten, bragt byron alhier eenige van de gelukkigste jaren zijns levens door. Bij zijn vertrek naar het Triniteits-Collegie te Cambridge betuigde hij, spijt te gevoelen, dat hij geen kind meer was. Gedurende zijn verblijf te Harrow verliefde hij op Miss chaworth, (de maria in zijne dichtstukken) en, ofschoon hij eigenlijk nooit gegronde hoop, om hare hand te erlangen, mogt koesteren, veroorzaakte nogtans deze mislukking hem eene wonde, die nimmer volkomen heelde. In 1805 vernam hij haar huwelijk met zekeren musters; en toen hij haar wederzag, was zij reeds moeder. Wat hij daarbij gevoelde, heeft hij treffend uitgedrukt in de dichtregelen, welke beginnen met de woorden:

When first I saw thy favourite child. (*) 

De vrouw, aan welke dezelve zijn gerigt, is, even als de dichter zelf, reeds overleden. Toen byron Harrow verliet, stond hij bekend als een niet minder braaf en geschikt, dan zonderling jong mensch. Zijne medeleerlingen uit dien tijd herinneren zich nog zeer goed, hoe zijne vuist steeds gereed was, om elke onbillijke behandeling, hemzelven of eenen zwakken en hulpeloozen aangedaan, te wreken. Aan de Hoogeschool leefde hij los en ongebonden. Tot in 1807, toen zijne Uren der Ledigheid verschenen, geloofde niemand, dat byron smaak vond in de wetenschappen. De zoo even genoemde verzen gaven aanleiding tot eene recensie in het Edimburger kritisch tijdschrift, waarbij, zonder eenige

{==234==} {>>pagina-aanduiding<<}
verschooning, hem alle dichterlijke begaafdheid werd ontzegd. Byron liet, onder den titel van Engelsche Dichters en Schotsche Recensenten, daarop een niet minder geestig dan scherp stuk volgen, waarin alle dagbladschrijvers duchtig gehekeld werden. Dit geschrift verscheen kort nadat de vervaardiger zitting in de Kamer der Lords had genomen, en legde den grond tot zijnen volgenden roem, daar men hetzelve met de Dunciade van pope gelijkstelde. Nog vóór dat de eerste uitgave was uitverkocht, verliet byron, in gezelschap van den bekenden Parlementsredenaar john hobhouse, Engeland, en vervaardigde op reis over de Middellandsche Zee, in Griekenland en Klein-Azië, de beide eerste zangen van zijnen Childe Harold. Bij zijne terugkomst in Engeland, in Julij 1811, stelde hij dit werk, benevens eene paraphrase van de Ars Poëtica van horatius, aan zijnen vriend dallas ter hand, en gaf daarbij den wensch te kennen, dat deze zijn laatstgenoemde werk zoude uitgeven. Dallas had veel moeite, om den vriend te overtuigen, dat de Childe Harold in waarde de paraphrase zeer verre overtrof, en hij dus veel liever het eerste dichtstuk uitgeven wilde. Eindelijk verscheen het bij den aanvang des jaars 1812, kort na den dood van Mistress byron, en nadat de dichter in het Hoogerhuis voor de eerste maal als spreker was opgetreden. Zijne redevoering verdient, in vergelijking van zijne verzen, naauwelijks vermelding. Zijne dichtstukken maakten opgang; zijn naam werd roemrijk bekend, en dallas, aan wien hij het handschrift had gegeven, verdiende daaraan eene som van 600 pond st.
Moore verhaalt, dat de dood van zijne moeder op byron een' diepen indruk had gemaakt. Hij borst in tranen los, en betuigde, dat hij zijne eenige ware vriendin had verloren. Daarop vorderde hij van zijnen knecht, dat die met hem moest vechten. Op dezen viel hij aan met zoodanige hevigheid, en bragt hem zoo gevoelige slagen toe, dat hij daardoor zijne buitengemeene gemoedsbeweging eenigzins lucht verschafte. Zijn roem steeg

{==235==} {>>pagina-aanduiding<<}
meer en meer, toen hij in 1813 the Giaour en the Bride of Abydos en in 1814 the Corsair in het licht gaf. Men wil, dat van het laatstgenoemde werk op één dag 14,000 exemplaren verkocht zijn. In 1815 huwde hij de dochter van ralph milbank, na vroeger reeds twee malen vergeefs aanzoek om hare hand gedaan te hebben. Zijn trouwdag vervulde hem met eene soort van bijgeloovige vrees, niet zoo zeer omdat hij zich de voorspelling van zekeren ouden waarzegger herinnerde, die hem zijn zevenentwintigste jaar als voor hem zeer gevaarlijk had aangekondigd, maar omdat de trouwring zijner moeder, welken hij vóór eenigen tijd verloren had, op dezen dag, juist toen de huwelijksverbindtenis was voltrokken, weder werd opgegraven uit den grond, waarin dezelve lag. Hij meende, gelijk hij zelf zegt, dat de ring hem uit hoofde van dezen feestdag werd teruggegeven; maar dewijl de echt van zijne moeder niet gelukkig was geweest, wilde hij daarin een voorteeken vinden, dat zijn huwelijk nog ongelukkiger zou worden. Omtrent tien maanden na de voltrekking des huwelijks bragt Lady byron eene dochter ter wereld. Deze schijnbaar gelukkige gebeurtenis werd, na verloop van eenige weken, gevolgd door eene geheele scheiding. Over de redenen, welke de echtgenooten tot dezen stap bewogen, wordt verschillend gedacht; niemand weet de eigenlijke oorzaak. Hij zelf verklaarde, dat de echtscheiding van zijnen kant kwam, en een gevolg was van den verwarden toestand zijner geldzaken; zijne goederen werden toen geregtelijk in beslag genomen. Anderen wijten de schuld eeniglijk aan zijne onbetamelijke handelwijze omtrent de Lady, en willen, dat zij redenen genoeg had, om eene echtscheiding te vorderen. Men heeft namelijk verteld, dat hij, kort na hare bevalling, eene pistool onder haar venster afschoot, en in zijn eigen huis ongeoorloofden omgang met eene beruchte tooneelspeelster
had. Dit wordt echter ook tegengesproken. - Alle pogingen, om hen weder te vereenigen, mislukten. Lushington, een vriend des dichters, die zulks beproefde, verzekert, dat het hem volstrekt onmogelijk was, en dat hij, nadat hem omtrent de eigenlijke reden der scheiding ophelderingen gegeven waren, ook zeer wel wist, waarom Lady byron niets te harer regtvaardiging aan de wereld medegedeeld had. Het verbreken van den band des huwelijks scheen Lord byron geenszins sterk aan te doen. Zoo hij misschien hierover nog eenig verdriet

{==236==} {>>pagina-aanduiding<<}
ontwaarde, werd deze smart toch spoedig door dichten en andere verstrooijingen verdreven.
Byron verliet Engeland weder in April 1816, na vooraf nog uitgegeven te hebben zijn beroemd Vaarwel en verscheidene andere dichtstukken, als de Belegering van Korinthe, Lara enz. Op deze reis hield hij zich het langst te Venetië op, gaf zich aldaar aan buitensporigheden over, doch vervaardigde tevens de beroemde Ode aan die stad, den Beppo, Tasso's klagt, den Manfred, de Gevangene van Chillon, den derden en vierden zang van den Childe Harold. Na eenige meer gemeene minnarijen, ontstond eindelijk eene teederder betrekking tusschen hem en de Gravin guiccioli. Deze vrouw beval hem bij haren gemaal met de grootste hoffelijkheid aan, en haar vader - hetgene in Italië welligt meermalen het geval zijn mag - stond haar een verblijf in zijn huis toe, opdat zij de bezoeken des minnaars des te gemakkelijker mogt kunnen ontvangen. Byron en de Gravin deelden nu wel niet dezelfde woning met elkander, maar, nadat zij zich naar Ravenna begeven hadden, woonde hij in de stad, en zij met haren vader, den Graaf gamba, in een naburig landhuis. Een opstand der Carbonari, waaraan, zoo als men vermoedt, het verliefde paar als ook de gamba's deel namen, noodzaakte hen, van Ravenna naar Pisa, en weldra van hier naar Livorno te gaan. Waarschijnlijk was de genegenheid van byron voor de Gravin aan het afnemen, toen hij ook deze stad verliet, en in den herfst van 1822 zich naar Genua begaf. Ten minste schijnt zijn besluit, om naar Griekenland te reizen, dat kort daarop tot rijpheid kwam, mede ontstaan te zijn uit verlangen, om zich
op eenmaal los te maken van eene betrekking, die hem lastig en vervelend begon te worden. Evenwel scheidde men in vriendschap, en de broeder der Gravin vergezelde den dichter zelfs tot aan Cephalonia; een bewijs, dat byron's vertrek geenszins verdacht aan de familie voorkwam.
In het begin van Januarij 1824 kwam de zonderlinge man te Missolunghi. De inwoners ontvingen hem met geestdrift. Zijne eerste bemoeijingen voor de Grieksche zaak hadden ten doel, den geest van orde en ondergeschiktheid onder de troepen en van eenheid onder de aanvoerders te brengen. Geen van beiden gelukte hem. Ten gevolge van spijt en verdriet over zijne verijdelde hoop, verviel hij kort daarop in de hevige ziekte, die een einde aan zijn leven zoude maken. In

{==237==} {>>pagina-aanduiding<<}
het begin van April werd hij door de koorts aangetast, van den 12den dezer maand af bedlegerig, en zeven dagen later, den 19 April 1824, eene prooi des doods, nadat een den dood gelijkende slaap van vierentwintig uren was voorafgegaan. Misschien ware hij nog te redden geweest; doch, daar hij het aderlaten, tot dat het eindelijk te laat was, steeds stellig verbood, en in het algemeen zich bestendig tegen de voorschriften der geneesheeren bleef aankanten, zoo veroorzaakte dit bij dezelven eene al te groote besluiteloosheid. De laatste woorden, welke byron sprak, hadden betrekking op zijne vrouw, op zijn kind en op zijne zuster. Hij was niet meer in staat, zijne gedachten behoorlijk te verzamelen, en aan zijnen bediende nog eenige mededeelingen te doen; dit scheen zijnen doodsangst aanmerkelijk te verzwaren. Hij had zich papier, pen en inkt laten halen, en bedreigde zijnen knecht met alle mogelijke straffen, indien deze niet stiptelijk zijne laatste bevelen ten uitvoer bragt. Hij werd allengs meer onverstaanbaar, en wat hij nog zeggen wilde, blijft dus raadselachtig.
De dood van den Lord maakte veel geruchts in de gansche beschaafde wereld. De Regering van Missolunghi verordende eene vereerende lijkstaatsie, en bij de menigvuldige stukken, welke destijds tot zijnen lof in druk verschenen, werd, behalve des dichters bekwaamheden, al het andere vergeten. Naderhand evenwel heeft men met meerdere bedaardheid zijn karakter beschouwd en beoordeeld, en de uitkomst daarvan is, wat ook moore zeggen moge, ten nadeele van byron uitgevallen. Hierbij moet men in aanmerking nemen, dat moore uit handen van den Lord, toen deze te Venetië zich ophield, het grootste gedeelte van diens papieren ontving, waarnaar hij eene levensbeschrijving van den dichter wilde vervaardigen; doch op verlangen der familie werden deze stukken voor een gedeelte vernietigd, waarbij moore eene persoonlijke opoffering van 2000 pond st. deed. Wat hij over byron zegt, is dus nog onvolledig, oppervlakkig behandeld en geen zamenhangend geheel. Bovendien hebben galt, medwin en dallas levensbeschrijvingen van den dichter gegeven. In het algemeen schijnen deze mannen, daar zij in hoofdzaken niet wezenlijk van elkander verschillen, meer geloof te verdienen, dan moore. Doch ook deze vermag slechts zeer weinig aan te voeren, dat aan Lord byron eene hoogere waarde kan geven in de oogen van diegenen,

{==238==} {>>pagina-aanduiding<<}
welke deugd boven vernuft, en ware levenswijsheid boven bloot verstand en schranderheid stellen.
Trotsch, ijdel en hartstogtelijk, als byron was, kwelde hij zich in stilte over het mistrouwen, waarin hij stond bij de wereld, ofschoon hij zich geliet, de meening van anderen te verachten. Terwijl hij openlijk zich liet verluiden, dat hij gaarne de gunst der menschen opofferde voor die, welke het noodlot hem in zijne geestvermogens had bewezen, volgde hij, ter voorkoming van alle opzien, dat eene buitengewone zwaarlijvigheid verwekt, een' strengen eetregel, en verdroeg liever aan zijnen misvormden voet de ongemakken van een kunstig werktuig, dan dat hij die mismaaktheid aan het gezigt van anderen blootgesteld zoude hebben. Op zijne voorname geboorte liet hij zich veel meer voorstaan, dan op zijne dichterlijke bekwaamheden, en hij scheen zijne vaardigheid in het pistoolschieten, zijne dapperheid in het boksen en zijnen moed in het zwemmen over den Hellespont (hij zwom van Sestus naar Abydus, om te weten, of de vertelling aangaande leander waar kon zijn) als verdiensten te beschouwen, welke zijne aanspraak op een' onsterfelijken naam verhoogen moesten. Eenige schoone en edele trekken, welke men van hem verhaalt, geven echter reden, om te onderstellen, dat de kiem van een beter en verhevener gevoel niet geheel was verstikt. Steeds toonde hij zich bereid, om anderen, die gebrek hadden, met geld bij te staan. Mogt zijne edelmoedigheid minder op vaste grondbeginselen steunen, en veeleer slechts door toevallige aanleiding van buiten opgewekt worden, zoo toonde hij toch bij het besteden van zijne weldaden zekere standvastigheid en wijsheid. Hij zelf was een ongebonden mensch, maar bij zijne onderhoorigen wist hij alle uitspatting te verhinderen, terwijl hij hen meer met zachtheid dan met strengheid behandelde; weshalve hij door zijne bedienden ook meer bemind dan gevreesd werd.
Indien men de verzekering van shelley mag vertrouwen, geloofde Lord byron aan de waarheid des Christendoms; maar in zijne schriften is niet eene enkele plaats te vinden, welke als bewijs hiervoor zou kunnen dienen. Soms plagt hij zichzelven een' Christen te noemen; en zoo het waar is, wat fletscher verhaalt, dat hij in de laatste acht jaren zijns levens elken vrijdag vastte, en telkens nederknielde, als hij eene processie ontmoette, zoo zoude men moeten overhellen, om te vermoeden, dat hij een Katholiek

{==239==} {>>pagina-aanduiding<<}
geweest ware. Zeker is het, dat hij eene natuurlijke dochter van hem in de Roomsche kerkleer liet opvoeden; maar, dewijl wij verder van zijne godsdienstige begrippen niets weten, kunnen wij alleen zijne werken dienaangaande raadpiegen. Zijne beroemdste dichtstukken zijn, behalve de reeds vermelden, de treurspelen Werner, Marino Faliero, de beide Foscari en Sardanapalus, de Voorzegging van Dante, Kaïn, Hemel en Aarde, Mazeppa, Don Juan, en het jongste Gerigt. Onder de (Engelsche) dichters der negentiende eeuw heeft byron zonder twijfel den eersten rang, en nadert in vele stukken zelfs shakespeare en milton. In kracht, in hartstogtelijke sterkte, in verhevenheid van uitdrukking en gedachten evenaart hem zeker niemand. Hij verachtte de bewondering van anderen, en evenwel dwingt hij ons, hem de onze te wijden, en, zoodra men eenmaal aan de wegslepende lezing zijner liederen en gezangen zich overgegeven heeft, is men als door een tooverwoord, ofschoon dan niet altijd op het aangenaamste, daaraan geboeid. Maar, als men van het standpunt der zedelijkheid uitgaat, zoude men zijne schriften, gelijk dan ook door strenge beoordeelaars is geschied, moeten afkeuren, ja verfoeijen, daar men dikwerf in dezelve eene redenering aantreft, die het ware gevoel beleedigt en zelden goede indrukken achterlaat. De Hebreeuwsche Melodiën, de Gevangene van Chillon, Tasso's Klagt en het meesterstuk, de Childe Harold, bevatten echter niets, dat kwetsend is voor de goede zeden.

Zeldzaam geval van eenen man, dien men in de maag kan zien.

De beruchte Baron von münichhausen verhaalt ergens, in zijne avontuurlijke reizen, van menschen, die een' spiegel op de borst droegen, waardoor men in het hart kon zien, en eene opening in de zijde hadden, welke naar verkiezing kon geopend, en door welke de voedsels naar binnen geschoven konden worden, zoo als men het brood in den oven schuift.
't Scheelt weinig, of een gedeelte van dit verdichtsel verwezenlijkt zich in Amerika bij eenen persoon, in de Edinburgh Review en elders als alexis st. martin bekend gemaakt. Deze persoon heeft eene opening in de linker zijde,

{==240==} {>>pagina-aanduiding<<}
door welke men tot in de maag kan zien, en dat gedeelte der spijsvertering, hetwelk in de maag plaats heeft, kan nagaan.
Dit zeldzame geval is niet slechts een voorwerp voor de nieuwsgierigheid gebleven; het is voor de wetenschap belangrijk geworden, en het verdient de aandacht der natuurkundigen. In de vooronderstelling, vooral dezen, ook onder onze landgenooten, geene ondienst met eenige mededeeling daaromtrent te zullen doen, willen wij kortelijk opgeven, wat desaangaande reeds ter kennis van het publiek gekomen is. Wij vermoeden, dat de verrigting der spijsvertering door de met dezen persoon gedane proeven voor het vervolg veel licht zal ontvangen.
Een jong, uit Kanada afkomstig persoon, in dienst bij de Pelterijmaatschappij in Amerika, werd in de maand Junij 1822, door het afgaan van een jagtgeweer, zoo gevaarlijk in de linker zijde gekwetst, dat niet slechts de 5de en 6de rib verbrijzeld, maar tevens een gedeelte der gekwetste long, van het verscheurde middelrif en van de doorboorde maag uit de wonde zakten. Hij kwam onder behandeling van Dr. beaumont. Het gelukte den onvermoeiden Arts, dezen lijder te behouden; maar hem geheel te genezen, dit gedoogde deze later niet, weigerende eene daartoe noodige kunstbewerking te ondergaan. Daardoor werd hij een belangrijk voorwerp der nasporende wetenschap.
Met goed gevolg werden in den beginne de hevige toevallen bestreden, en later de bezwaren eener langdurige en overvloedige ettering te boven gekomen; de diepe wonde vulde zich, maar de opening der maag had zich met de tusschenribbige spieren en de huid zoo vereenigd, dat zij eerst ter genezing zoude hebben kunnen gebragt worden, wanneer zij op nieuw door de reeds gezegde kunstbewerking van deze deelen gescheiden was. Dit weigerde de lijder standvastig. Het inwendige vlies der maag vergroeide verder met de huid, en vertoonde eene opening naar buiten, als die der lippen. Deze opening was onregelmatig; zij had eenen omtrek van twee en een' halven duim, en bevond zich op eene lijn tusschen den tepel der borst (omtrent twee duimen onder denzelven) en de spina ant. ossis ilei (de voorste graat van het darmbeen). Door deze opening kon men tot 5 a 6 duim diepte in de maag zien, zoodat, wanneer zij zich uitzette, de ingang van spijs en drank door den mond (cardia) der maag duidelijk zigtbaar was. Door de pijpzwerige opening vloei-
{==241==} {>>pagina-aanduiding<<}
den zij echter ook naar buiten. In de zes eerste weken na de verwonding werd bijna alles, wat genuttigd werd, langs dezen weg ontlast. Na de genezing werd dit door een sluitend verband belet. Van lieverlede vormde het inwendig of slijmvlies der maag eene soort van klapvlies, waardoor de opening zoodanig gesloten werd, dat het verband niet meer volstrekt noodzakelijk was. - In de lente van het jaar 1823 was de lijder zoo verre gevorderd, dat hij wederom ligten arbeid kon verrigten. Met het begin van 1824 had hij zijne vroegere krachten teruggekregen. In het jaar 1825 begon Dr. beaumont proeven met dezen persoon te nemen. Die proeven schenen hem echter niet gevallig. Hij verliet heimelijk den Arts, en het duurde tot 1829, eer deze weder iets van hem hoorde. Hij was sedert gehuwd, vader geworden, en volkomen in staat, zijn onderhoud door den zwaarsten handenarbeid te verdienen. Het
gebrek bestond nog zoo, als hij er den Arts mede verlaten had. Dr. beaumont haalde hem over, in zijne dienst te treden. Hij bleef verder bij hem; en nu nam deze op hem een aantal proeven over de spijsvertering, en wel bepaaldelijk van Augustus 1829 tot Maart 1831 en van November 1832 tot Maart 1833. De uitkomsten van dit op genoemde tijden onafgebroken voortgezet onderzoek worden medegedeeld in een daarover opzettelijk door Dr. beaumont uitgegeven werk. (*) Hetzelve draagt geheel den stempel der waarheid; alles wordt met zulk eene edele eenvoudigheid medegedeeld, dat men aan dit geschrift, zoo wel om deszelfs belangrijkheid, als om den invloed, dien het op de natuurkunde van den mensch zal uitoefenen, eene blijvende waarde voorspelt.
Terwijl de lijder nu in dienst van den Heer beaumont was, at en dronk hij als ieder ander mensch; hij werd zelfs volbloedig en lijviger dan te voren. De proeven, welke de Doctor dagelijks, ja dikwijls van uur tot uur herhaalde, schenen geenen merkbaren invloed op zijnen welstand uit te oefenen. Dr. beaumont ontlastte dikwijls de genuttigde voedsels, het maagsap enz. door de opening, terwijl hij andere door eene buigzame sonde in de maag bragt; somwijlen

{==242==} {>>pagina-aanduiding<<}
zelfs bragt hij een' thermometer in dezelve, en, wat mede zeer belangrijk is, hij sloeg de maag van dezen man zoo wel gade in den gezonden toestand, als wanneer hij onpasselijk was.
Tot dusverre zijn het bijzonderheden, welke meer nog door het vreemde de nieuwsgierigheid wekken, dan eene wezenlijke, wetenschappelijke belangstelling inboezemen. Indien dus dit gedeelte voor het algemeen het meest belangwekkende was, zal welligt een kort overzigt der genomene proeven den natuur- en geneeskundigen niet geheel ongevallig zijn, tot dat het werk zelve ook onder ons meer bekend worde.
Wat de voedsels betreft, schijnt Dr. beaumont van gevoelen te zijn, dat de onbeschaafde, volgens de natuur levende mensch overal een voor hem gepast voedsel kan vinden; de beschaafde schijnt het gemengde plant- en dierlijk, bijzonder toebereide voedsel meer te behoeven. Bij de voeding moet zoo wel op de hoedanigheid als hoeveelheid der voedsels gelet worden. Het te veel wordt doorgaans de oorzaak van indigestie; ook schijnt de maag niet zoo vele voedsels te behoeven, als haar doorgaans aangeboden, en bij kinderen vooral tegen wil en dank er ingepropt worden. De voedingsstof schijnt overal nagenoeg op hetzelfde neder te komen, hoe verschillend de voedsels zijn, waaruit zij bereid wordt. Vleeschvoedsels schijnen ligter verteerbaar; de verteerbaarheid kan echter door vele omstandigheden gewijzigd worden; b.v. hard gekookt eiwit is hoogst moeijelijk te verteren, vloeibaar wordt spoedig door het maagsap ontbonden. Eene fijne vermaling der voedsels en eene teedere vezel zijn hoofdvereischten ter bevordering van de ontbinding der spijzen. Hoe meer punten van aaraking zij vertoonen, hoe spoediger zij van het maagsap doordrongen worden. Het doordringt nagenoeg als de warmtestof met dezelfde kracht de slappere plantenvoedsels, als de stevigere dierlijke zelfstandigheden.
Uit verder genomene proeven bleken melige aardappels een goed, zoogenoemde glazige een onverteerbaar voedsel te zijn. De aldaar bekende visschen waren een verteerbaar voedsel. Zout en azijn zijn voor de maag de heilzaamste specerijen; de overige prikkelen te zeer. Sterke dranken en koffij en thee werken, om dezelfde reden, nadeelig. De dranken worden niet verteerd, maar gaan onmiddellijk in den bloedsomloop over (door imbibitio en volgens de wetten der endosmose?)

{==243==} {>>pagina-aanduiding<<}

Het gevoel van den honger zoude het gevolg zijn van eene uitzetting en spanning der vaten, welke het maagsap uitscheiden. Wanneer voedsel in de maag komt, storten of zweeten deze vaten een overvloedig maagsap uit. De dorst zoude ontstaan door het verlies van vocht uit het bloed.
Wanneer de maag de behoorlijke hoeveelheid voedsels ontvangen heeft, zoo moet er een aangenaam gevoel volgen. Een gevoel van zwaarte in de maagstreek strekt ten bewijze, dat er betrekkelijk reeds te veel genuttigd is. De genietingen der verfijnde kookkunst luisteren echter zeer dikwijls niet naar de waarschuwingen van de maag. Het fijn vermalen der spijzen en het langzaam eten is noodzakelijk, ten einde elke beet van het maagsap behoorlijk doortrokken worde. De oplossende (ontbindende) kracht van het maagsap heeft meer overeenkomst met de werking van zuren op metalen, dan van het water op de zouten. Het is eene scheikundige werking, welke het maagsap op de spijzen uitoefent. De temperatuur van de maag, welke van 98-103o F. afwisselde, nam bij de spijsvertering niet bijzonder toe. Beweging van de maag heeft er gelijktijdig plaats. Zij wordt door beaumont tweeledig beschreven: active, opgewekt door de in de maag gekomene voedsels, en onderhouden, zoo lang er zich spijzen in de maag bevinden, waarmede tot 3½ uren gemoeid zijn; - de passive hangt af van de werking der spieren bij de ademhaling.
Na verloop van een half uur is er dikwijls reeds eene behoorlijke hoeveelheid chym gevormd, die lichtgrijs van kleur is, welke echter door de gebruikte voedsels gewijzigd wordt. Naar mate de chym vermeerdert, worden de bewegingen van de maag (motus peristalticus) levendiger.
Het maagsap vloeide somwijlen met een' straal uit de bestaande opening. Het vertoonde de volgende eigenschappen: het was een helder, eenigzins slijmachtig vocht; het smaakte als eene flaauwe ontbinding van zeezoutzuur in water; het vermengde zich gemakkelijk met water en wijngeest; het bruiste met alcaliën op; eiwit stremde spoedig door hetzelve; het ging de ontmenging van het vleesch tegen; op onzuivere, kwalijkriekende zweren gelegd, werden deze door hetzelve spoedig verbeterd; het wordt met speeksel, slijm, gal en alvleeschsap vermengd, waardoor deszelfs eigenschappen gewijzigd worden; ook wordt het daardoor ligter aan bederf

{==244==} {>>pagina-aanduiding<<}
onderhevig; zuiver, bleef het maanden lang onveranderd; het bleek bij een scheikundig onderzoek uit azijn en zeezoutzuur te bestaan; ook werd in hetzelve gevonden phosphorzuur en zoutzuur kali, magnesia, kalk en eene eigenaardige dierlijke stof, oplosbaar in koud, onoplosbaar in kokend water.
Het slijmvlies van de maag, die bron van zoo veel kwaad, geruimen tijd de eenige ziektezetel der nieuwe physiologische school, was in de ledige maag onregelmatig geplooid, fluweelachtig bleekrood, met een dun, doorschijnend, kleverig slijm bedekt, dat niet zuur, maar somwijlen iets ziltig smaakte.
Bij ziekelijke aandoeningen van de maag, werd zij somwijlen rood en droog; op eenen anderen tijd bleek en bleef zij vochtig, maar verdween het fluweelachtig voorkomen. Bij ziekelijke aandoeningen vond beaumont somwijlen ook gal in de maag.
Het voorkomen der tong had doorgaans vele overeenkomst met de inwendige gesteldheid der maag. In zeker opzigt kan dus de tong als de spiegel der inwendige ligchamelijke veranderingen beschouwd worden.
Dit zij genoeg voor geneeskundigen, om derzelver voorloopige aandacht bij dit bijzonder geval te bepalen, hetwelk, op eene ongezochte wijze en langs eenen natuurlijken weg, ons met de veranderingen der spijsvertering bekend maakt, zoo als dit welligt nog nooit plaats had. Dit onderzoek, en de mededeeling van hetzelve, kan tot gevolgtrekkingen aanleiding geven, die welligt dienstbaar kunnen worden aan eene nog naauwkeuriger kennis dier verrigting, eene der gewigtigste in de dierlijke huishouding te noemen.
Door den beroemden tiedemann en gmelin is in de laatste tijden veel gedaan; desniettemin blijft er nog veel ter verdere nasporing over, en een voortgezet onderzoek, al moest het ook slechts dienen ter bevestiging van hetgeen deze ijverige geleerden met anderen reeds gedaan hebben, is mede nog noodig; want ook hier kan men niet zeggen, dat de handelingen over dit onderwerp kunnen geacht worden gesloten te zijn.

f.s.a.


{==245==} {>>pagina-aanduiding<<}

Nog eenige opmerkingen, aangaande Feisser's geschrift: Lotgevallen en lessen van den zaligmaker enz., naar aanleiding van hetgeen voorkomt in den Recensent, ook der recensenten, 1835. no. 1, antikritiek, bl. 1-9.

Onze Recensie, in dit Tijdschrift voorkomende, No. XIV, 1834, bl. 585-590, heeft feisser's gramschap tegen ons opgewekt, omdat wij niet hebben goedgekeurd, wat wij als gebrekkig ter goeder trouw meenden te moeten aanwijzen. Geene bitterheid heeft onze pen bestuurd, en zal nu ook op ons tegengeschrijf geen invloed hebben. Een Recensent mag immers afkeuren, wat verkeerd is. Men noeme dit, zoo men wil, veroordeelen! Goedkeuren van hetgeen blijkbaar verkeerd is, zal ieder, die onpartijdig oordeelt, van geen Recensent vergen. 's Mans teleurgestelde verwachting heeft hem bitterheid doen proeven, zelfs in de onschuldige uitdrukking Doctor, een' eernaam voor allen, die met den eernaam alleen niet tevreden zijn. Men leze zonder bitterheid bl. 586, waar wij dien eertitel zonder erg of list genoemd hebben. Wij schelden hem intusschen al de onvoegzame woorden kwijt, die hij tegen ons heeft gebruikt. Niets van dit alles trekken wij ons aan. Wij kennen Dr. feisser volstrekt niet, en daarom gaat dan ons ook niet aan, hetgeen zijne onkunde ten onzen aanzien in drift gezegd heeft. Wij hadden 's mans werk beoordeeld sine irâ et studio, zonder ingenomenheid voor of tegen, alleen gedreven door zucht naar waarheid. Indien wij nu verder iets mogten zeggen, dat hem even onaangenaam is, dan bedenke hij, dat wij aan onszelven en aan dit Tijdschrift verschuldigd zijn, aan te wijzen, dat wij nog meer, dan wij vroeger medegedeeld hebben, in 's mans boekje hebben opgemerkt, dat alzoo niet behoort te wezen.
Vooraf zullen wij iets in het midden brengen tegen hetgeen, naar feisser's doel en verlangen, zal moeten dienen tot wederlegging van onze, hem niet zeer aangename Recensie. 1o. Volgens feisser (Lotgevallen en Lessen) bl. 296-298) behooren de volgende plaatsen der Evangelisten bijeen: Mt. XXI:12-16. Mc. XI:15-18. Lk. XIX:45, 46. Jo. II:14-22, als behelzende allen het verhaal der

{==246==} {>>pagina-aanduiding<<}
uitdrijving van de wisselaars enz. uit den Tempel. Dit voorval zou slechts eenmaal, en wel op het laatst van 's Heilands leven, hebben plaats gehad. Dat gevoelen werd in onze Recensie betwijfeld (Vaderl. Letteroef. bl. 587). Ter bevestiging nu van hetzelve worden (Antikritiek, bl. 3, 4) de vier volgende redenen aangevoerd: a) Het was de doorgaande gewoonte van den Heiland, om in den eersten tijd zijner omwandeling vooral in Jeruzalem zoo weinig mogelijk opzien te wekken. b) Het stilzwijgen aangaande de eerste Tempelzuivering, welke toch ook op het feest, naauwelijks twee jaren geleden, in tegenwoordigheid van duizenden, geschied zal zijn. c) Jezus was bij de eerste verschijning als Rabbi niet zoo bekend, als jo. II:23-25 doet vermoeden. d) Marcus en lukas (wij voegen er mattheus ook bij) brengen deze gebeurtenis tot het laatste van 's Heilands leven. - De Lezer zal wel inzien, dat feisser zich nog al gemakkelijk van gronden heeft voorzien, waarop hij zijn ligt en los gebouw der Harmonie heeft opgeslagen. Vooreerst (a) toch neemt hij aan, zonder eenig bewijs bij te brengen, dat jezus in het begin zijner omwandeling vooral te Jeruzalem geen opzien wekte. Men leze onbevooroordeeld jo. II:I-IV:54 als een aaneengeschakeld verhaal, dan zal men erkennen, dat, ja, de Heiland geen opzettelijk opzien wekte, maar toch ook, dat Hij onwillekeurig opgang maakte, door zijne wonderen, bij het volk H. II:23, bij nikodemus en anderen H. III:2, bij Galileërs H. IV:45. Hij begon
juist te Jeruzalem wonderen te doen in het openbaar. Slechts één wonder had Hij in Galilea, niet openlijk, verrigt, H. II:1-11. Doch dit verband, dat zich bij het lezen der geheele plaats bij den Evangelist zoo tastbaar voordoet, wordt door feisser wederom willekeurig uiteengerukt. De ontmoeting met nikodemus (H. III:I-21) wordt, bl. 51-55, on. middellijk geplaatst achter het eerste wonder van jezus H. II:1-11, en achter het gesprek met bovengenoemden Farizeër, H. III:21, volgt de aanmerking van joannes H. II:23-25, en daarop wederom het verhaal H. III:22-36. Wat hier verder (Antikr. bl. 4) voorkomt, dat zij beraadslaagden, hoe zij Hem dooden zouden, is petitio principii van de ergste soort. Die bijzonderheid vindt men bij joannes niet. Marcus alleen verhaalt dezelve, H. XI:18, met lukas, H. XIX:47. Hij neemt dus de eenzelvigheid (identiteit) der verhalen aan, door beroep op marcus en lu-
{==247==} {>>pagina-aanduiding<<}
kas, om (N.B.) die eenzelvigheid te bewijzen. - Ditzelfde geldt ook van de (d) vierde reden, welke feisser opgeeft. Marcus en lukas brengen met mattheus hun verhaal alleen tot het laatste van 's Heilands leven. Door petitio principii brengt feisser dit te huis ook op het verhaal van joannes. Zulk bewijsvoeren is gevolg van 's mans drift, hopen wij. Anders ziet het er met zijn betoogen erg uit. Eerst had feisser de zwarigheid moeten uit den weg ruimen, dat
joannes, zijne berigten naar volgorde gevende, in strijd met het overige gedeelte van zijn Evangelie, hier, en hier alleen, een geval plaatst, dat zoo veel later zal zijn voorgevallen, als feisser verkiest aan te nemen. Doch wij hechten daarop nu niet, omdat wij den Heer feisser niet te moeijelijk willen vallen. Prof. rettig heeft, ofschoon niet voldingend en slechts oppervlakkig, toch nog beter, dan feisser, hetzelfde gevoelen voorgestaan, Ephemer. exeget. theolog. Fasc. III. pagg. 44-47. Wij maken hem nu maar opmerkzaam op volgende verschilpunten tusschen het verhaal van joannes en van de drie overigen: 1o. Bij de drie overige Evangelisten vragen de Overpriesters naar het gezag, op hetwelk jezus die wisselaars uitgedreven had; bij joannes vragen zij naar een teeken. 2o. Het begeerde antwoord wordt door jezus bij de drie anderen niet gegeven; maar wat gezegd wordt laat genoeg merken, dat de Heiland de bedoeling der vragers vond in het vragen naar het Goddelijke gezag; bij joannes geeft jezus hetzelfde antwoord, maar met een ander beeld, dat Hij op dezelfde vraag ook volgens de drie anderen elders heeft gegeven. Mt. XII:38. (H. XVI:4), Lk. XI:39, 40. Cf. borger, de constanti et aequabili J.C. indole doctr. cet. p. 95 seq. 3o. Volgens de drie anderen waren de Overpriesters niet aanwezig, toen jezus den Tempel zuiverde. Zij hoorden het, zegt mc. vs. 18. Zij vragen dan ook den Heiland eerst den
volgenden dag, verg. vs. 19, 20 en 27 volgg. Bij joannes vindt men hiervan geen spoor. Doch die verscheidenheid willen wij nu niet verder uitbreiden. Wij hebben dit alleen maar aangevoerd, om feisser oplettend te maken, opdat hij niet onvoegzaam zich over anderer meeningen uitlate; iets, dat vooral beginnenden Schrijvers zoo weinig voegt. Hij vergelijke kuinoel ad joann. II:14, die ziegler wederlegt, met h. van herwerden, over het Evangelie van joannes, Iste D. bl. 291 volg. - Het

{==248==} {>>pagina-aanduiding<<}
stilzwijgen, (b) hetwelk feisser niet bepaald opgeeft, is als bewijs voor 's mans meening even min voldoende, als het vorige. Bedoelt hij het zwijgen der Evangelisten? Op die vraag valt het antwoord gemakkelijk: zij beginnen hun verhaal aangaande jezus eerst na de gevangenneming des Doopers. Bedoelt feisser de duizenden, die het zagen en er verder niet aan dachten of er over spraken? Dan vragen wij op onze beurt: Is dan alles verhaald, wat gesproken, wat gedacht is? En bleef alles den bevooroordeelden Jood altijd even levendig in het geheugen? Dit zij voor dit punt genoeg. Het lust ons niet, overal het min doordachte van 's mans denk- en betoogtrant aan te wijzen. - (c) Nikodemus spreekt van eene andere bekendheid, dan die van Rabbi, joann. III:2: ‘Wij weten, dat Gij als Leeraar van God zijt gekomen; want niemand kan deze teekenen doen, die Gij doet, indien God niet met Hem is.’
Over de behandeling der redenen van jezus door feisser zullen wij ons niet zoo uitvoerig verklaren. Wij hebben wel gezien, dat hij, geen onderscheid makende tusschen gelijk schijnende en wezenlijk gelijke verhalen, daarom ook de Bergrede van den Heer verwart met 's Heilands voordragt luk. VI. Ook hebben wij gelezen, dat hij sommige stukken, ook van die redevoering, heeft geplaatst, zoo als hij zegt, waar dezelve (N.B.) beter pasten (dan zoo als de Evangelist die plaatst). Zoo hebben wij gezien, dat hij met de meeste redenen van jezus gehandeld heeft, van welke niet ééne bij hem ongeschonden te vinden is. Zonder omwegen hebben wij dit genoemd willekeurig vaneenscheuren, zonder dat wij daarom hebben gezucht (Antikr. bl. 7). Och neen! Het boekje van feisser, doet het al geen goed, zal toch bij ons geen kwaad doen. Wij zuchten zoo spoedig niet, al wenschen wij, dat de man wat minder roekeloos in dat vaneenscheuren ware te werk gegaan. Synoptische misgeboorten gelden bij ons wat zij gelden kunnen, en worden al spoedig ter zijde gelegd, zoodra blijkt, dat de synopsis hare geboorte aan loutere willekeur verschuldigd is. Wij zijn langer dan feisser in de gelegenheid geweest, om de Evangeliën zelven met voordeel te bestuderen, waaraan wij dan ook een' geruimen tijd van ons leven besteed hebben. Om feisser voor zijne beleefdheid in het aanbieden van vreemden kost eenige wederdienst te doen, raden wij hem aan te lezen, wat Prof. heringa (over de Bergrede, niet enkel bl. 4-6),

{==249==} {>>pagina-aanduiding<<}
h. nieubuur ferf (Spec. Crit. Theol. vind. matthaei C. V-VII contra evansonum, p. 217-220, Traiect. ad Rh. Ao. 1799) en w. scholten (de Parabolis Jesu christi, p. 127-149) geschreven hebben. Wij twijfelen dan geen oogenblik, of hij zal zien, dat hetgeen hij als ex tripode schrijft (Antikrit. bl. 6 bovenaan) meer magtspreuk dan waarheid behelst.
Nu zullen wij nog het een en ander aanstippen, dat wij in onze Recensie, wegens beperktheid van ons bestek, onopgemerkt hebben gelaten, maar nu mededeelen, opdat het ook aan anderen duidelijk blijke, dat het boekje van feisser meer gebrekkigs behelst, dan vroeger door ons werd aangewezen.

(Het vervolg en slot hierna.)

Over de uitvinding van schietgeweer door middel van buskruid.

(Vervolg en slot van bl. 184.)

Toen eenmaal bekend geworden was, welke vreeselijke kracht het ontvlamd buskruid had, om zware ligchamen in beweging te brengen, en hoe vlug en gemakkelijk het werkte, was het ligt te voorzien, dat de krijgskunst weldra middel zou vinden, om er zich, ter vervanging van haar tot hiertoe gewoon werptuig, van te bedienen. Zij miste dan ook niet, er spoedig gebruik van te maken. Vermoedelijk bezigde zij allereerst klein of hand-geweer, wat later ook ligte, doch allengs zwaarder wordende veldstukken, en eindelijk zoogenoemd grof geschut. Van het eerste vond ik geen vroeger gewag, dan in het verhaal van den slag bij Lignitz, in 1241. Bij rogier bacon ontmoet men reeds geschut vóór 1292 of 1294, dewijl hij zegt, dat men er vestingen mede beukte. Volgens du cange, gebruikten de Franschen het reeds in 1338 en de Engelschen in 1346, en, volgens mariana, de Mooren in Spanje in 1343. Doch bij den Geschiedschrijver van Gelderland, pontanus, (bladz. 248) wordt, uit het handschrift van eenen onbekenden, doch verdachten, gemeld, dat reeds in 1328, op den 24 September, de Gelderschen, in eenen slag bij Hasselt tegen de Luikenaars en Brabanders, zich van bombarden bedienden, welke ser-
{==250==} {>>pagina-aanduiding<<}
pentijnen en viperijnen (slangen- en adderstukken) genoemd worden. Is dit waar, dan is dit het eerste gewag, dat ik er, na bacon, van ontmoet heb. Doch, wat daarvan zij, een tweede berigt, dat mede van een vroeger gebruik in de
Nederlanden, dan bij eenigen anderen Schrijver, gewaagt, vindt men bij froissard, (II. c. 103) volgens welk de Gentenaars, onder artevelde, in 1338, bij een beleg van Oudenaarde, geschut gebruikten; gelijk, volgens Père daniel, (Hist. de la Milice de France, p. 319, bij den Heer van spaan in zijne Hist. van Gelderland, I. 459, 460) daarvan in hetzelfde jaar ook gebruik gemaakt werd bij het beleg van Puy Guillaume. Voorts meldt wagenaar, (Vaderl. Hist. III. 279) dat men in 1350, bij het beleg van Voorburg, buskruid en geschut bezigde, en berigt de Heer van spaan hetzelfde, omtrent het beleg van Rozenburg, in 1351. - Het is noodeloos, hier bijzonderheden uit lateren tijd bij te voegen.
Maar van welken aard was nu dit vroegste geschut? - Het kan zijn, dat men allereerst, zoo als sommigen willen, houten buizen beproefde. Doch dan zal men weldra de ongeschiktheid van zulk eene ligt vuurvattende en splijtende stof, al ware het, dat men ijzeren banden om de buizen legde, ondervonden hebben, en op het gebruik van andere stof bedacht geweest zijn. En op welke dan gereeder, dan op die van ijzer alleen? Maar, het bussengieten eerst lang daarna zijnde uitgevonden, schijnt men wel niet anders te hebben kunnen doen, dan ijzeren staven om eenen houten stam, of koker, dien men daarna kon wegnemen, zoodanig te zamen te voegen en te verbinden, dat zij een ijzeren stuk vormden, en de houten stam, of koker, zal dan, denk ik, de kernstang (of stam) geweest zijn, waarvan Mr. g. mees, (in de Fakkel, uitgegeven door den Eerw. sprenger van eyk, 9de jaargang, bl. 119. 120. in de aant.) als van ijzer, gewaagt: want ik heb geen denkbeeld, hoe men een stuk (van ijzer of metaal) om eene ijzeren staaf kan gieten, (en van gieten spreekt zijn Ed.) of men moet het daarna boren, en dat kende men, in den tijd, waarvan wij spreken, gewis nog niet. Ook kwam, als men het boren kende, het gieten om eene staaf niet te pas. (Misschien was echter het gieten om eene ijzeren stang mogelijk, als de laatste met eene leem- of andere stof omkorst was.) - Hoe dit zij, het eerste, op bovengemelde wijze vervaardigd, geschut zal nog wel

{==251==} {>>pagina-aanduiding<<}
rude opus (lomp werk) geweest (zoo als pontus heuterus het ergens noemt) en daarna verbeterd zijn. Althans zulk een uit staven vervaardigd stuk geheugt mij, in den jare 1788, op een der pleinen van Gent ten toon liggende gezien te hebben. Men verhaalde mij, dat het uit den tijd van Keizer karel was; doch vermoedelijk was het reeds vrij wat onder. Het was zeer lomp en buitengewoon lang, en van buiten omkleed met leder, dat zeer veel geleden had. Mijn tijd was te bepaald en het weder te bijster slecht, om het nader te kunnen opnemen. Ik denk, dat het gelijksoortig was met het stuk, hetwelk, volgens j.g. sommer, (Verscheidenheden van Landen en Steden, D. I. bl. 137.) in het oude Tuighuis te Petersburg bewaard wordt, uit den tijd van iwan wasilewits, en 21 voeten lang was, 68 ponds kogels schoot, en een gewigt had van 17345 Russische ponden. Het Gentsche was, meen ik, van minder kaliber. - Ondertusschen al het oudste ijzeren geschut was doorgaans veel langer en zwaarder, dan het later gebruikte. Ook waren de projectilen, welke men (ten minste uit de grootste stukken) schoot, van een verbazend gewigt, in vergelijking van de tegenwoordige. Men zie die vergelijking in de Fakkel, (als boven) schoon ik voor de juistheid derzelve niet insta. Volgens berigt aldaar vindt men, in den tijd van lodewijk XI, den tijdgenoot van karel den stouten, van stukken gewaagd, die 500 ponden schoten, waarvan straks nader. Dat echter de 300 stukken, waarvan aldaar gesproken wordt, die den krijgsvoorraad van voornoemden Bourgondischen Hertog zullen hebben uitgemaakt, en waardoor men zware stukken schijnt te moeten verstaan, dewijl de
couleuvrijnen en haagbussen er van worden uitgezonderd, allen tot die van het zwaarste kaliber behoord hebben, is niet geloofbaar. Zij zullen dan wel meest serpentijnen geweest zijn, en dan nog moeten de magazijnen en vestingen van karel vrij wat beter voorzien geweest zijn, dan ik, van eenigen der Vorsten, zijne tijdgenooten, weet gelezen te hebben. Van de eerste grootte waren de stukken zelfs zeer zeldzaam, en, als zij tot het beschieten van eenige voorname vesting gebruikt moesten worden, moesten zij doorgaans van verre worden aangevoerd uit de weinige steden, die ze bezaten. Ook te velde voerde men geen' grooten trein van stukken mede. In 1507 bestond al het grof geschut, bij eene Oostenrijksche legermagt, die in Gelderland krijg

{==252==} {>>pagina-aanduiding<<}
voerde, volgens wagenaar, (D. IV. bl. 351.) uit niet meer dan twee kleine stukken en twaalf of veertien valkenetten (faucons.) - Het komt mij voor, dat men aan de eerste stukken van eenig belang, buiten het kleiner geweer, dat men alomme, onder verschillende benamingen, vermeld vindt, (waaromtrent men onder anderen ook zien kan de Fakkel als boven) den naam van couleuvrijnen en serpentijnen gegeven heeft, waarvan de eerste de kortste waren. Althans die namen komen, gelijk wij zagen, in het berigt wegens den slag bij Hasselt van 1328 reeds voor, en waren zeker van de gedaante en lengte der stukken ontleend. Ondertusschen noemde men ze somtijds ook bombarden; ja zelfs vindt men het kleiner geweer, als haakbussen enz., dikwijls alzoo, of donderbussen, geheeten; schoon men anders den naam van bombarden meer bijzonder slechts aan die geweldig groote stukken, waarvan wij boven reeds eenig gewag maakten, en welke men teregt monster-kanonnen zou mogen heeten, schijnt gegeven te hebben. - Hiervan willen wij nu nader spreken.
Welke gevaarten dit waren, kan men zich ligt voorstellen, daar wij reeds hoorden, dat men er had, die 500 ponden schoten. Als ik mij niet bedriege, moesten zij de zoogenoemde blijden, waarvan men zich te voren, en nog lang naderhand, bediende, vervangen; dat is, moesten zij dienen, om geweldig groote en zware steenen, niet, gelijk uit de mindere stukken, regtuit te schieten, maar schuins in de hoogte op te drijven, om, bij hunnen val, alles, waarop zij nederkwamen, op eenen afstand, te verbrijzelen en verpletten. Dit deden, gelijk bekend is, de voormalige blijden, waarvan men eene keurige beschrijving heeft bij huydecoper, in zijne Aanteekeningen op melis stoke, IX. 195. D. III. bl. 281 env. Dezelfde Schrijver meldt ook, op melis IX. 176, dat men met die blijden niet alleen steenen wierp van 300 ponden, maar, volgens anderen, indien men hen gelooven wil, zelfs van 800, 1300, ja 2000 ponden. Ondertusschen drukken de Schrijvers zich somtijds zoo dubbelzinnig uit, dat men niet weet, of men hen van eene blijde, dan van eene donrebus, of bombarde, verstaan moet. Zoo zegt, bij voorbeeld, froissard, ter boven aangehaalde plaatse, dat de bombarde, door de Gentenaars, onder artevelde, in 1338, tegen Oudenaarde gebruikt, en die 50 voeten lang zal geweest zijn, als de klink getrokken werd, bij dag 5, bij nacht 10 mijlen ver gehoord werd, en zulk geweld maakte, dat het

{==253==} {>>pagina-aanduiding<<}
scheen, dat alle de duivels uit de hel waren losgebroken. Uit dit geweld zou men schijnen te moeten opmaken, dat hier waarlijk van eene bombarde spraak was; doch het klinktrekken, hetgeen bij de blijde plaats had en bij de bombarde niet te pas kwam, schijnt de blijde aan te duiden; tenzij de oudste bombarden eene soort van gespannen haan hadden, welken men klink heette, en die, losgetrokken zijnde, vuur sloeg en het kruid ontstak. In dat geval zoude de bombarde van vroegere uitvinding zijn, dan wij boven onderstelden, en zouden wij hier een stuk hebben van 50 voeten lang. Dit is verbazend. Van welk een gewigt zou zulk een stuk geweest zijn, en wat kracht zou men hebben moeten aanwenden, om het te vervoeren? Inderdaad zoo zou het minder ongeloofelijk moeten voorkomen, hetgeen men bij den Abt millot, in zijne Algemeene Wereldgeschiedenis, D. VII. bl. 15, en elders, vindt, dat mahomet II, bij het beleg van Konstantinopel, een stuk geschut gebruikte, zoo groot en zwaar, dat er 70 paar ossen noodig waren, om het te vervoeren. Men mag hierbij echter onderstellen, dat dit zoo gemeend is, dat de onderscheidene spannen, die elkander natuurlijk van tijd tot tijd verpoozen moesten, te gelijk met die, welke het kruid en de ammunitie trokken, het getal van 70 paren te zamen uitmaakten. - Wat de lengte van 50 voeten aangaat: het spreekt van zelf, dat deze stukken langer moesten zijn, dan de tegenwoordige; want men gedenke maar, welke eene menigte van kruid zij behoefden, om hunne zware ladingen met genoegzame kracht voort te drijven, vooral daar dat kruid
vermoedelijk veel onvolkomener en dus krachteloozer was, dan het onze; maar voornamelijk, hoe veel plaats de ladingen zelve moesten innemen, daar het eene dwaze verbeelding zou zijn, dat die ladingen enkel uit één eenigen grooten steen bestonden, die zoo zwaar woog, als boven gemeld is: want de geschiedenis getuigt, dat zij, ja, wel eenen voornamen en zeer zwaren steen, maar tevens vele kleinere met hetzelfde schot wierpen, en dat men de stukken met allerlei minder wigtig tuig vol stopte. Voegt men hier nu bij, dat zulke onbehouwene ladingen onmogelijk in de even onbehouwene stukken zoo vast konden sluiten, als de ronde kogels in onze geboorde kanonnen, dan zal men ligt bevroeden, dat dit ook te grootere hoeveelheid kruids noodzakelijk maakte, en te meerdere ruimte in de stukken vorderde.
Ik wil hier aanmerken, dat, gelijk deze monster-kanonnen en

{==254==} {>>pagina-aanduiding<<}
groote bombarden de vroegere blijden vervingen, zij zoo ook niet alleen door onze zoogenoemde mortieren vervangen zijn geworden, maar zelve dien naam van mortieren, lang vóór dat de tegenwoordige mortieren werden uitgevonden, gedragen hebben, en dat die naam van vroegeren tijd, dan de gemelde uitvinding, ontleend, en na dezelve slechts uit de oudere krijgstaal bijbehouden is. Althans zoo meen ik te moeten besluiten uit hetgeen ik bij wagenaar lees, (Vad. Hist. D. IV. bl. 219, 220) dat men, in 1482, het Blokhuis op de Vaart sterk met kartouwen (zware kanonnen) beschoot, en dat de Bisschop van Utrecht den beleggeren twee groote bussen toezond, mortieren genaamd, met welke men bomben in het Blokhuis wierp. Hij voegt er bij, dat ook van Zutphen derwaarts gebragt was eene groote bus, die zeventien voeten lang was, en klooten schoot, weinig kleiner, dan een Utrechtsch halfschepel bevatten kon. Hier ziet men den naam van mortieren lang vóór dat onze bomketels of mortieren werden uitgevonden, en tevens bevestigd hetgeen wij boven zeiden, dat slechts weinig steden stukken van het zwaarste kaliber bezaten, die, tot het beschieten van sterkten, heren derwaarts gezonden werden. - Wat bomben betreft, waarvan wagenaar hier gewaagt: hij voegt er, in eene aanteekening, bij: ‘Omtrent dezen tijd vindt men ook de eerste melding van 't gebruik der bomben in Frankrijk,’ en verwijst daarbij naar monstrelet, Vol. III. f. 193. Doch, daar monstrelet reeds in 1453 overleden is, heeft hij
niets van 1482 kunnen melden; maar zijne Chronique werd, door een' ander', vervolgd tot 1516, en met dat vervolg te Parijs uitgegeven in 1572. Wagenaar zal dit laatste bedoeld, en of hij, of de Schrijver zelf, zal, door de gedachte aan onze mortieren misleid, bomben, in plaats van steenen, geschreven hebben. Althans dat de bomben eerst in 1588, door een' burger van Venlo, zijn uitgevonden, die, door een' verkeerden worp, zijne eigene stad er door in brand zette, verhaalt j. knippenbergh, in zijne Hist. Eccles. Duc. Geldr. p. 200, en lang vóór hem famianus strada, (de bello Belg. Dec. Sec. Libr. X. pag. 593, 594, Tomi sec. Ed. Rom. a. 1650) beiden met bijvoeging, dat zij, weinig dagen later, allereerst door den Graaf van mansveldt, van de Spaansche zijde, gebruikt werden in de belegering van het Geldersch steedje Wachtendonk. Strada beschrijft de bomben zeer naauwkeurig. Wagenaar (VIII.

{==255==} {>>pagina-aanduiding<<}
292) meldt er niets van, maar verwijst naar bor, (B. XXV. p. 13. (328) die alleen zegt, dat mansveldt de stad, behalve met twee groote stukken, ook met vierballen beschoot, waardoor hij ongetwijfeld de bomben verstaan heeft.
De Baron van reyffenberg, in zijne Verhandeling, welke in 1828 door de Koninklijke Akademie te Brussel bekroond is, berigt, op bl. 99, dat de uitvinding der mortieren, in 1508, door grammaije, naar barlandus, toegeschreven wordt aan die van 's Hertogenbosch. Grammaije nu, beschrijvende het beleg van het slot Poederoijen, tusschen den Bosch en Gorinchem, gewaagt wel van eene nieuwe soort van werktuig, door de Bosschenaars tegen het slot aangevoerd, hetwelk klooten (pilas) en zeer groote en zware steenen in de hoogte wierp, waardoor de daken der gebouwen verbrijzeld werden; maar hij ontleende dit niet uit barlandus, die van dat steenenwerpen niets meldt, en j. van oudenhove, in zijne Beschrijving van de Stad en Meijerij van 's Hertogenbosch, (eerste uitgave van 1649 op bl. 94.) ook van deze uitvinding sprekende, noemt het werktuig mortier, doch in de latere en verbeterde uitgave van 1670, op bl. 196, heet hij het tuimelaar. Wat van deze uitvinding en van het werktuig zelf te houden zij, weet ik niet. 't Is echter waarschijnlijk, dat er iets nieuws in het zamenstel of de werking der reeds vroeger zoogenoemde mortieren, waarvan wij boven spraken, bij was uitgedacht; doch wat, blijkt niet: en hetgeen wij thans mortier heeten, werd eerst later bekend; althans dat men met het werktuig, te 's Hertogenbosch uitgevonden, geene eigenlijk gezegde bomben wierp, zoo als oudenhove zegt, is zeker.
Men zegt, en het is geloofelijk, dat de uitvinding van granaten spoedig op die der bomben volgde. Doch, om nog even tot de geschiedenis der bombarden weder te keeren: uit hetgeen reeds is gezegd, is gebleken, dat die naam, of die van donderbussen, al aanstonds aan de eerste bussen, waaruit men, door middel van kruid, schoot, (het handgeweer zelf, zoo het schijnt, niet uitgenomen) gegeven is; zoodat men er geenszins altijd die groote gevaarten door verstaan moet, welke men daarna, in de plaats der blijden, gebruikte. Dit blijkt daaruit, dat, daar de laatste altoos natuurlijk zeldzaam bleven, men van steden leest, die, al zeer vroeg, een aantal bombarden, of donderbussen, bezaten. Zoo verhaalt haraeus, (in Annall. Ducum Brabant. Vol. I. p. 333) dat

{==256==} {>>pagina-aanduiding<<}
de Leuvenaars, in den oorlog tusschen Braband en Vlaanderen, ten jare 1356, allereerst bombarden gebruikten, welke zij, ten getale van twaalf, gekocht hadden. Ja, divaeus, (in Annall. Lovanienss. Libr. III. pag. 21) van denzelfden oorlog sprekende, maakt, van het getal van twaalf, tweeendertig. Zoo bezat ook (volgens den Heer van spaan, in zijne Hist. van Gelderland, als boven) de stad Arnhem, in 1359, verscheidene donderbussen. Zoo had men, volgens den Heer de lange van wijngaerde, (Beschr. van Gouda, D. I. bl. 709) in 1371, op het slot van Schoonhoven, eene donrebus-kamer enz.
Wat nu het kleiner of handgeweer betreft: omtrent deszelfs uitvinding weet ik niets bijzonders te berigten. Een handgeweer zou het zekerlijk geweest zijn, waarmede, (zoo het waar was) in 1371, reinald van nassou, derde Hertog van Gelderland, van een' zijner hovelingen verraderlijk werd doodgeschoten, volgens de Chronijk van aquileus, door scriverius uitgegeven achter zijne Batavia Illustr. p. 33. Doch, volgens van slichtenhorst, (Boek II. p. 148) was het niet alleen niet reinald, maar zijn broeder eduard, en werd deze, zich, na vermoeijenden strijd, met ontbloot hoofd, wat te slapen gelegd hebbende, door zijnen hofbediende, Jonker bier van hese, met een' ijzeren bout zoo geweldig op het hoofd geslagen, dat hij het, twee dagen later, bestierf; waartegen echter pontanus (Hist. Gelr. L. VII. p. 291, 292) schrijft, dat hij door bier met een' pijl werd door 't hoofd geschoten. Zoo weinig kan men somtijds op bijzondere berigten staat maken.
Mij valt nu nog, omtrent het bussengieten, te melden, dat men, in j. reygersbergen's Chronijk van Zeeland, vermeerderd door boxhorn, D. II. bl. 172, het volgende leest: ‘In het jaar 1393 wordt allereerst die konste van bussen te gieten gevonden, in de stad Augsburg in Hooghduyschlant, van eenen monnik, zoo als sommigen schrijven, welcke konste noyt vóór deze tijden gheweest hadde.’ - Zoo dit niet geheel misverstand is, durf ik het niet, dan ten meeste van ligte bussen, die men echter ligter smeden dan gieten konde, verstaan. Maar wat er van zij, laat ik aan anderen tot onderzoek en beslissing over.





{==257==} {>>pagina-aanduiding<<}

De Fransche galanterie. Door Henry Lytton Bulwer.


- Apprennez qu'en effet 
Le Cocuage n'est que ce que l'on le fait. 
 
Molière, l'École des Femmes. 

Op een' der kleinere Parijsche schouwburgen wordt tegenwoordig een stuk gegeven, dat den titel draagt van Pourquoi. Het heeft veel toeloops; ieder wil het zien, en elk roept uit: ‘Hoe waar! hoe natuurlijk!’ Wat mag dat voor een stuk zijn? Luistert! Twee gehuwde vrienden wonen bij elkander. De vrouw des eenen is voortreffelijk, steeds gereed om te gehoorzamen en te believen; de wil des mans is haar eene wet; het paar leeft in volkomene eensgezindheid, en de man is zoo gelukkig, als een echtgenoot slechts wenschen kan. Maar nu het andere paar? Hier nemen twist en gekijf geen einde; de vrouw wil haren eigen' wil hebben, in kleinigheden evenzeer als in hoofdzaken; stuift op bij wederspraak; in 't kort, zij doet haren knorrenden en toch onderworpen' echtgenoot zoo veel verdriets aan, als mogelijk is. Men kan geluk en ongeluk niet scherper of sterker tegenover elkander stellen, dan in deze beide huishoudens. Waarom nu is de eene vrouw zulk een voorbeeld van zachtmoedigheid en ondergeschiktheid? waarom de andere zulk eene verfoeijelijke twistzoekster en ruziemaakster? Daar hebben wij het pourquoi. De huisvrouw, voor welke men zich, te regt, kruist en zegent, is zoo getrouw, als eene vrouw zijn kan; de echtgenoote, die door hare lieftalig- en zachtmoedigheid ons zoo zeer gevalt, is een listig en trouweloos vrouwspersoon. Hoort het allen, Fransche Mannen! denkt toch nimmer, dat uwe vrouwen kuisch en beminnelijk tevens kunnen zijn: dat zijn eigenschappen, die met elkander onbestaanbaar zijn! Gij moet of lijden en zwijgen, of u zeker voorhoofdssiersel laten welgevallen! - Ziet daar de klucht, met derzelver toepassing, welke te Parijs zoo zeer bevalt; het zedetafereel, dat men daar ‘zoo waar, zoo natuurlijk’ vindt!
Dit moet men van Engeland zeggen: zijn ook de Armenhuizen opgevuld met vondelingen; wemelen ook de straten der Hoofdstad, als Grosvenor-square, St. James-square, Hillstreet, Charles-street, van vrouwelijke wezens, wier beroep

{==258==} {>>pagina-aanduiding<<}
wij hier niet nader willen omschrijven, zoo wordt evenwel ontucht door het openbaar gevoelen voor eene even verachtelijke en strafwaardige misdaad gehouden, als eenige andere in het zondenregister van Newgate. Onlangs klaagde te London eene vrouw haren man, een schoorsteenveger, aan, dewijl hij haar mishandeld, dat is geslagen had. Wat zeide nu de schoorsteenveger? Ontkende hij het feit, of verontschuldigde hij zich? Neen; hij vroeg der aanklaagster, of zij zichzelve niet een' ongeoorloofden omgang met zekeren schoenlapper bewust was; en, daar dit helaas bewezen werd, wendde zich de schoorsteenveger, met eene zegepralende houding, tot den Regter, en vroeg: ‘Nu, wat zeggen Uwweledelens?’ - In Frankrijk hebben dergelijke zonden niets ergerlijks of onteerends. ‘De vrouw,’ zegt la bruyère, ‘die slechts éénen minnaar heeft, beweert, dat zij geene Coquette is; zij, die meer dan éénen heeft, zegt, dat zij slechts eene Coquette is.’ Eenen minnaar te hebben, is iets zeer gewoons, en het behoort zoo; ook neemt men doorheen geenen heftigen hartstogt te baat, om zulk eene zwakheid te verontschuldigen. Mademoiselle de l'enclos, wier wijze van zien, in derzelver volle kracht en openhartigheid, op het thans levende geslacht is overgegaan, zegt: ‘Hetgeen iemand aan eenen minnaar boeit, is niet altijd liefde, maar veelal overeenstemming in doen en laten en in smaak, gewoonte hem te zien en te spreken, behoefte om zichzelve te ontvlieden - la nécessité d'avoir quelque galanterie.’ - Galanterie, zoo heet het woord, van welks beteekenis wij, in spijt van al onze gezellige verfijning, tot dusverre ons geen regt begrip kunnen vormen. Laat mij beproeven, hetzelve te
omschrijven! Galanterie is eene soort van ligtzinnige, warme, onplatonische vriendschap, welke aan het bevallige, maar beuzelachtige karakter der Franschen bijzonder eigen is. Wezenlijke hartstogt komt daarbij niet in het spel, en vandaar zijn domme of dolle streken daarbij iets uiterst zeldzaams. Van honderd gehuwde vrouwen zou niet ééne den echtgenoot, dien zij verraadt, met den minnaar, dien zij soi-disant aanbidt, willen ruilen. - Wat de mannen betreft, valt mij hier eene anekdote te binnen. Eene Parijsche vrouw, die haren man meer haatte, dan men anders hier eenen echtgenoot haat, of die veelligt in haren minnaar meer welgevallen vond, dan anders hier het geval is, deed laatstgenoemden den voorslag, met haar door te

{==259==} {>>pagina-aanduiding<<}
gaan. Toen de minnaar, van zijne verbazing over zulk een verrassend, zonderling voorstel eenigzins bekomen, zich verzekerd had, dat het zijner minnaresse ten volle ernst was, nam hij eene ernstiger houding aan, dan gewoonlijk, en sprak: ‘Gij weet, ma chère, uw man is mijn beste vriend. Ik wil u beminnen, zoo lang het u behaagt, onder zijn dak - dit doet der vriendschap geene afbreuk; maar hem zoo trouweloos te behandelen van met u door te gaan - neen, dat gaat niet aan!’

(Het vervolg en slot hierna.)




Blik op Oosterduin, bij Haarlem.


Hoe! ginds het zilverblanke Sparen, 
Dat klatert langs bebloemden boord; 
Dáár 't statig bosch vol wandelaren, 
Door Filomele's lied bekoord? 
Alom bevalligheid en leven, 
En - kerkhofstilte in deze dreven? 
 
o Oosterduin! - eene eeuw geleden - 
Wat zijt gij thans; wat waart gij toen? 
Wie, die u destijds mogt betreden, 
Had deze vraag u mogen doen? 
Toen duidde een luisterrijk geschitter 
Den rijkdom aan van uw' bezitter. 
 
Helaas! thans strekt naauw meer uw loover 
't Gepluimde zangkoor ten verblijf, 
En 't flaauwste spoor bleef zelfs niet over 
Van al het woelige bedrijf; 
Bedrijf, dat eens u mogt omvangen, 
Toen gij weêrklonkt van vreugdezangen. 
 
Uw grootsche poort zien wij nog prijken 
Met teekens van verdwenen pracht; 
Zij doet nog in haar opschrift blijken 
Uw' naam aan 't latere geslacht, 
Maar in dat opschrift ook ons lezen, 
Dat praal slechts schijn is zonder wezen! 

{==260==} {>>pagina-aanduiding<<}

Wie weet de plek ons aan te wijzen, 
Waar eens het sierlijk lusthuis stond? 
Is 't daar, waar distelstruiken rijzen, 
Of ginds op d'omgewroeten grond? 
Helaas! dit wordt niet uitgevonden; 
Geen enk'le steen mag 't ons verkonden. 
 
Wat zeggen gindsche kikvorschgalmen, 
Oprijzende uit het drabbig nat? 
Was 't eens een beek, omgeurd met walmen 
Van rozen, door den dauw bespat? 
Bepurperde, onder 't bladgewiegel, 
Eens 't avondrood haar' waterspiegel? 
 
Welligt mogt ginds een heuvel pronken, 
Beschaûwd door eiken, trotsch van kruin, 
Waar vaak, als maan en starren blonken 
En 't zeenat klotste tegen 't duin, 
Het minnend paar zijn tooverwoorden 
Versmolt in 's nachtegaals akkoorden. 
 
Maar, Zangster! staak uw ijdel gissen, 
En leg de gouden citer neêr: 
Deez' plek, verkeerd in wildernissen, 
Heeft niets van d'ouden luister meer. 
Vergank'lijkheid is 't merk der weelde; 
Zij had nooit glans, die duurzaam streelde. 
 
Gij, die door eenen stoet van slaven 
Uw' trotschen wil volbrengen ziet, 
In Peru's glinsterende gaven 
U baadt, als in een' gouden vliet! 
Kom, vest op Oosterduin uwe oogen, 
En durf dan op uw aanzien bogen! 
 
Waar zijt ge, die, ontzien door velen, 
Het magtwoord spraakt met trotschen mond? 
O! zoek hem onder bekkeneelen; 
De wind blies reeds zijn stof in 't rond. 
Zijn wapen in een zerk gedreven, 
Ziedaar wat over is gebleven! 

{==261==} {>>pagina-aanduiding<<}

Moog', toonbeeld van vervlogen luister! 
Eertijds zoo heerlijk Oosterduin! 
(Hoe diep ge ook wegzonkt in het duister) 
Uw poort niet gruizelen tot puin! 
Geev' zij nog lang uw' naam te lezen, 
En leer' zij trotschen ned'rig wezen! 





La tendre fille, pièce traduite de Françoise de Boer, avec le texte en regard. (*)


	Het teederhartig Meisje.
Hoe lief heeft mij mijn moeder niet, 
En hoe bemin ik haar! 
Wij zijn altoos zoo weltevreên, 
En leven voor elkaâr. 
 
'k Verloor mijn lieven vader vroeg, 
En schreide bij zijn graf, 
Maar 'k dankte ook vaak den goeden God, 
Die mij deez' moeder gaf. 
 
Hoe leerzaam is haar voorbeeld mij, 
Hoe edel niet haar hart; 
Zij juicht, als andren blijde zijn, 
En weent bij hunne smart. 
 
o! Als zij, door een milde gift, 
Der armen ziel verheugt, 
Dan zie ik, in haar vriendlijk oog, 
Een traan van stille vreugd. 

{==262==} {>>pagina-aanduiding<<}

Wat is zij zacht en gul van aard; 
Haar voorbeeld spoort mij aan, 
Met hen, die minder zijn dan ik, 
Ook minzaam om te gaan. 
 
Ik noem haar Moeder - Moederlief, 
Naar vaderlandschen trant; 
Zij prent mij liefde en eerbied in 
Voor eigen vaderland. 
 
‘U,’ - zegt zij dikwerf - dierbaar kind! 
‘Wier aanzijn mij verheugt, 
U voed ik op - als 't Almagt wil - 
In vaderlandsche deugd. 
 
Word eenmaal toch, 't geen moeder hoopt, 
En billijk van u wacht, 
Word, door uw braafheid, ook eens de eer 
Van Hollands schoon geslacht!’ 
 
o, Moederlief! hoop niet vergeefs, 
Uw Dina mint de deugd, 
En blijft daardoor gewis altijd 
Uw blijdschap en uw vreugd. 
 
f. de boer. 


	La tendre Fille.
Combien ne m'aime pas ma mère! 
Et combien je l'aime à mon tour! 
l'Une est à l'autre toujours chère; 
Notre existence est tout amour. 
 
Bien jeune je perdis mon père; 
Je pleurai longtemps son trépas; 
Mais pour m'avoir laissé ma mère, 
Mon Dieu, que ne te dois-je pas! 
 
Son exemple instruit ma jeunesse; 
Son noble coeur forme le mien; 
Dans le plaisir et la tristesse, 
Il n'a qu'un but, et c'est le bien! 

{==263==} {>>pagina-aanduiding<<}

Sa main fait-elle, à la misère, 
Quelque présent consolateur, 
Une larme, sous sa paupière, 
Vient m'assurer de son bonheur. 
 
A la fois bonne et généreuse, 
Ses leçons me font une loi 
De ne jamais être orgueilleuse 
Avec des gens moindres que moi. 
 
Je l'appelle Mère-chérie, 
C'est l'usage sous notre ciel; 
Et mon amour pour ma Patrie 
Est né de son coeur maternel. 
 
‘Chère enfant! dit-elle sans cesse; 
Toi par qui mes jours sont heureux, 
Puissé-je élever ta jeunesse 
Dans les vertus de nos aïeux! 
 
Tu seras alors, (j'ose croire 
Que mes voeux seront accomplis) 
Tu seras l'honneur et la gloire 
Du beau sexe de ton pays!’ 
 
Mère, toujours, toujours chérie, 
Jouis d'un espoir si flatteur; 
Car ta fille, toute sa vie, 
Fera ta joie et ton bonheur! 
 
auguste clavareau. 


Aardige woordspeling van mevrouw de genlis.

Eene zeer bevallige jonge Dame, maar die weinig verstand en nog minder smaak bezat, beklaagde zich bij Mevrouw de genlis, dat zij onophoudelijk door minnaars werd ge kweld. ‘o, Mejufvrouw!’ antwoordde deze glimlagchende, ‘gij kunt hen gemakkelijk verwijderen: ge hebt slechts te spreken!’

Klopstock's eere gehandhaafd.

In een gezelschap werd eens eene nieuwe, ongemeen fraaije

{==264==} {>>pagina-aanduiding<<}
Ode van klopstock gereciteerd. Een der toehoorders, een wijshoofd zonder smaak of gevoel, gaf zijnen twijfel te verstaan, of deze poëzij wel uit de veder van klopstock gevloeid ware. ‘Ik wenschte,’ sprak een der aanwezigen, ‘dat uw vermoeden gegrond ware, omdat wij alsdan eenen klopstock te meer bezaten!’

Schiller's kiesch gevoel.

De Vorst der (Duitsche) Dichters, schiller, werd eens om een' bruiloftszang geplaagd. Te dier gelegenheid vroeg hem een aardig, maar onnoozel, aankomend meisje: ‘Maakt gij dan zulke mooije verzen?’ - De bescheiden Zanger, ten einde haar de ongepastheid dier vraag aan hemzelven te doen gevoelen, vroeg haar op zijne beurt: ‘Zijt gij dan zulk een mooi meisje?’





Aan den redacteur der Vaderlandsche Letteroefeningen.

Mijn Heer de Redacteur!

Na het afdrukken van mijn berigt wegens de overblijfselen der Gothische Literatuur heb ik het bedoelde werk van Prof. massmann ontvangen, ten titel voerende: Skeireins aimaggeljons thairh. Johannen. Munchen. 1834. Dadelijk het woord niuklahs in het achtergevoegde Glossarium opslaande, vond ik aldaar eene aanhaling uit grimm's Grammatik, II. 314, die, met eene kleine letter als noot aan den voet dier bladzijde voorkomende, mij ontglipt was, en van den volgenden inhoud is: ‘Da klahs, in der einzigen Stelle Luc. X. 21, mir verdachtig ist, vermuthe ich ein noch dunkles oder entstelltes niukl-ahs mit unserer Ableitung ahs, dass den sinn des Gr. νήπιος [infans] wiedergeben soll; etwa ni-ukl-ahs? un-mikil-ahs wäre zu kühn. Oder vergliche sich niu-klahs, dem Altnördlichen ny-klakiun [recens natus] neuklangig?’ Het blijkt hieruit, dat ik de eerste niet ben geweest, die deze twee woorden met elkander heb vergeleken. Alleen de Etymologie blijft de mijne, en daar heb ik genoeg aan: want in welk verband neuklangig met het denkbeeld van kind zoude staan, beken ik niet te begrijpen. Eene vergelijking tusschen mijn gevoelen en dat van den onsterfelijken grimm is voor mij eene al te harde proef; in dit geval vrees ik haar echter niet. Dat de kenners beslissen!

halbertsma.
4 Maart, 1835.

In het Motto boven het voorstuk van No. 3. Meng. is de erge drukfout ingeslopen van reviendra voor deviendra.






{==265==} {>>pagina-aanduiding<<}

Mengelwerk.

Verhandeling, over het gebruik der eerzucht tot bemoediging der deugd, bijzonder met betrekking tot het openbaar beloonen van edelmoedige en menschlievende daden door de Maatschappij: tot nut van 't algemeen.

Door N. Swart. (*)

De liefderijke Schepper aller dingen heeft, ter bewaring en opkweeking van gevoelige wezens, tweederlei prikkel in het werk gesteld: dien des genoegens en der smarte. Men mag het er voor houden, dat Hij alleen den eersten zou hebben aangewend, indien Hij dien voor alle gevallen toereikend had geoordeeld. Maar, zouden zoo vele dieren, als hun voedsel met moeite moeten opsporen en bemagtigen, daartoe door de gedachte of het voorgevoel van het aangename der verzadiging gebragt worden, indien niet het onaangename van den honger hieraan te gemoet kwam? Ook ter zedelijke vorming van den mensch bezigt de Opperste Liefde niet alleen het beschuldigend geweten, de schande en zoo vele kwade gevolgen, aan de ondeugd verbonden, maar ook de opgeruimdheid van den brave, het vertrouwen en den moed des regtvaardigen, zoo wel als het gevoel van eer en de vele, rijke vruchten der deugd. En zou het niet wenschelijk zijn, dat de burgerlijke overheid en allerlei ander gezag dit voorbeeld meer kon navolgen, dan men doorgaans ziet plaats grijpen - dat de belooningen vermeerderd, de straffen verminderd konden worden? Welk

{==266==} {>>pagina-aanduiding<<}
een akelig, bedroevend schouwspel leveren de laatsten op, hetzij wij deze bij de huiselijke opvoeding der min beschaafden uit allerlei stand, bij vlotelingen en krijgslieden, van vroegeren tijd, of op schavotten en in gevangenissen, zoo als die meestal zijn ingerigt, mogen waarnemen! Rekenen wij het niet met regt tot de voordeelen van onzen tijd, dat deze straffen, in de meeste der genoemde omstandigheden, aanmerkelijk verzacht, en door bemoediging, belooning, gepasten lof en eer grootendeels vervangen, afgewisseld en ondersteund zijn geworden? En is het niet te wenschen, dat dit steeds voortga, dat de straf meer en meer wegvalle, en gewillige gehoorzaamheid, met vrolijken moed, voor slaafsche vrees en zuchten in de plaats kome? Is het niet een oneindig aangenamer schouwspel, den braven krijgsman b.v. met fierheid de teekenen zijner heldendeugd op de borst te zien dragen, dan een' ander (wat men voorheen toch alleen zag) de slavenketen en het merk zijner schande treurig te zien voortslepen?
Ondertusschen vinden wij menschen, die deze verbetering niet willen erkennen - deels lofredenaars van den ouden tijd en de voorvaderlijke gestrengheid, deels vreesachtigen, alsof fierheid en eerzucht onze jongelingschap te zeer zou bezielen, bestrijders van onze Maatschappij, of althans berispers van hare daden, omdat zij de vlijt en deugd door uitgeloofde prijzen bemoedigt en uitlokt; omdat zij de schooljeugd door boekgeschenkjes en loffelijke getuigenis, in plaats van plak en roede, wil aangewakkerd hebben; omdat zij edelmoedige bedrijven in het openbaar beloont, en, met meerdere of mindere plegtigheid, voor het oog der toegevloeide menigte verheerlijkt. †
Het is mijn oogmerk, G.T., over het eene en andere iets te zeggen, maar mij wel inzonderheid tegen de klagten en bedenkingen te verzetten, die ten opzigte der bekrooning van edelmoedige en menschlievende daden bij herhaling zijn in het midden gebragt. Ik stel mij te dezen einde de beantwoording van drie vragen voor:

{==267==} {>>pagina-aanduiding<<}

a. Is het raadzaam en veilig, van den prikkel der eerzucht gebruik te maken, om het goede te bevorderen?
b. Is het gepast en goed te keuren, dat dit zoo veelvuldig geschiede, ten aanzien der redding uit allerlei watersnood, als werkelijk bij de Maatschappij plaats heeft?
c. Mist dergelijke bekrooning haar doel, en kan het zelfs geene deugdzame of menschlievende daad geacht worden, zoo de bedrijver, wien het eerloon wordt toegekend, in zijn doorgaand levensgedrag voor geen braaf, naauwgezet, voorbeeldig man te boek staat?
Het onderwerp wordt op deze wijze wel zeer bepaald, en in veler oog misschien van minder algemeen belang. Doch men neme in aanmerking, dat het evenwel op beginselen aankomt, en dat alzoo onze Maatschappij, benevens andere Maatschappijen, ons landsbestuur zelfs, en in één woord onze tijd en tijdgeest er in betrokken is. Ja, wanneer ik dit in aanmerking neme, dan zou ik schromen, zoo groote zaken in het openbaar te behandelen, indien ik alle straks genoemden niet veeleer als getuigen voor, dan wel tegen mijne zaak had aan te merken.

a. Is het raadzaam en veilig, van den prikkel der eerzucht gebruik te maken, om het goede te bevorderen?
Hetgeen men hiertegen inbrengt, zijn de gevaarlijke eigenschappen en uitwerkselen der eerzucht. Van dezelve toch beweert men, dat zij doodelijk is voor onze tevredenheid en rust, dat zij tot ligtgeraaktheid en wrevel, tot nijd en wraak, tot heerschzucht, pronkerij, verkwisting en oneerlijkheid verleidt, en ons onzen toestand, als afhankelijke schepselen, onze verpligting tot dankbaarheid en ootmoed jegens God en den Verlosser doet uit het oog verliezen. Eene zware beschuldiging voorwaar, en die wij niet geheel, neen, die wij geheel niet willen ontkennen. Het is zoo, de ingenomenheid met zichzelven, de trotschheid en opgeblazen waan behooren tot de hatelijkste en onnatuurlijkste gebreken van den mensch. En de lieve nederigheid, de eenvoudige kinderzin, de ootmoedige godsvrucht zijn eigenschappen,

{==268==} {>>pagina-aanduiding<<}
welke ieder regtschapen man moet hoogachten. Komt het er op aan, om deze in hare reinheid, niet als schijn en klatergoud, als een aangenomen kleed en bijzonderen dekmantel des hoogmoeds (gelijk ze dikwerf zijn) te bevorderen, niemand is eer gereed, dan de Maatschappij zelve, om hiertoe door werkjes over de zelfkennis en allerlei deugd en godsvrucht vlijtig mede te werken.
Maar men neme wel in aanmerking, dat wij van het gebruik der eerzucht, niet van haar bestaan, van rigten en besturen, niet van opwekken en prikkelen spreken. De Algoede Maker heeft het noodig gevonden, zekere sterke neigingen in onze borst te plaatsen, die zich naarmate der omstandigheden ontwikkelen en de eene of de andere rigting aannemen. Ik wil niet ontkennen, dat opvoeding en onderwijs haren groei kunnen bevorderen of tegenwerken. In het algemeen zal men de eerzuchtsteeds dáár het krachtigst en het werkzaamst vinden, waar het leven, de bedrijvigheid en inspanning tot allerlei doel in eene maatschappij of een bepaald tijdperk de meeste opwekking hebben gevonden. Doch overal ontdekken wij fierheid en hoogmoed, gevoel van waarde en opgeblazenheid. Deze boogt op jeugdige kracht of schoonheid, die op rijkdom of aanzien en oudheid van geslacht; en de zucht, om door zulke voorregten hooger te stijgen, voert menigmaal tot ligtzinnigheid, tot woestheid, tot ijdelen pronk en verkwisting. De Vorst wordt een dwingeland, een veroveraar, een monster, ja de geleerde zelf een laffe pedant of een ondragelijke, die zijne pen in galle doopt, en de eenvoudige onderwijzer, de bestemde vormer der jeugd een dwaas! En letten wij bepaaldelijk op hen, die van alle beschaafde opvoeding en onderwijs verstoken zijn gebleven; die met soortgelijke werkzaamheid, als onze Maatschappij bedoelt, den openbaren spot drijven - op woeste en berooide knapen (niet altijd uit den laagsten stand), bij drinkgezelschappen en plaatsen, waar de kwade zamensprekingen de goede zeden bederven; wij hooren er, boven alles, ijdel gesnork, roem op beestachtige onmatigheid en vroegere

{==269==} {>>pagina-aanduiding<<}
schanddaden, wedstrijd om elkander in zulken lof te overtreffen, beschaming van den minbedorvene en opwekking zijner eerzucht, om hem in het kwade mede te slepen. Zoo groeit de plant van zelve, door de omstandigheden gevoed en geleid, niet zelden geheel verkeerd en averegts op. Ja, de jammerlijkste verwarring van denkbeelden neemt schande voor eer.
Dit is niet het gebrek van onzen tijd, G.T., maar van alle tijden. In sommige opzigten, zou ik zelfs durven beweren, zien wij hier groote verbeteringen tot stand gebragt. De onderscheidene rangen en standen in de maatschappij zien niet meer met zoo vele verachting de een op den anderen neder, alsof zij, naar de fabel der Hindous, deze uit de hersenen, die slechts uit de benedenste deelen van brama gevormd, en niet allen kinderen van éénen vader waren. Vorst en onderdaan, edel en onedel, geleerde en kunstenaar zijn elkander merkelijk genaderd. Waar in ons rijk de landbouw hoofdbron des bestaans is, dáár vooral is ook de landman geacht en die achting waardig. En de schoolmonarch, gelijk men hem spottend plagt te noemen, is niet meer de vreeselijke, zoo lang de schooltijd duurt, en de belagchelijke, nadat men zijner roede is ontwassen, maar bij en na den leertijd de vriend zijner kweekelingen. Het kan zijn, dat wij hier slechts eene verandering en geene vermindering van verkeerden waan aantreffen. Ik wil onzen tijd niet te zeer boven andere verheffen. Het ontgaat mij in het bijzonder geenszins, dat de jeugd niet zelden te trotsch het hoofd verheft, zich op nietigheden, ja op niets, niet weinig laat voorstaan, en al te dikwijls den eerbied uit het oog verliest, welke haar jegens ouderen van dagen voegt. Maar (om niet te zeggen, dit is het ongelukkig gevolg van den overgang uit minder' tot beter' toestand: wanneer er geene ouders meer zijn zullen, die het verbeterd onderwijs misten, dan zal de zelfverheffing, die zich hierop grondt, van zelve vervallen.) och, mijne tijdgenooten, slaat de zedeschriften van vroegere dagen op - let op den hoogen lof, met welken de uitzonderingen op het algemeene gebrek

{==270==} {>>pagina-aanduiding<<}
te dezen worden ontvangen; ja herinnert u uwen eigen tijd en jeugd. Zou salomo niet nogmaals regt hebben: hetgeen er geweest is, dat zal er zijn, en er is niets nieuws onder de zon? Ik voor mij ten minste ken vele edele jongelingen en aankomende mannen, welken ik dat verwijt niet gaarne zou toevoegen. En werd soms mijne verontwaardiging over hunnen dwazen overmoed gaande, niet mindere malen althans was het een geheel ander gevoel, dat hun gedrag mij instortte.
Maar het zij zoo, dat de eerzucht in dezen tijd bijzonder opgewekt zij. Ons vaderland heeft op nieuw een eigen, onafhankelijk bestaan. Onze jonge manschap, geroepen om hetzelve te verdedigen, heeft zich van die taak zoo loffelijk als voorspoedig gekweten. De herinnering van Neêrlands oude grootheid is bijzonder opgewakkerd. En zelfs buitenlanders hebben den lof, zoo van het tegenwoordige als voormalige Holland, verkondigd. Handel en zeevaart zijn weêr in drukke werking, en geene kust, of zij aanschouwt onze vlag, geene landstreek, of velen onzer welonderwezene jongelingen en mannen bezoeken, onderzoeken en beschrijven dezelve. Over gansch Europa, en zelfs verder, is bijzonder leven, woeling en streving verspreid; en wij deelen daarin alleen ten goede, om Vorst en vaderland bij te staan, en van Vorst en vaderland het allerbeste te denken, te spreken en te verkondigen. Het zij, zeg ik, zoo, dat dit alles ons tegen de kwade gevolgen der eerzucht moet doen waken; moet zulks dan bestaan in het dooven, in het versmoren en verdrukken van dezen edelen aanleg? Ja, edele aanleg, G.T.! want menige andere drift, in de menschelijke borst besloten, moge op geluk, op huiselijk en maatschappelijk geluk en welvaart doelen, de eerzucht heeft hooger bestemming; zij kan alle stoffelijk voordeel verachten, zich met edelers dan rijkdom of zingenot voeden, de volmaaktheid ten onmiddellijken voorwerp harer bejagingen hebben. De Bijbel spreekt van eene eere Gods, als het doel der schepping - eene eer, aan christus voorgesteld, om welke Hij het kruis verdroeg en de schande (bij dwaze

{==271==} {>>pagina-aanduiding<<}
menschen) verachtte. Ja, openen wij het wonderboek van joannes, om een' blik in de hemelsche gewesten te slaan, wij zien er de martelaren voor de waarheid, met feestkleederen versierd en palmen in de hand, de eer der Goddelijke tegenwoordigheid genieten. En wat wij er treffends en heerlijks vernemen, dat is prijs en eer, lof en aanbidding, die zich van alle kant doen hooren en aanschouwen. Zoo weinig is de eer bij het Christendom in minachting. Zoo min is het voor den beelde Gods onvoegzaam, naar eere te streven. Neen, er is geen zaad, door God in onzen boezem gestrooid, dat niet welig zou mogen opschieten. Wie dacht er immer aan, de liefde, van welke vondel zingt, dat geene Gods liefde nader komt, in te toomen en te verzwakken? Wie bestreed niet te allen tijde slechts hare ontaarding, in woesten wellust vooral, en stookte het hemelsch vuur der reine min slechts te meerder aan?
Ja, wat ons te dezen eeniglijk overblijft om te doen, dat wil de Maatschappij met hare vereering van edelmoedige en menschlievende daden. Zij wil op de ware eer oplettend maken; zij wil deze aan de deugd, waartoe zij behoort, verbinden. Zij wil door haar de menschenliefde opwakkeren, het behoud van menschen en menschengeluk bevorderen, het nut van 't algemeen dien krachtigen en schoonen steun leenen. Gewis, de gedachte kwam bij haar niet op, dat zij in dezen te veel kon doen; dat zij eene soort van razernij, of noem het dweeperij, der menschenliefde zou opwekken! Neen, wanneer zij op de geringheid harer belooning - eenige weinige guldens, of een eenvoudige zilveren gedenkpenning, welken men niet openlijk ter schouw mag dragen - hare oogen sloeg, dan vreesde zij veeleer, dat schippers en visschers, dienstmaagden en ambachtslieden, die veelal met getuigschriften en openbare vergaderingen weinig ophebben, daardoor te min zouden worden aangemoedigd. En, is dit anders uitgevallen, zien wij groote waarde aan ons getuigenis en onzen eerpenning hechten, het is, mijns oordeels, omdat het gevoel der natie meer en

{==272==} {>>pagina-aanduiding<<}
meer beschaafd en veredeld is, omdat onze Maatschappij, als de kweekster van allerlei goed, wijd en zijd hoog geëerbiedigd wordt. Doch, dat de nationale deugd hierdoor zou ontreinigd, de Christelijke ootmoed tegengegaan, de ware nederigheid verbannen worden, Medeleden! gelooft het niet: de brave ziet zich door elke vereering ligt beschaamd en tot zijn hart bepaald; wat hij tot stand bragt, het was met Gods hulpe, en wat hij goeds moge verrigt hebben, o! het is zoo weinig tegen zijne schuld, zijne tekortkoming aan pligt. En, zoo somtijds een ijdele pogcher (schoon deze zelden iets belangrijks verrigten) op eene ontvangen medaille stoffen mogt, zoo zij hem zelfs tot erger kon vervoeren - ei! waar groeit geen onkruid onder de tarwe? maar wie kent ook de waarschuwing van den wijssten der menschen niet: zorgt, door te veel te willen, niet de tarwe met het onkruid uit te rukken?
b. Is het gepast en goed te keuren, dat de bekrooning van edelmoedige en menschlievende bedrijven zoo zeer algemeen aan redders uit het water ten deel valle? Ziet daar onze tweede vraag, op de aanmerkingen, zoo niet op de spotternijen van velen gegrond.
Ik weet niet, of de voor- en instellers van dit gebruik aan eene bijzondere soort van liefde en opoffering voor den medemensch hebben gedacht. Ware het zoo, het zou onze verwondering niet behoeven op te wekken. Ieder land heeft met eigenaardige gevaren en rampen te worstelen. Zwitserland heeft zijne sneeuwvallen, en de monniken op den St. Gothard gaan met afgerigte honden rond, om verdwaalde en verkleumde reizigers op te sporen. In sommige streken heeft men zich tegen allerlei schadelijk gedierte in acht te nemen; in andere tegen woeste roovers, en in de Arabische woestijn bestaat geen uitstekender deugd, dan die der herbergzaamheid. Hier braakt de aarde vuur en vlam, en daar verzwelgt en versmoort zij vele nijvere werklieden, die de kostbaarste bezittingen aan hare ingewanden moeten ontrukken. Ons land wordt voor een groot gedeelte door de zee be-
{==273==} {>>pagina-aanduiding<<}
spoeld, van rivieren, kanalen en grachten doorsneden, met meren en plassen afgewisseld. Zij zijn de voorname grond van ons bestaan, onze welvaart en roem in de geschiedenis. Zij leveren ons vuur aan den haard, lekkernij voor rijk en arm op tafel, en schenken ons ligt die kenmerkende zindelijkheid, waardoor wij in onze lage, moerassige oorden toch zoo gezond en vrolijk leven. Ja, zoo zeer is het varen bij ons dagelijksch werk, dat welvaren gezondheid, welvaart voorspoed, maar gevaar ook den nood aanduidt, die ons dreigt te overvallen. Waar bestaan gevaarlijker, dan onze zoo druk bezochte kusten? Nadert wel ooit een winter of voorjaar, dat wij niet voor algemeene of bijzondere overstroomingen beven? Loopt er bijna een jaar ten einde, dat zoo vele wateren, aan wier oever wij wonen, door de koude gestold, niet tot ijsvreugde uitlokken en telkens weêr vele slagtoffers vorderen? Geen wonder voorwaar, zoo de menschenvriend, de bedachtzame op het nut van 't algemeen, de oogen bijzonder op dezen
toestand had gevestigd; zoo hem de herhaalde berigten van jammerlijke ongelukken, van vreeselijke nooden zoo wel, als zeldzame reddingen en edele bemoeijingen, daartoe hadden opgewekt, om dit zoo veel mogelijk te bevorderen! Het ligt toch in den mensch, dat hij aan alles gewoon rake; en zou het inzonderheid vreemd zijn, zoo de ruwe kustbewoner, die al zoo menig schip en zeeman door de baren zag verslinden, zoo de schipper en anderen, die vaak met eigen nood de handen vol genoeg hebben, met zekere koelheid begonnen te berekenen, of er voordeel bij de toegebragte hulp was te wachten? Zou het zoo vreemd zijn, zoo het gevoel van betamelijkheid, van loffelijkheid en verdienste bij dergelijke lieden veelal te zwak bevonden wierd, om eigen nood en gevaar voor anderen ten beste te hebben? Zou dit vreemd zijn, bij de ondervinding, dat de geredde, even als hij aan duizend gevaren blootgesteld, en schaars met zacht gevoel bedeeld, zijne verpligting vaak al spoedig vergat, en noch belooning noch zelfs

{==274==} {>>pagina-aanduiding<<}
hartelijke lofspraak meer voor hem over had? Geen wonder dan, zeggen wij, zoo de menschenvriend, de menschenkenner voorstelde, door het uitloven van eerloon, in het oponbaar geschonken, het verstorven gevoel op te wekken, het pligtmatige en betamelijke van edele daden beter te doen inzien, den aarzelende door den opgehangen krans te bemoedigen en te sterken, en daar, waar jeugdig vuur of stoute baatberekening een' enkelen ongelukkige redde, een' wedstrijd van menschlievendheid te doen ontstaan.
Het is echter even mogelijk, dat men slechts in het algemeen edelmoedige en menschlievende bedrijven heeft willen uitlokken. Althans, reddingen bij brand, uit diepe putten of andere gevaren, edelmoedige bijstand in het ongeluk en opofferingen van verschillenden aard zijn door de Maatschappij bekroond. En wanneer besmettelijke en kwaadaardige ziekte gansche steden en landstreken teisterde, dan schonk zij gaarne haar eermetaal aan beoefenaars der geneeskunde en zoo vele anderen, die trouwe en belangelooze diensten in het ongeluk hadden bewezen. Maar de ondervinding zelve heeft het veld aangewezen, waar zich de menschlievendheid en edele zelfopoffering van den Nederlander inzonderheid kan doen kennen. Het water, het water is het, dat ons gedurig bestrijdt en belaagt - gelijk wij het op onze beurt bestrijden, in teugels breidelen, in gareelen spannen, om ons de onderlinge gemeenschap en die met de verste kusten gemakkelijk te maken
c. Mist dergelijke bekrooning haar doel, en kan het zelfs geene deugdzame noch menschlievende daad geacht worden, zoo de bedrijver, wien het eerloon wordt toegekend, in zijn doorgaand levensgedrag geen braaf man is?
Ziet daar onze laatste vraag! Ziet daar de bewering, door welke men inzonderheid het tegenwoordig gebruik en de voorname bepaling tot redders uit het water meent te moeten gispen. Het is, beweert men, veelal niet dan eene opwelling van drift, dan zekere stout- en roe-
{==275==} {>>pagina-aanduiding<<}
keloosheid, die zoo velen aanspoort, om leven en gezondheid voor anderen te wagen. En menigeen, al beduidt zijne daad ook niet veel, beroemt zich daarop vervolgens, als op een heldenstuk - hierin gestijfd door de eerkroon, welke hem de Maatschappij toekent, om al meer en meer tot roekeloos zelfvertrouwen en ijdelen waan vervoerd te worden. En het is daarom, dat men lof en loon der Maatschappij meer aan stille deugd, aan onopgemerkte diensten en opofferingen in het huiselijk en gezellig leven wil hebben toegekend, omtrent welke geen twijfel bestaat, dat zij uit eene reine bron zijn voortgevloeid. Staan wij bij de beschouwing van deze zwarigheid en nieuwen voorslag nog eenige oogenblikken stil.
Onder alle verschijnselen, welke ons de menschenwereld oplevert, is er voor mij naauwelijks een zoo verblijdend, dan dat, op het gezigt van nood en gevaar, waarin zich iemand bevindt, meestal de geheele wereld toesnelt, om hulp en redding te bieden. Ja, zie ik daarbij den woesten knaap, wien men bezwaarlijk ééne zachte aandoening zou toekennen, zijn liefste genot vergeten, om onvermoeid en met gevaar zijns levens bijstand te bieden, dan vervult mij eene dubbele vreugd. Ik roep dan met salomo uit: God heeft de menschen regt gemaakt!..... maar zij hebben vele vonden gezocht. Het koude nadenken; de oplettende berekening van schade en gevaar, bij de toegebragte hulp te lijden; de levendige voorstelling van ongemak en vermoeijenis, - ziet daar, wat velen belet, dien eersten indruk te volgen. † En zullen wij dit deugd, dat ijdele roekeloosheid noemen? Verre van ons die gedachte! Het is de stemme Gods, die stem: hebt uwen naasten lief, als uzelven, en: wat gij wilt, dat u de menschen zullen doen, doet gij hun ook desgelijks, welke in de eersten spreekt. Men moet echter al zeer onbekend zijn met de omstandigheden van vele reddingen, om deze voor eene zoo zeer vlugtige, haast voorbijgaande aandoening te houden. En zij het ook somtijds het geval,

{==276==} {>>pagina-aanduiding<<}
dat het voorwerp onzer belooning niet tot de stille, geregelde en nederige menschen behoort, aan welke de Maatschappij zoo gaarne haar loon besteedt; blijft het bedrijf daarom niet edel, niet aanmoedigingwaardig? Moest geen held, schoon hij zijn bloed telkens voor het vaderland gewaagd, voor het vaderland gestort heeft, door den Vorst met ridderkruis en hoogen rang bekleed worden, omdat dat bloed hem te onrustig in de aderen kookt, om, als een stil burger, alleen de zachte genoegens der huiselijke gezelligheid te beminnen? Ja, zoo de eer bij deze lieden meer dan bij anderen geldt, zal men zulk eene krachtige drift niet aangrijpen, om hen aan de deugd te verbinden, om hun, zoo zij roem willen bejagen, dien dáár te doen vinden, waar het goede te werken is?
Doch men bedriegt zich zeer, wanneer men waant, dat inzonderheid zoo luchthartige, luidruchtige en winderige lieden de mannen zijn, die zich onzer bekrooninge waardig maken. Dat wilde vuur slaat maar al te veel in ijdele vlammen uit; terwijl de koesterende gloed van ware deugd en menschenliefde in de stille borst huisvest. Meestal vergezelt het getuigenis van onberispelijke en zelfs loffelijke zeden het bewijs voor betoonde menschenliefde. En wie waant, dat op het een noch ander veel staat zou zijn te maken, dat luid geschreeuw bij het volk, ligtgeloovige partijdigheid bij de Departementen en andere Autoriteiten, ligtzinnigheid eindelijk bij de laatste beoordeelaars rijp en groen, gelijk men zegt, onder de gewaande helden der deugd opneemt; hij aanschouwe velen der bekroonden op onze jaarlijksche vergadering, en zegge, of ijdel gesnork en stoute zelfverheffing op die eenvoudige gezigten, bij die bijkans verlegene menschen te zoeken zij!
Maar het zijn, gelijk wij zagen, eene geheel andere soort van daden en eigenschappen, welke men door openbare belooning vooral meent te moeten aanmoedigen. Het zijn de zoogenaamde stille, huiselijke deugden. Van deze toch wordt te regt beweerd, dat zij in vele op-
{==277==} {>>pagina-aanduiding<<}
zigten de wezenlijkste zijn. Langdurige, groote opoffering, zonder eenige bekendheid, zonder eenige praal naar buiten, getuigen van de grootste zuiverheid van beginsel, en missen vaak alle loon. Zoodanig gedrag in het licht te stellen, zulk een hart de verkwikking te schenken, welke de goedkeuring der verstandigen en braven met zich voert, dat eerst schijnt een regt verdienstelijk werk, eene noodige en nuttige aanmoediging! Zoo schijnt het inderdaad, M.H. Maar is het ook een valsche schijn, een vrome wensch, of zelfs zoodanig dwaallicht, als ons op geheel verkeerde paden zou kunnen voeren? Hetgeen mij hiervoor doet vreezen, is vooral tweederlei. Vooreerst, hoe ontdekken wij hier de regte verdienste? Hoe ontgaan wij partijdige opgaven? Hoe onderscheiden wij ware deugd, die op de proef bestaat, van natuurlijke goedhartigheid en andere eigenschappen, welke van de omstandigheden eene heilzame rigting ontvangen, en, in andere betrekkingen gebragt, soms al haar glans en goed zelfs verliezen? Ten andere, zoo het inderdaad deugd, stille, onbekende deugd is; zal zij dan haar loon missen? Zal zij dien niet grootendeels in de onbekendheid zelve zoeken? En, zoo gij haar van uit de schaduw des huiselijken daks te voorschijn brengt, om ze in het licht te doen pralen, zult gij ze dan niet beschamen en bedroeven, of wel van hare voornaamste schoonheid, de onkunde harer eigene voortreffelijkheid, geheel berooven? Hier toch is het een geheel andere lof, dan welke den edelmoedigen redder uit oogenblikkelijken nood te beurt valt. Voor zoo ver deze laatste uit eene zekere natuurlijke aandrift, zonder dadelijk inzigt van het gevaar, te werk ging, is hij zelf terstond gereed, een goed gedeelte aan de ontvangene
lofspraak te onttrekken. Ook geschiedde zijne daad in het openbaar: het eermetaal en de plegtige viering van zijn bedrijf zijn slechts eene herhaling en wettiging van den lof en dank, hem door geredden en aanschouwers dadelijk toegebragt. In de bedoelde gevallen daarentegen is de verandering plotseling; de vergetelheid wordt roem, de

{==278==} {>>pagina-aanduiding<<}
verachting ligt openbare eer.... en waar is een hart, voor zoodanig iets gevoelig, dat er niet onder lijde? Ja, hier, hier schijnen mij die gevaren te ontstaan, welke van de bekrooning der edele daden in het algemeen wordt gevreesd. En, viel er ook maar een tiende gedeelte van de eerbelooningen aan zulke stille deugd te beurt van hetgeen wij gewoonlijk aan openbaar moedbetoon en menschenliefde toewijzen, ik zou vreezen, dat het met waarachtige deugd bij ons te niet liep, en ijdel gezwets meer en meer hare plaats ging vervangen.
Ziet daar, G.M., wat ik niet ongepast vond, u bij deze laatste spreekbeurt in het Departement voor te houden! Al wat eenigen tijd bestaat, dat vindt berispers, dat ziet zich van eene of andere zijde (want alwat menschelijk is, heeft eene zwakke) bij herhaling aangevallen. Wèl den voorstander van zulk eene zaak, die deze berisping niet in den wind slaat, die er voordeel mede doet tot verbetering; maar wee den onvoorzigtige en karakterlooze, die haar daarom dadelijk omverre werpt! Het is den menschen maar al te zeer eigen, telkens weêr in een ander uiterste te vervallen. Het opkomend geslacht, dat de bestaande gebreken ziet, maar de vroegere niet voor oogen heeft, besluit al ligt tot herscheppingen, die het ergere voor het gebrekkige in de plaats stellen. Eene halve eeuw geleden scheen de mensch in allen opzigte te diep vernederd, te fel gedrukt te zijn; vreeselijke omwentelingen waren het gevolg van deze overtuiging, die nog niet ophouden, in vele landen en hoofden der menschen te woeden. Wij deelden voor een' tijd in dezelve, maar zagen sedert lang een gelukkig evenwigt hersteld. En vooral die mannen, welke de mindere standen door onderwijs en aanmoediging ter deugd verheffen en gelukkiger maken wilden, bevalen deze taak eener Maatschappije, welke door het gansche land, uit de kundigsten en besten te zaam gesteld, een aanhoudend opzigt over het werk houdt. Geene verkeerde rigting, geen te welige groei van het een, noch verachtering van het ander, blijft bij haar onbemerkt en onbestreden. En

{==279==} {>>pagina-aanduiding<<}
wie hier den omwentelaar wil spelen; wie meent, ook dit gebouw, als een werk der duisternis, van vroegere verbijstering, te moeten omverhalen of in een geheel ander iets herscheppen, die toont, min door de ondervinding en onpartijdigheid bestuurd, dan door allerlei wind der leering geslingerd te worden.
Ik kan niet eindigen, waarde Medeburgers, zonder nog eens op het bepaalde punt der belooning van edelmoedige en menschlievende daden terug te komen. In Griekenland kende men wedspelen van hardloopers en paardenmenners, van worstelaars en anderen, die in vlugheid en kracht uitmuntten. Derzelver openbare bekrooning trok de aandacht der geheele natie, en steden verhieven er zich op, wanneer haren bewoner de lauwerkrans ten deel viel, ja zij rigtten daarvoor wel eens standbeelden op. Elders zijn het de kunsten en wetenschappen, die eene strijdbaan voor bekwaamheid en vlijt openen. En het eeregoud, maar vooral de faam, die de overwinning door heel de letterwereld uitroept, strekken ten spoor en loon der verdienste. Doch, wat voegt zoo zeer eener Christenmaatschappije, eener Maatschappije tot Nut van 't Algemeen, als der menschenliefde, den moed en der volharding, die leven en bezitting der burgers redt, den welverdienden lof te brengen? Wat voegt zoo zeer eener Maatschappije, die vooral de geringere standen verheffen, beschaven, tot betamelijke gevoelens en edele menschelijkheid wil opvoeren, als derzelver groote daden, die elders weinig loon of lof ontmoeten, in het licht der eer te stellen? Is de held, die behoudt, grooter, dan de held, die verwoest, waarom zou dan de krijgsman alleen op zijnen lauwer mogen verwijzen? Neen, G.T., is de menschenliefde in ons land te algemeen, om gul met haar loon te mogen zijn; is het van belang, den waren held der deugd onder zoo velen, die slechts het gewone, schoon daarom niet min edele, verrigtten, treffend te doen uitkomen - welaan, men wijzige het werk; maar wie het wraakt en weren wil, die heeft den

{==280==} {>>pagina-aanduiding<<}
geest, die kent den geest der Maatschappij niet, noch zal haar doel helpen bereiken.

Aanmerkingen.

(Bl. 266.) Schoon een bepaald stuk de aanleiding tot deze Verhandeling is geweest, zoo is het er verre af, dat ik de inbrengers daarvan met deze namen van vijanden enz. bedoel. Men kan tot zekere mate worden medegesleept in eenen zin, die de onze geenszins is.
Mijn oogmerk is ook niet, eenig voorstel tegen te werken. Ik wenschte alleen (persoonlijk, schoon tevens als vriend en voorstander van een Genootschap, dat ons land en onzen tijd vereert) mijne gedachten te zeggen op de vraag: of de belooning van edelmoedige en menschlievende daden, zoo als die thans bij de Maatschappij plaats heest, aan het doel harer instelling wel beantwoordt. Ik houde deze gedachten geenszins voor onwedersprekelijk, maar hoop, dat ze even min geheel ongegrond en der nadere beschouwing onwaardig zullen geoordeeld worden.
(Bl. 275.) Men kan mij de bedoeling niet toekennen, dat alle deelnemend, menschlievend en edelmoedig gevoel aan den invloed en het bestuur des verstands zou moeten onttrokken zijn; dat de huisvader niet zou mogen berekenen, of hij veelligt oneindig meer menschenheil op het spel zet, dan hij kans heeft te winnen.... maar.... wij behoeven de toepassing niet te maken.




Groot cour, te Washington, bij den president der Vereenigde Staten van Noord-Amerika, Jackson.

Ik bleef niet in gebreke, zoodra ik te Washington aankwam, den President jackson mijne opwachting te maken. Hij zeide mij, dat hij zich sedert eenige dagen niet wel bevond; en, daar des volgenden daags eene openbare opwachting plaats had, wenschte hij heden avond vroegtijdig zich ter ruste te begeven, ten einde tot de vermoeijenissen van zulk een Cour krachten te verzamelen. Ik maakte alzoo mijn bezoek zeer kort, begaf mij des anderen daags mede derwaarts, en vond de

{==281==} {>>pagina-aanduiding<<}
zaak belangrijk genoeg, om een kort verslag daarvan openbaar te maken.
Bij mijne intrede waren reeds twee à drie groote zalen met menschen gevuld. Nooit nog heb ik eene bijeenkomst gezien, zeldzamer en bonter zaamgesteld. Natuurlijk zag men hier Generaals, Scheepsbevelhebbers, Ambtenaren van allerlei aard, vreemde Gezanten, Leden van het Congres, enz.; maar deze allen verloren zich schier in een' zwerm van vrouwen in elken leeftijd, van vrolijke vijftienjarige meisjes tot gekromde weduwen van 70 jaren, waartusschen zich (deels uit afgelegene provinciën gekomene) Majoors in kielen, die een' zeer ongevalligen brandewijns- en tabaksgeur van zich gaven, verdrongen, en achter hen hunne vrouwen in katoenen kleedjes, met groote ringen in de ooren, haren bruingeroosten hals en nek met veelkleurige glazen paarlen omhangen. Verder eene menigte welgezetene boeren, desgelijks met vrouwen en dochteren uit alle streken hier verschenen, om hunnen President hunne opwachting te maken, en zich op het spektakel van zulk een gezelschap te vergasten. Allen kon men het duidelijk aanzien, dat zij zich hier geheel op hunne plaats achteden. Bovendien bevond zich hier, uit de steden, eene even groote menigte rijke kooplieden en kleine kramers, tappers, Advocaten en handwerkslieden van allerlei soort; ja zelfs het Janhagel scheen zijne vertegenwoordigers naar deze schitterende verzamelplaats te hebben gezonden. Wel had ik mij hier een buitengewoon mengelmoes van menschen voorgesteld, maar had toch dat, wat ik aantrof, niet kunnen droomen. Ik vertrouwde naauwelijks mijne oogen, toen ik hier menschen zag, die niet alleen met het zweet en stof van hun dagelijksch beroep bedekt waren, maar, zoo 't scheen, opzettelijk deze loffelijke blijken hunner arbeidzaamheid eene gansche week lang voor dit feest hadden opgegaard. Ik zag smids, die blijkbaar zóó van het aanbeeld kwamen; ik zag molenaars en bakkers, die aan elk, wie met hen in onvrijwillige aanraking kwam, een

{==282==} {>>pagina-aanduiding<<}
staal van hun bedrijf overdeden: maar, wat mij onder al deze verschijnsels het meeste trof, was een groep Ieren, die aan een kanaal arbeidden. Deze lieden, die zeer aan vrijheid en gelijkheid gehecht schenen, hadden blijkbaar voorgenomen, hun voorregt op eene in het oog vallende wijze te doen gelden; immers zij waren zoo smerig mogelijk hier verschenen, en ik bemerkte klaar, dat zij er hun werk van maakten, zich tusschen de aanzienlijkste personen te dringen, en dezen, op eene onbeschofte manier, op ribbenstooten te onthalen.
Inderdaad, men kan zich niets onaangenamers verbeelden, dan zulk een gedrang! De hitte in de zalen was ondragelijk; een walgelijke reuk belette schier adem te halen. Ik deed echter mijn best, om door de menschenmassa heen te dringen. Dit was eene zware taak, die niet dan uiterst langzaam kon volbragt worden. Slechts van tijd tot tijd konde ik, rugwaarts, vooruitkomen; en zoo bevond ik mij, zonder dat ik het zelf wist, eindelijk, in de laatste zaal, bij den President.
De arme man bevond zich in een' afgematten toestand, en het kostte hem eene zigtbare spanning, de pligten van dezen dag te vervullen, welke ik voor de lastigste en onaangenaamste houde, met zijne hooge waardigheid verbonden. Die betrekking dwingt hem, met menschen te spreken, welken hij (noch zij hem) niets te zeggen heeft, en lieden de hand te drukken, bij wier aanraking, in meer dan ééne beteekenis, eenige voorzorg even noodzakelijk als wenschelijk scheen. Hij volbragt evenwel zijne pijnlijke verrigtingen op eene bevallige wijze en met een' glimlach om den mond. Met de vrouwen inzonderheid was hij zeer aardig en voorkomend; en dat mag hem dan ook wel de minste zelfverloochening gekost hebben, veelligt zelfs misschien eene aangename verpoozing geweest zijn; want, zoo ergens, hier verdient de sekse den naam van de schoone: eene fraaije tint en antieke vormen versieren vele, zoo wel van geringeren als voornamen stand.

{==283==} {>>pagina-aanduiding<<}

Nadat ik nu van den President op eene gepaste wijze afscheid had genomen, drong ik, zoo goed en kwaad dit ging, andermaal door den bonten hoop, en was blijde, dit tooneel, eenig in zijne soort, weder te kunnen vaarwel zeggen. Ik moet hier evenwel bijvoegen, dat in beschaafde kringen te Washington niet dan met zekere verontwaardiging van dit demokratische feest gesproken wordt. En hoe kan dit ook anders zijn? Ieder welopgevoed mensch toch moet een pijnlijk gevoel ontwaren, zich door het smerigste gepeupel te laten dringen en stooten. De Regering van eenen Staat, die eigenlijk op de heerschappij des gemeens gegrondvest is, kan evenwel zulke onhebbelijke tooneelen niet weren. De President der Vereenigde Staten weet zeer wel, dat hij zich in de gunst des gemeens moet handhaven, zoo hij herkozen wil zijn. Aan de welvarende en beschaafde standen behoeft hij zich minder te bekreunen, daar deze, in vergelijking, eene onbeduidende minderheid uitmaken. In alle landen bestaat het eigenlijke volk (de massa) uit betrekkelijk armen en onkundigen; en in Noord-Amerika moet men juist dezen zoeken te winnen, wanneer men het ongeluk heeft van door staatkundige eergierigheid gekweld te worden.
Vanhier is het onmogelijk, de Hoogmogende Heeren van dezen Staat van zulk een Cour uit te sluiten. Elk, wien de lust bekruipt zich in de zaal te dringen, moet toegang verleend worden. Generaal jackson begrijpt zeer wel, dat hij de volksgunst zou verliezen, wanneer hij het ongeluk had, ook den geringsten dezer doorluchtige gasten te beleedigen. Bij schier alle Europesche volken is die klasse van ingezetenen, die aan het hoofd der staatzaken zich bevinden, de eerste, in Noord-Amerika daarentegen nemen de armsten en onwetendsten als 't ware derzelver plaats in. Rijkdom en genie moeten zich voor domheid en lompen buigen; de beschaafden en verlichten zien zich genoodzaakt, in schijn, de vooroordeelen der ruwe menigte te huldigen; ja zij moeten zelfs hun best doen, derzelver manieren, of liever onge-
{==284==} {>>pagina-aanduiding<<}
manierdheden, aan te nemen, zoo zij tot eenig gezag in den Staat willen geraken.
Over 't algemeen is mij deze dusgenaamde nieuwe Wereld, in meer dan ééne betrekking, als eene verkeerde Wereld voorgekomen: de wortels des politieken booms slingeren in de lucht; terwijl de armen en takken, op de tegennatuurlijkste wijze, den bodem doorwoelen.
Terwijl ik in deze avondbijeenkomst des Presidents mij bevond, had mijn knecht in de voorzaal op mij gewacht. Des volgenden daags vertelde hij mij een tooneel, dat mij buitengewoon en karakteristiek genoeg dunkt, om hier nog medegedeeld te worden. - De bedienden des Presidents, die ververschingen in het gezelschapsvertrek moesten brengen, hadden naauwelijks de eerste zaal bereikt, toen, in weinig oogenblikken, alles, wat zich op de schalen en borden bevond, verdwenen was. Zij moesten derhalve besluiten, weder naar het buffet terug te keeren, om zich van nieuws te voorzien; - andermaal werden zij van alles ontzet. Eindelijk, overtuigd, dat het, zonder een' buitengewonen maatregel, volstrekt ondoenlijk was, de ververschingen ter bestemde plaatse behouden over te brengen, naardien alwat eet- of drinkbaar was terstond door de woeste Republikeinen in de voorzaal verzwolgen werd, riep de kok, een Ier, al de bedienden des huizes te hulp, wapende hen met stokken, deed zich door hen omringen, en beval hun, gedurende den togt, zoo duchtig met hunne wapens in het rond te slingeren, dat der hongerige bende de lust tot plunderen verging. Dit middel gelukte; de ververschingen bereikten werkelijk, onder het geschreeuw, den schimp en het gelach dergenen, wien zij ditmaal ontsnapt waren, ten laatste hare bestemming.
Uit deze weinige trekken moge men zich eenig denkbeeld vormen van de waardige wijze, waarop deze vrije Republikeinen het vrij gekozen Opperhoofd huns verhevenen Vrijstaats vereeren!





{==285==} {>>pagina-aanduiding<<}

Nog eenige opmerkingen, aangaande Feisser's geschrift, enz.

(Vervolg en slot van bl. 249.)

Wij zullen ook nu niet alles vermelden, wat wij voor onszelven hebben aangeteekend.
1o. Proeven, hoe feisser de Evangelisten heeft beoordeeld. a) Bl. 29. aanm. 28. leest men over de aanhalingen uit het O.T. door mattheus H. II.: ‘Mattheus gaat hierin somtijds te ver. Beter (N.B. beter) ware het geweest, als hij gezegd had: Zoodat de woorden van den Profeet ook bij deze zaak kunnen gebruikt worden, enz.’ - b) Bl. 146. aanm. 137. leest men, ter staving, dat de woorden van jezus matth. XII:40 niet in den tekst opgenomen behooren te worden, het volgende: ‘Het komt mij voor, dat de woorden, welke hierop volgen bij mattheus 12:40, niet door jezus zijn gesproken, maar hier ingelascht werden na Deszelfs dood en opstanding. Gij vindt ze ook niet bij lukas geboekt H. ii:30, 31.’ Had feisser maar eens even ingezien hetgeen Doct. vinke (Spec. quo vaticinia jesu, de perpess. morte et in vitam reditu, illustrantur et vindicantur, Traj. ad Rh. 1818. pag. 60 seqq.) geschreven heeft, dan zou hij hier wat minder roekeloos zijn te werk gegaan. Hij ziet voorbij de vraag om een teeken, en bouwt op hetgeen jezus naar aanleiding van dit voorval vs. 41, 42 zegt. Hiermede in strijd, handelt hij beter bl. 180. aanm. 177, waar hij het woord teeken niet uit het oog verliest, en aan 's Heilands opstanding denkt, schoon de Heer, volgens matth. XVI:4, van die opstanding zwijgt, en, volgens
marc. VIII:12, zelfs den naam van jona niet noemt. - c) Bl. 250. aanm. 300. †) en 301. drukt feisser zich dus uit over luk. XVI:16-18. (zonder welke verzen de gelijkenis van den rijken man en Lazarus niet te verklaren is): ‘Deze woorden werden vroeger en bij eene andere gelegenheid door onzen Heiland gesproken, verg. bl. 110.’ - ‘Vergelijkt bl. 90, 91, waar dit zelfde gezegde in een duidelijker verband voorkomt.’ - ‘Hoe het zij, zij schijnen mij hier niet thuis te behooren. Na de woorden gruwel voor God (vs. 15) moest, mijns oordeels, de gelijkenis

{==286==} {>>pagina-aanduiding<<}
van den rijken man volgen.’ Dit is kritiek enkel op het gevoel. Zulk eene kritiek behoort in ons land niet te huis.
2o. Proeven van feisser's tijdrekenkundige behandeling der Evangeliën. a) Bl. 47 is de tiende uur, joann. I:40, vier uren na den middag; bl. 59 is de zesde uur, joann. IV:6, 's middags twaalf uur; bl. 388 moet men de derde uur bij marcus, H. XV:25, berekenen van de zesde uur 's morgens af, dat is dus voormiddag negen uur; bl. 391 is de zesde en negende uur, mt. XXVII:45, 46. mc. XV:33, 34. en lk. XXIII:44, 's middags twaalf en 's namiddags drie uur. Volgens feisser hebben de Evangelisten op al die plaatsen dezelfde uurtelling gebruikt. Wat is dan toch de reden, dat joannes, in strijd alleen met zichzelven, H. XIX:14 (bl. 385) en H. IV:6 (bl. 59) met dezelfde zesde uur op de eerste plaats 's morgens zes uur moet aanwijzen, en op de andere plaats 's middags twaalf uur? - b) Bl. 49 vult feisser, zonder de minste noodzakelijkheid, joann. II:1 in: ‘Op den derden dag (dat jezus in Galilea gekomen was) was er eene bruiloft te Kana,’ met weglating van Galilea, dat, volgens den Evangelist, tot het woord Kana behoorde. Het tijdperk van drie dagen slaat terug op H. I: 46-52. Nu zou reeds nathanaël, die van Kana afkomstig was (joann. XXI:2), grootere dingen zien. Die invulling is dus louter willekeur. -
c) Op hetgeen Antikritiek, bl. 2 en 3, voorkomt, zeggen wij niets, dan alleen, dat feisser zijne door ons (Vaderl. Letteroef. bl. 587 bovenaan) duidelijk aangewezene fout heeft voorbijgezien. Wie eene Harmonie der Evangelisten poogt te vervaardigen, geeft zorgvuldig acht op de tijdmerken, in de Evangeliën zelven voorhanden. Bij zijn willekeurig rangschikken van matth. XIII en marc. IV heeft feisser geheel over het hoofd gezien: Te dien dage (ἐν δὲ τῇ ἡμέρᾳ, ἐκείνῃ) matth. XIII:1, welke tijdsbepaling op het verhaalde H. XII:46-50 terugslaat. En toch vertaalt feisser, bl. 157, - nadat hij tusschen H. XII en H. XIII bij mattheus eenige brokken van 's Heilands redevoeringen, mt. V. VI. X. XXIV en lk. XII:1-59 te vinden, geplaatst heeft, maar met weglating van vs. 54-56 bij lukas - alsof mattheus geen dag genoemd had. Zoo ook verwaarloost hij bij marcus H. IV:35 de tijdsbepaling, welke wederom den tijd, op welken de gelijkenissen zijn voorgedragen, naauwkeurig aanwijst: En op denzelfden dag (te weten, op welken de gelij-
{==287==} {>>pagina-aanduiding<<}
kenissen waren voorgedragen) als het nu avond was geworden (ἐν ἐκείνῃ τῇ ἡμέρᾳ, ὀψίας γενομένης) en laat, zonder zich om het verhaal van marcus te bekommeren, den
Heiland bij eene vroegere gelegenheid over het Galilesche Meer naar het landschap Gadara oversteken. Dit alles geschiedt om lukas te volgen. Doch het verhaal van dien Evangelist begeert voor zich die voorkeur niet, ten koste der twee anderen. Bij naauwkeurige vergelijking van dat geheele Evangelie met die van mattheus en marcus blijkt duidelijk genoeg, dat luk. VIII:1-3 het slot uitmaakt van het vorige verhaal, en dat vs. 4 een nieuw verhaal begint; zie bl. 72, 73 van feisser's boekje.
3o. Proeven van willekeurige bijeenvoeging en verschikking der woorden bij de Evangelisten. a) Bl. 41, 42 wordt als getuigenis des Doopers bijeengevoegd, eerst joann. I:29: ‘Hij is het Lam Gods, dat de zonden’ (de zonde, τὴν ἁμαρτίαν) ‘wegneemt.’ En daarop volgt onmiddellijk hetgeen voorkomt vs. 16-18, dat blijkbaar behoort tot de betuiging van den Evangelist ter inleiding voor zijn boek. Daarop deelt feisser, als getuigenis van den Evangelist, mede, eerst wat vs. 1-5 gevonden wordt; laat daarna uit vs. 9, met verwaarloozing ook van vs. 8, welke beide verzen in het boekje van feisser nergens zijn te vinden. Eindelijk wordt vs. 10-14 uit de inleiding van joannes medegedeeld. - b) Bl. 153. aanm. 145. leest men: ‘Ik veroorloof mij hier eene verschikking van verzen enkel op mijn gevoel afgaande.’ (Zulk een kritische leidsman is wat onzeker, indien dat gevoel niet door tijd gezuiverd en geoefend is: zoo denken wij. Doch transeat!) ‘Ik voeg namelijk vs. 57, 58, 59 van Hoofdst. 12 uit het Evangelie van lukas achter vs. 15’ (moet zijn vóór vs. 15. achter vs. 14.) ‘van hetzelfde Hoofdstuk. Een ieder keure zulks goed of niet goed, naarmate het hem wil bevallen of niet bevallen. De zaak is louter wetenschappelijk, en doet niets af tot vermeerdering of vermindering van die waarheden, welke ons geruster kunnen doen leven en blijmoediger doen sterven.’ Hij beroept zich op borger, en had ook kunnen aanhalen ev. wassenbergh, V.
Cl., Dissert. de Trajectionibus in N.T. contextu saepe necessariis, praef. Sel. valck. Scholis in N.T. Vol. II, zonder dat men nog het noodzakelijke dier verplaatsingen gevoelt of inziet. Wij laten feisser ook hier zijn' smaak en gevoel, maar

{==288==} {>>pagina-aanduiding<<}
wenschen hem toch eene betere leiding toe bij kritische onderzoekingen; dan zal de toon zijner woorden aangenamer zijn, dan in boven aangehaalde aanmerking. Niet timide handele de kritiek, maar vooral ook niet temere. Men zie eerst grooten mannen de kunst af. Hiertoe behoort tijd. Feisser toont hier, dat die raad voor hem hoognoodig is. Overschreeuwen geldt in de kritiek nooit. - c) Bl. 336, 337. (voor 337 staat 339; dit loopt zoo voort tot het einde) voegt feisser tusschen vs. 17 en 18 van joann. XIII in, hetgeen lukas heeft opgeteekend H. XXII:24-30, zonder de minste noodzakelijkheid. Reeds uit feisser's opheldering blijkt, dat dit voorval niet heeft plaats gehad op het tijdstip, dat hij aan dit verhaal toewijst. Hij vult namelijk vs. 24 dus in: ‘Er was (nam. wel eens) twist onder hen geweest.’ Dus was dit het geval toen niet. Waarom dan het verhaal van joannes door dezen inval uiteengerukt?
4o. Proeven van mislukte vertaling en opheldering. Volgens aanm. 3. bl. 9. werd joannes de Dooper door het gebod: wijn of sterken drank zal hij niet drinken, tot de sekte der Nazireërs bestemd. Tot diezelfde sekte (indien 's mans denkbeeld hier juist is, waaraan ieder, die maar in staat is om te denken, grootelijks twijfelt) behoorde dan ook simson, Rigt. XIII. Hoe is het mogelijk, dat de man, die ophelderen wil, zoo onbedachtzaam schrijft, en niet eerst voor zichzelven licht ontsteekt, voordat hij zijn dwaallicht anderen voorhoudt! Joannes alleen, en dan eene sekte, en (N.B.) door god hiertoe bestemd!!! Num. VI haalt hij aan, en heeft die plaats zekerlijk niet ingezien, anders is van zulk geschrijf onmogelijk reden te geven. - ‘Zaligspreken (bl. 15. aanm. 13.) dat is: grootelijks vereeren, geenszins echter aanbidden of vergoden.’ Geen van beide bedoelt maria met μακαριοῦσί με. Zij geeft hare hoop te kennen, dat, van dit oogenblik af, alle geslachten haar zouden gelukkig noemen. Het Grieksch, niet Rome's taal worde hier geraadpleegd. - Bl. 57 vertaalt feisser joann. III:31: ‘Die uit de aarde is, die is aardschgezind.’ Zou de Dooper wezenlijk dat hebben bedoeld? Dan zou hij van zichzelven hebben gezegd hetgeen bezijden de waarheid was. Aardschgezind was hij nooit. Zijn verblijf, kleeding en voedsel wezen dit anders uit. 's Mans woorden luiden
geheel anders, als men woordelijk vertaalt; dan komt de zin op het volgende neder: Die uit de aarde is, die is (maar) uit de

{==289==} {>>pagina-aanduiding<<}
aarde, en spreekt (dan ook maar) uit de aarde. De zamenhang der woorden en het doel des Doopers pleiten alleen voor deze opvatting. - Bl. 149 vertaalt feisser de woorden van jezus, luk. XI:44 en matth. XXIII:27, tot één geheel zamengesmolten, in dezer voege: ‘Wee u, gij Schriftgeleerden en Phariseën! want gij zijt den witbepleisterden graven gelijk, die niet open zijn, en de menschen, die daarover wandelen, weten het niet. Dezelve schijnen van buiten wel schoon, maar van binnen zijn zij vol doodsbeenderen en verrotting.’ Vooreerst merken wij aan, dat feisser het Grieksche woord ἄδηλα bij lukas vertaalt, alsof het in tegenstelling was met ἀνεῳγμένα. Dit woord beteekent Rom. III:13 open, geopend, in tegenstelling van hetgeen gesloten is. Het woord bij lukas is, in tegenstelling met ϕανερὰ, openbaar, zigtbaar. Gij zijt als de bedekte, niet als zoodanig bekende en zigtbare, graven. En de menschen, die over dezelve wandelen, weten het niet, zoodat zij zich onwetende verontreinigen. Jezus zinspeelt op den besmettelijken omgang met die schijnheiligen. Ten tweede vertaalt feisser πάσνς
ἀκαθαρσίας, mt. XXIII:27. (allerlei onreinheid, dat is alwat den Jood verontreinigen kan): ‘verrotting.’ Hierdoor gaat het eigenaardige van 's Heilands uitdrukking geheel verloren. Ten derde laat feisser zich van den weg leiden, door hetgeen gelijk schijnt als wezenlijk gelijk aan te zien. Van graven ontleent jezus op beide plaatsen zijne vergelijking. Doch hoe verschillend is het punt van vergelijking! Bij mattheus zijn de graven, als graven, bekend. Door opsiering vallen zij vooral in het oog. Zelfs praalgraven, zegt de Heiland, blijven graven, vol van doodsbeenderen en van alles wat onrein is. Het uitwendige schoon neemt de inwendige onreinheid niet weg. Zoo ook de Farizeërs, al vertoonen zij den menschen uitwendige godsvrucht, blijven inwendig snood en boos. Door zulk eene verkeerde synoptische opvatting wordt alles ondereen gehaspeld, en mist men misschien ook met opzet bij feisser de schoone gelijkenis marc. IV:26-29. - Bl. 170 wordt het woord κλινῶν, marc. VII:4, vertaald: slaapplaatsen. Er worden bedoeld aanligplaatsen of banken, die ook beter dan slaapplaatsen aan tafel voegen. Had hij maar het woord bedden, dat in onze gewone vertaling voorkomt, behouden, of de aanmerking van den Kantteekenaar gelezen! - Bl. 244 wordt πορεὸεται ἐπὶ,
luk. XV:4, in plaats van gaat naar,

{==290==} {>>pagina-aanduiding<<}
vertaald: gaat achter. Is hier misschien een Provincialismus te ontdekken? Dan was het toch beter, dat feisser zich aan onze gewone vertaling had gehouden. Voorts merkt men op, dat ook hier wederom een gedeelte van 's Heilands woorden is uitgevallen. Het 5de vers bij lukas, dat in deze gelijkenis zoo schoon is: En als hij het gevonden heeft, legt hij het verheugd op zijne schouders, wordt bij feisser te vergeefs gezocht. - Bl. 266 wordt marc. X:30. μετὰ διωγμῶν vertaald, alsof er stond μετὰ διωγμοὸς. D. heinsius heeft wel gegist, dat men misschien moet lezen μετὰ διωγμόν. Doch het oorspronkelijke, volgens den aard van het voorzetsel letterlijk opgevat, is krachtiger: te midden van vervolgingen. Zoo heeft men noch kritische gissing noodig met heinsius, noch ontaalkundige vertolking met feisser. - Bl. 392 geeft feisser van μετὰ τὴν ἔγερσιν ἀυτοῦ, hetwelk taalkundig opgevat alleen de opstanding van jezus zelven aanwijst, deze vertaling: ‘na (derzelver) opwekking door jezus.’ - Hierbij zullen wij het, hopen wij, voor altijd laten.

Febr. 1835.

De predikant Goedkoop in de bijloke, een burgerlijk hospitaal, te Gent.

Een ziekelijke toestand sedert half Nov. 1834, die toeliet, dat Ds. a. goedkoop, hoe gebrekkig en moeijelijk dan ook, zijn dienstwerk verrigtte en zijne herderlijke reizen volbragt, werd echter daardoor zoo verergerd, en eene drukking op de borst nam zoo toe, dat hij den 1 Maart (na sedert den 22 Febr. 9 maal, zoo te Antwerpen, als St. Bernard, Vilvoorden, Dendermonde, Aalst en Gent, gepreekt te hebben) buiten staat was, zijne predikbeurt in de gevangenis te Gent te vervullen, en, uit hoofde van zijne huiselijke omstandigheden, (zonder dienstbode en zijne echtgenoote zich nog ziekelijk te Leyden bevindende) geene oppassing en verzorging hebbende, die zijn ligchaamstoestand vorderde, het besluit nam, om eene vrije kamer in de Bijloke te nemen, waar men de heerlijkste en zorgvuldigste oppassing van de Zusters van Liefde, de geneeskundige hulp der Universiteit van Gent, en de krachtigste geneesmiddelen in het gesticht vindt; terwijl Predikant gerust was, dat zijn Protestantismus

{==291==} {>>pagina-aanduiding<<}
niets te vreezen noch te lijden zou hebben van genoemde Zusters, die in hare eenvoudigheid geenen anderen weg ten Hemel kennen, dan dien, welke in den Mechelschen Catechismus, bij welken zij zweren, opgegeven wordt! Predikant verwachtte zich echter op die pogingen der eenvoudigheid, en wenschte daar gelegenheid te hebben, om nuttig te zijn voor menschen, die zich van den ligtzinnigen tijdgeest onderscheiden, en zich lasten getroosten of met gewilligheid torschen, die anderen, welke van Philanthropie den mond vol hebben, met geen vinger aanroeren.
Die gelegenheden bleven ook niet achter. Den eersten avond ontving Predikant op de vrage, hoe vele Zusters er in het gesticht werkzaam waren ten nutte der kranken, in plaats van het werkelijke getal (62), tot antwoord: ‘Veel te weinig, Mijn Heer, voor de zware dienst van het gesticht: doch men vindt thans zoo weinig menschen, welke de wereld willen verlaten.’ Dit antwoord schonk mij genoegen; ik weidde uit in den lof van hare opofferingen tot heil van kranken, maar zeide, dat het niet te verwonderen was, dat de menschen liefhebbers van de wereld waren, hoe ijdel alles, wat zij geven kon, en hoe kortstondig dat genot ook was; dat het menschdom in twee deelen te schiften was, en dat het op één punt aankwam, of men het met God eens was in de groote questie, die er tusschen het menschdom en God bestaat, die ons allen in de H. Schrifture voor doodschuidige zondaren verklaart; en dat maar weinigen nederig genoeg zijn, dit te willen toestemmen met geheel hun hart. ‘Maar er zijn nog andere punten, die getokt moeten worden,’ antwoordde de Zuster; en ik voelde, waar het heen moest. ‘Ongetwijfeld,’ zeide ik: ‘als een zieke, die zich verbeeldde gezond te zijn, gevoelt, dat hij gevaarlijk krank is, dat zou weinig baten op zichzelve; maar als hij dan tevens verneemt, dat er een geneesheer bij de hand is, dan wendt hij zich tot hem, gebruikt zijne geneesmiddelen, en ontwaart vreugde en dankbaarheid bij het gevoel van de aanvankelijke heilzame kracht dier geneesmiddelen; en dat is dan ook voor geestelijke kranken, die zich tot onzen Heer wendden, het gevolg, dat zij de moeijelijke dienst der kranken, gelijk gij doet, de voorkeur zouden geven boven de ijdelheden der wereld.’
In den nacht, die volgde, deed mij de moeijelijke ademhaling kermen, en het geluid daarvan bragt eene der Zuste-
{==292==} {>>pagina-aanduiding<<}
ren, die de nachtwacht had, tot mij, met de vrage, waarom ik zoo kermde. Mijn antwoord was, dat ik het zoo benaauwd had. Dit woord gebruikt men in het Vlaamsch alleen van zielsbenaauwdheid, terwijl men hetzelve in de beteekenis, waarin ik het gebruikte, vervangt door het woord bevangenheid, bevangen zijn. ‘Benaauwd,’ zeide zij, ‘waarvoor? Zijt gij benaauwd te sterven?’ Ik zag haar met allen ernst aan, en zeide: ‘Wel, Zuster! Nu onze Heer door zijn' dood aan het kruis den dood overwonnen, en het leven en de onverderfelijkheid aan het licht gebragt heeft door zijn Evangelie, zoude een Christen nu benaauwd zijn om te sterven? Waar zijn uwe zinnen, om mij zulk eene vrage te doen? Zijt gij benaauwd om te sterven?’ - ‘Wel,’ zeide zij, ‘ik hope in den Hemel te komen, en bidde van God de gratie, dat Hij mij een ziekbed geven moge, om mij voor te bereiden, en de H. Sakramenten te ontvangen.’ - ‘Nu,’ zeide ik, ‘dat is wèl; maar hopen is wenschen, en hopen is ook verwachten: het eerste doen alle menschen, die aan een toekomstig leven gelooven; maar het laatste doet de ware Christen, en de gedachte aan den dood strekt hem tot blijdschap.’ - ‘Maar, Mijn Heer,’ zeide zij, ‘gij zijt niet Roomsch.’ - ‘Wel neen ik, dat weet ge wel beter; gij kent mij wel, dat ik de Dominé ben van de Gereformeerden. Maar wat zegt dat? Roomsch is maar een naam, die niet zaligmaakt. Die honderden, welke gedurende de Karnevalsdagen dagen en nachten zich als dieren, in plaats van als menschen, hebben gedragen, en zich zoo bedronken hebben, dat gij er hier drie in de ziekenzaal hebt, die aan hunne bedsteden
moeten gebonden worden, zijn Roomsch; zal hen dat in den Hemel brengen, als zij in dien toestand sterven?’ (*) - ‘Neen, men moet braaf zijn. Maar daar is maar één geloove.’ - ‘Wel, dat spreekt van zelve. Zuster! Er is maar één christus, hoe zouden er dan twee gelooven zijn? Maar het geloof van den eenen kan grooter zijn dan dat van den anderen. Gij kent het geval van die Cananesche vrouwe ten tijde van onzen Heer: die was eene Heidinne, en buiten de toen zaligmakende kerk; en jezus zeide, dat Hij zoo groot een geloove, als die vrouw had, in Israël niet gevonden had.’ Ligchaamsbenaauwdhe-
{==293==} {>>pagina-aanduiding<<}
den braken dit gesprek af, waardoor dier Zuster de gelegenheid benomen werd, om mij tot bekeering tot hare alleen zaligmakende kerk op te wekken, indien ik benaauwd was om te sterven. Zij stond verbaasd, dit zag ik, zulk eene taal uit den mond van een' ketter te hooren - zij gebruikte dat woord nog!
Den volgenden avond hadden wij hier een onweder van donder en bliksem. Staande hetzelve kwam dezelfde Zuster (want het was de tijd van hare nachtdienst, die acht dagen lang door dezelfde Zusters schijnt waargenomen te worden) mij zien, en zeide: ‘Mijn Heer, welk een slecht weêr! Zijt gij niet benaauwd?’ - ‘Ik, Zuster, benaauwd? Ik vind het een zeer schoon weêr. Welk eene prachtige vertooning! Indien ik niet te zwak ware geweest, om van mijn' stoel naar het venster te gaan, ik had de gordijn opengeschoven, om die fraaije bliksemstralen door de lucht te zien slingeren; de bui is haast gepasseerd, anders zou ik van u die dienst verzoeken.’ - ‘Wel, Mijn Heer, hoe is het mogelijk? Ieder is benaauwd van zulk weêr.’ - ‘Maar de vriend van God verblijdt zich, Zuster, als zijn Hemelsche Vader zich in zijne magt en grootheid vertoont; de goddeloozen alleen verschrikken. Ga nu door de ziekenzaal; de grootste monsters van goddeloosheid, die naar Pastoor noch Bisschop zelfs luisteren, doen thans geen mond open; gij zult ze niet hooren vloeken, nu God spreekt in den donder.’ - ‘Dat is waar, Mijn Heer,’ zeide zij; ‘gij zijt geleerder dan wij.’ - ‘Zuster,’ zeide ik, ‘daar is geen geleerdheid toe van noode: maar zou nu een vriend van God zich niet verblijden, dat zijn Hemelsche Vader zoo spreekt, dat de goddeloozen zwijgen?’ - ‘Maar,’ hernam zij, ‘er kunnen ongelukken van dat weêr komen, en daarom ben ik er benaauwd af.’ - ‘Dat is waar,’ hernam ik; ‘maar dat zijn uitzonderingen: weinige onweders, die ongelukken te wege brengen; maar geen één onweder, dat geen zegen aanbrengt, want het zuivert de lucht: wie weet, welk fraai weêr wij morgen hebben! (Inderdaad was de volgende dag een schoone dag.) Daarenboven, ongelukken zijn slechts ongelukken voor de onbekeerlijke
goddeloozen; voor de vrienden van God zijn er geene ongelukken: want alle dingen moeten medewerken ten goede van hen, die God liefhebben of zich tot Hem bekeeren.’ - ‘Maar,’ zeide zij, ‘men kan door het weder gedood worden, en dan zoo

{==294==} {>>pagina-aanduiding<<}
zonder H. Sakramenten naar de eeuwigheid te gaan!’ - ‘O, Zuster,’ zeide ik, ‘welk eene weldaad zou dat voor mij zijn, die thans zoo veel lijde van de belette ademhaling, en nu zoo veel nachten het niet in bed heb kunnen houden, indien een bliksemstraal mij zoo op eens, en zonder dat ik er om dacht, van mijn lijden verloste, als het de tijd ware, en zoo met een' Elias-wagen ten Hemel te gaan.’ - ‘Met een' Elias-wagen! wat is dat?’ vroeg zij. - ‘Wel, Zuster, weet gij dan niet, dat de oude Profeet elias in een onweder ten Hemel gegaan is?’ - ‘Mijn Heer, gij zijt wel geleerd. Maar daar zou ik toch benaauwd af zijn.’ - ‘Maar, Zuster, hoe heb ik het dan met ulieden? Gij zijt Engelen in menschelijke gedaante; gij beoefent eene liefde in den moeijelijken arbeid, dien gij aan zieken van allen slag betoont, ook aan mij, dat alleen de liefde van onzen Heer, die voor ons aan het kruis stierf, u daartoe kunne aansporen, en gij hebt vrees; dat begrijp ik niet. De H. Apostel joannes zegt: dat de volmaakte liefde de vreeze buitendrijft, en dat die vreest, niet volmaakt is in de liefde. Hoe zijt gijlieden in staat tot zulk eene lastige dienst, die ik nu van nabij leer kennen en hoog waardere, zonder door de liefde van onzen Heer daartoe gedrongen te worden?’ - Geen antwoord op die vrage, daar ook hare dienst riep mij te verlaten.
Eene andere Zuster, later inkomende, sprak ook over het slechte weêr, en in denzelfden geest werd het bovenstaande grootendeels herhaald. Tot deze zeide ik nog, dat de godvruchtigen onder de oude wet bij zulk weêr naar den tempel gingen, om den God Israëls te verheerlijken (Ps. 29), en dat nog nimmer de bliksem in den tempel te Jeruzalem ingeslagen was; en dat de Christenen door vreeze zich niet door die oude godvruchtigen moesten laten beschamen.
Den volgenden avond echter viel er iets voor, dat ten minste vooreerst een perk stelt aan alle godsdienstig gesprek. Eene der Zusteren van de nachtdienst - dezelfde, met wie ik het gesprek had gehad over de vreeze des doods - vroeg mij, of ik nog iets noodig had? ‘Ja, Zuster,’ antwoordde ik; ‘maar iets, dat gij mij niet kunt geven.’ - ‘Wat is dat dan?’ - ‘Ik wenschte wel eens een' geheelen nacht door gerust te slapen.’ - ‘Neen,’ hernam zij, ‘dat hangt van mij niet af.’ - ‘Dat,’ zeide ik, ‘dat kan alleen de Hemelsche Vader mij geven, en van Hem wil ik

{==295==} {>>pagina-aanduiding<<}
dat vragen.’ Nu viel zij uit: ‘Altijd met uw Hemelsche Vader! Het was beter, dat ge u tot het Roomsche geloof bekeerdet. Uw Hemelsche Vader......’ En zoo trok zij, mij verlatende, de deur van mijne kamer toe.
Dit bedroefde mij geweldig van dat goede, eenvoudige mensch. Mij kon zij er geen kwaad mede doen; maar ik zag, dat zij geen godsdienstige taal verdragen kon in den mond van iemand, dien zij voor een' ketter hield. Welligt, als zij lemand had hooren vloeken en zweren, dat zij de partij gekozen had van te zwijgen, - in vele gevallen de verstandigste partij; maar nu zij eenen Protestant God hoorde erkennen als den Gever van alle goed, ook van den slaap - zulk eene weldaad, als men er zooveel nachten van beroofd is geweest - nu zulk een uitval!
Ik deelde dit in vertrouwen mede aan een' der bedienden of leerlingen in de Apotheek, die mij kwam zien voor geneeskundige hulp, en die liberaal was. Hij wilde, dat ik er eene klagte van doen zou aan de Superieure, en dat die Zuster zeker zou gestraft worden, naardien zij zelfs misdoen, als zij katholieke zieken aansporen om zich te laten beregten, die daaruit welligt opmaken, dat zij erger zijn, dan de Doctor hun gezegd heeft, en alzoo door den angst des doods hunne genezing tegenwerken. Ik zeide, mij wel daarvoor te zullen wachten; niemand tegen mij te willen indisponeren, en vooral niemand, die hare godsdienstige overtuiging, hoe dwaas ook, gevolgd had, onaangenaamheden te veroorzaken, en zich eene martelaresse van hare opinie te doen gelooven. Het schijnt echter, dat de Superieure, eene jonge persone, die, door den Prins van Hohenlohe - ten minste door zijn' naam en roem als wonderdoener (*) -
{==296==} {>>pagina-aanduiding<<}
genezen zijnde van eene onherstelbare ziekte, zich aan den geestelijken stand heeft toegewijd, en, hoe jong ook, dezen belangrijken post bekleedt, er eenig berigt van bekomen heeft. Zij althans kwam opzettelijk mij bezoeken, om mij stellig af te vragen, of ik geene klagten had, en dat zij in de stad had hooren zeggen, dat ik geklaagd zou hebben niet goed behandeld te worden, en wel uit verschil van Religie. Ik antwoordde, dat, als ik klagten van dien aard had, ik haar reeds zou hebben doen roepen en ze haar medegedeeld hebben; maar dat ik mij over niets te beklagen had; dat niemand mij op het punt van Religie kwaad doen kon, en er dus geene reden tot klagte konde plaats hebben, terwijl de oppassing en verzorging boven allen lof was.
En de gehoudene gesprekken en mijn verblijf op zichzelve reeds kunnen niet anders, dan aan de bevordering der tolerantie dier Zusters, die meest van landgemeenten afkomstig zijn, voordeelig wezen. Zoodra mijn verblijf in de Bijloke bekend was, kreeg ik eene menigte bezoeken van Gentsche vrienden, waaronder, die zelfs sommige Zusters persoonlijk kenden, welke hun hare verwondering te kennen gaven, dat zij eenen Heer kwamen bezoeken, die niet Roomsch was; waarop dan de grootste lofspraken betrekkelijk mijn karakter als antwoord volgden, en de aanbeveling, om mij toch goed op te passen; terwijl deze het tevens niet aan verkwikkingen lieten ontbreken, die men zichzelven moet aanschaffen, als gelei, chocolaad enz. Dit alles verbaasde haar zoodanig, dat zij hare verwondering daarover voor mij niet konden verbergen, en begrepen, dat ik dan toch wel een Geus van eene

{==297==} {>>pagina-aanduiding<<}
bijzondere soort moet zijn, om zoo veel vrienden onder de Katholijken van verschillenden stempel en denkwijze in Gent te hebben.

Verhaal van het vergaan van het Engelsch schip, The Earl of Eldon, door brand, op zee.

Op den 24 Augustus 1834 begaf ik mij te Bombay aan boord van the Earl of Eldon, van Londen, groot 600 tonnen, Kapitein theaker, met oogmerk om, verlof bekomen hebbende, naar mijn geboorteland terug te keeren. Het was een der fraaiste en sterkste schepen in de vaart, allezins bestand tegen wind en golven. Het was geladen met katoen; en, het getal der passagiers niet groot zijnde, was de ruimte tusschen deks geheel opgevuld met balen, zoo ftijf en digt ineengestuwd, dat het nog bezwaarlijker viel, dezelve te lossen, dan te laden. Wij waren, allen bijeengenomen, met ons vijfenveertigen, waaronder drie Dames en een kind. Ongelukkig was het katoen in een' staat van uitdamping aan boord gebragt. Waarschijnlijk was het in een' zwaren regen vervoerd geworden, en, vóór het stuwen, niet gedroogd aan het tolhuis. Deze bewerking geschiedt door eene geweldige persing. Naastdenkelijk wordt de vuurstof in het katoen voortgebragt op dezelfde wijze, als zulks het geval is met een' hooiberg, wanneer die in een' vochtigen staat wordt opgetast.
Op den 26 September, na afwisselend storm- en stil weder, en zwaren regen met windvlagen, bevonden wij ons op 7o 27′ zuiderbreedte, en, door den passaatwind begunstigd, naderden wij de Kaap. In den vroegen morgen van den 27sten, ten half zes ure, begaf ik mij op het dek. Ik vond er reeds een' mijner togtgenooten, en wij zagen een' rook, die scheen op te stijgen van tusschen de voorste luiken. Ik zeide tot H***, dat ik het voor een' vuurdamp hield, die, niet onmiddellijk gestuit, tot brand zou overslaan. De Kapitein kwam nu op het dek, en ik vroeg hem, wat dit was; hij antwoordde, stoom, en dat dit iets zeer gewoons was in met katoen geladene schepen, wanneer de luiken geopend werden. Ik zeide niets; maar, toen de rook dikker werd en eene andere kleur begon aan te nemen, zag ik klaar, dat het niet was zoo als 't behoorde, en werd hierin versterkt, toen ik den

{==298==} {>>pagina-aanduiding<<}
timmerman gaten in het dek zag hakken, juist boven de plaats, van waar de damp scheen te komen.
Ik ging mij kleeden, en ten half zeven tikte de Kapitein aan mijne deur, en zeide tot mij, dat een deel des katoens brandde, en dat hij al de mannelijke passagiers op het dek verlangde bijeen te zien. Wij verzamelden ons diensvolgens, en hij stelde ons de zaak aldus voor: dat een gedeelte der lading uit zichzelve in brand scheen geraakt te zijn, en dat hij voornemens was, de balen te verwerken, tot dat men de brandende ontdekt, en dezelve overboord geworpen had, alsmede die, welke aangestoken waren; en dat hij zich verpligt achtte, te zijner verantwoording, de zaak vooraf aan ons bloot te leggen. Wij gedroegen ons eenparig in alles aan zijn oordeel; waarna hij de manschap beval, in allerijl te ontbijten, en terstond handen aan 't werk te staan, om de bron van het vuur te ontdekken en te dempen.
Kort daarop zeide hij, dat er geen onmiddellijk gevaar scheen te zijn, en dat hij hoopte in staat te zullen zijn, het geheel af te wenden. Dan, omstreeks acht ure werd de rook veel dikker, en begon zich te verspreiden naar de achterluiken. Er werd een oorlam rondgedeeld, om de manschap onder den arbeid aan te sporen. Verscheidene balen waren reeds weggewerkt; maar de hitte daaronder werd nu ondragelijk, en de rook steeg op in verstikkende kolommen. Vóór negen ure ontdekte men, dat een deel van het dek brandde, hetwelk de manschap noodzaakte, hunnen arbeid te staken. Nu beval de Kapitein, de luiken digt te smijten, om het uitslaan van den brand te voorkomen; al de booten uit te zetten, en, voor het geval van nood, van het noodige te voorzien. Dit gedaan zijnde, en, ongeveer ten half twee ure, werden de drie Dames, twee kranke passagiers, een kind en eene vrouwelijke dienstbode in de groote sloep geholpen, met 216 gallons water, 20 gallons brandewijn, en beschuit voor eene maand, alsmede zoo veel potten conserf en ingemaakte spijs, als men konde bereiken, benevens het voor dien dag gereedgemaakte versch en gezouten vleesch. 't Was nu omstreeks twee ure. De luiken werden weder geopend, en alle handen te werk gesteld, om, zoo mogelijk, den brand te blusschen. Het groote luik opgetild, en een pakkleed weggenomen zijnde, was het zeil daaronder zoo heet, dat het volk het naauwelijks konde opslaan; en toen werden rook en hitte nog veel erger. Dewijl het thans bij onderzoek bleek,

{==299==} {>>pagina-aanduiding<<}
dat de brand onder dat gedeelte schuilde, werd er bevolen, de bovenste balen er uit te hijschen, ten einde bij die, welke brandden, te komen. Maar toen men er de haken wilde inslaan, bevond men, dat ze van onderen reeds doorgebrand waren, en dat de haken niet hielden. De zaak scheen nu hopeloos. Men sneed echter eene baal open, pogende dezelve bij handenvol weg te ruimen; maar damp en hitte namen zoo zeer de overhand, dat geen mensch het daar boven konde uithouden. Water, in die hoeveelheid als men durfde aanwenden, scheen dezelve slechts te vermeerderen; want had de Kapitein het gewaagd, waters genoeg in het schip te pompen om het vuur te blusschen, dan zouden óf de balen zoo zeer gezwollen zijn, dat het dek openborst, óf zoo zeer in gewigt zijn toegenomen, dat het schip zonk; zoodat langs elken weg vernieling het gevolg zou zijn geweest.
Door deze omstandigheden overtuigd, dat de zaak geheel hopeloos stond, riep de Kapitein ons allen op den achtersteven, en vroeg, of iemand iets konde aan de hand geven, wat eenige kans opleverde, om den brand te fnuiken en het schip te behouden; in welk geval hij gereed was, het uiterste te beproeven, alvorens het schip te verlaten. Eenparig waren wij van gevoelen, dat alles gedaan was, wat gedaan konde worden. De manschap was volmaakt nuchteren, en had met de uiterste krachtinspanning gearbeid; maar scheen nu ook ten volle overtuigd, dat er geene kans van behoud overschoot. De hitte nam intusschen zoo zeer toe, dat het gevaarlijk werd, den achtersteven te verlaten; waarom de Kapitein ons verzocht in de booten te gaan; vervolgens deed hij zijne manschap scheep gaan, en ten drie ure verliet hij zelf het schip, (zijnde de laatste man) juist toen de vlammen door het half verdek uitsloegen. Wij stootten nu de twee booten af, de groote sloep op sleeptouw nemende. De gang van het schip was bevorens reeds gestuit door het reven der zeilen; en, toen wij op ongeveer eene mijl afstands van hetzelve ons bevonden, stond het in volle vlam, en de masten stonden op het vallen. Tusschen acht en negen ure waren al de masten ingestort, en het schip was tot op het water afgebrand; eensklaps vertoonde zich een schitterend licht, gevolgd van eene doffe en geweldige ontploffing: het vuur had de kruidkamer bereikt. Gedurende eenige seconden slikkerden de brandende brokken en splinters in de lucht;

{==300==} {>>pagina-aanduiding<<}
toen was alles duisternis, want de wateren hadden zich gesloten over the Earl of Eldon!
Akelig was ons vooruitzigt. In de groote sloep bevond zich de Kapitein met 25 personen, daaronder begrepen een kindje van vier maanden. Zij was 23 voet lang en 7½ breed. In elke der andere booten waren 10 man. Eene der booten borg eenige zakken met beschuit; maar de voornaamste voorraad was in de groote sloep. Wij bevonden ons, volgens eene ruwe berekening, meer dan 1000 mijlen van Rodrigue en 450 van Diego Garcias, het grootste der Chagos-eilanden; maar, om hetzelve te bereiken, zouden wij door de onstuimige breedten, pas door ons verlaten, moeten stevenen, en onderworpen zijn aan ongestadige winden en slecht weêr of stilte, tegen geen van welke wij in onzen tegenwoordigen toestand bestand waren. Naardien wij onzen voorraad van spijs en drank toereikend achtten, besloten wij op Rodrigue aan te houden; en, ons ootmoedig bevelende in de bescherming der Voorzienigheid, op welke alleen wij ons vertrouwen vestigden, maakten wij de booten zeilree, en aanvaardden den togt. Op den derden dag van onze vaart dreigde het weder te veranderen; maar, wijl wij in den passaat waren, meenden wij beveiligd te zijn voor tegenwinden. In den loop van dien nacht woei het frisch, met regen. Geheel zonder beschutting zijnde, en de zeeën over ons heen loopende, werden wij telkens als overgoten, en een groot deel van onze beschuit bedorven, hetwelk wij gelukkig niet ontdekten vóór dat wij dezelve nagenoeg niet meer noodig hadden. Het weêr werd boozer, en eene onzer kleine booten, waarin de Heer simpson, de Onderstuurman, met negen anderen zich bevond, werd door de zee als vaneengespleten. Zij kwam ons op zijde, en wij deden den timmerman in dezelve overgaan, die ter herstelling deed, wat hij kon, doch met geringe hoop op goed gevolg. Wij vervaardigden nu, met veel arbeids, eene soort van afdak van zeildoek; en dit beschutsel, gebrekkig als het was, maar
dusdanig ingerigt, dat het de golven eenigzins afweerde, behoedde ons voor het zinken; en echter kregen wij nog, van tijd tot tijd, zeeën binnen, zoo groot, dat vier man onophoudelijk bezig werden gehouden met hoozen, om het vaartuig boven te houden. Tegen den avond woei het hard, met eene verbolgene zee; en, de beschadigde boot niet meer houbaar achtende, namen wij het volk over, en lieten haar drijven. Wij waren nu

{==301==} {>>pagina-aanduiding<<}
met ons zesendertigen, zoo digt opeengepakt als mogelijk was, en vonden ons genoodzaakt, al het overtollige buiten boord te werpen; en evenwel hadden wij slechts acht duim boord boven water. Nat, donker en akelig was de nacht; eindelijk brak de dag aan; en, schoon het weder nog altijd zeer slecht bleef, schepte ik nieuwen moed, (die mij nooit geheel begeven had) dat wij den storm zouden doorstaan. Gedurende den verstreken nacht brak de zee meer dan eens, in hare volle kracht, over ons; ééne allergeweldigste kwam brullend op ons aan, en, terwijl ik vol schrik den adem inhield, brak zij regt boven onzen achtersteven, dompelde de arme Dames tot aan den hals onder, en nam des Stuurmans hoed mede. Toen riep de Kapitein, op een' toon, die ons vertrouwen inboezemde (schoon hij mij naderhand zeide, dat zijn hart daarin niet deelde): ‘'t Is niets; alles wel; hoost uit, mijn jongens!’ Hij dacht niet, dat wij dien nacht zouden doorkomen; maar, gehard als hij was naar ziel en ligchaam, stond hij moedig pal, en nooit verraadde hij, door woord of daad, een gevoel, dat onzen moed zou hebben kunnen doen zinken. Hij stond, gedurende dien ganschen verschrikkelijken nacht, op de bank, en look geen oog in nagenoeg 48 uren.
Na de maansverwisseling begon het weêr te bedaren, en dit schonk ons, betrekkelijk, zekere maat van kalmte. Wij kregen driemaal per dag eene kleine portie beschuit, een weinig conserf, enz. en per dag drie halve pinten water met brandewijn, voor die zulks verkoos. De mannen kregen dagelijks een musje sterken drank. Voor onze noodwendigheid was dus voldoende gezorgd, en ik schrijf aan het matige in dezen het behoud onzer gezondheid toe. Wij hadden overvloed van cigaren, en, wanneer wij eens vuur konden slaan, rookten wij; - nooit vond ik in den tabak zulk een genot! De Dames verwierven zich aller medelijden en lof; want, ofschoon zij zich naauwelijks konden bewegen, en de weinige verandering van gewaad, welke zij konden maken, achter eene linnen gordijn moest geschieden, uitte geene van haar ooit een enkel morrend of jammerend woord.
Tegen den avond van den dertienden dag begonnen wij naar Rodrigue uit te zien; maar de Kapitein vermaande ons tot matiging van ons verlangen, daar op zijn' tijdmeter niet te rekenen viel, van wege de beschadiging, denzelven wedervaren. De nacht kwam, en ik poogde te slapen; maar,

{==302==} {>>pagina-aanduiding<<}
omstreeks 12 ure, werd ik gewekt door den kreet van: ‘land!’ regt voor ons. Ik staarde, en - onderscheidde eene strook lands door den nevel der donkerheid. De Kapitein had de boot, vóór een uur, geseind, maakte vervolgens zeil, stuurde er op aan, en, ten half drie ure, liet het zich nog duidelijker onderkennen. Nu stopten wij de vaart, tot dat de dag aanbrak. Ik trachtte mijzelven tot bedaardheid en rust te brengen; maar mijn gevoel was te levendig, en, na eenige vruchtelooze pogingen, ging ik overeind zitten, en rookte met gewaarwordingen, welke ik in lang niet had ondervonden.
Met den dageraad vertoonde zich Rodrigue vlak voor ons, op eenen afstand van zes mijlen, en ten 8 ure kwamen wij llen behouden aan land! Een visscher kwam naar ons toe, om ons den weg te wijzen, bragt ons vervolgens naar zijne woning, maakte spijze voor ons gereed, en gaf te zelfden tijde, door een' bode, aan eenigen der voornaamsten op het eiland kennis van onze aankomst. Twee hunner kwamen terstond tot ons, en, onze treurige geschiedenis vernomen hebbende, zeiden zij, dat wij wonderdadig behouden waren. Zij verdeelden ons in twee partijen - gehuwden en ongehuwden, terwijl de matrozen ginds en elders bij de eilanders werden besteld. Zij gaven onze pakkaadje over aan hunne Negers, en geleidden ons naar hunne huizen, waar alwat zij hadden edelmoediglijk te onzer verkwikking werd toegediend; zoodat wij, gedurende al den tijd van ons verblijf op Rodrigue, eene bejegening ondervonden, welke ons tot de levendigste erkentenis drong voor zoo vele onverpligte gunstbewijzen, zonder dat wij echter de oneindige verpligtingen vergaten aan Hem, die ons beschermde te midden van alle de gevaren, welke ons zoo lang en bang van alle kanten hadden omgeven.




De Fransche galanterie.

(Vervolg en slot van bl. 259.)

In Italië is de liefde hartstogtelijk, onstuimig, een kind der gloeijende zon; in Engeland, gelijk in Duitschland, is zij sentimenteel, ideaal, ontkiemt niet zoo zeer uit het hart, als uit de verbeeldingskracht. Aan de oevers van den Rhijn is de Poëet onweêrstaanbaar - aan die van den Theems, de

{==303==} {>>pagina-aanduiding<<}
Lord; want de Lord is eene soort van Poëet, een gewijd, mystisch wezen in het oog van haar, die altijd van Lords droomen en zich als Ladies denken. Het rijk der verbeelding van Engelsche vrouwen en meisjes is de world of fashion; den hoogsten en hoogmoedigsten zweven Almacks- en Devonshire-house als fata morgana voor oogen; maar ieder dorp heeft zijne klasse, om welke zich een tooverkring trekt. Nooit hoort men in Engeland, dat een predikantsdochter door een bakkerszoon, of een bakkersdochter door een schoorsteenveger verleid werd. De weelderige zaakwaarnemer verleidt de bakkersdochter; des predikants eenig kind loopt met den jongen heer weg, die erfgenaam, of diens jongere broeder, is van een aanzienlijk man, die harddraverijen aan de nabuurschap geeft. Neemt een Italiaansch meisje eenen minnaar, dan zwicht zij voor een' gloeijenden hartstogt; doet het een Engelsch, zoo geschiedt zulks om hare zucht naar rang en grootheid te bevredigen; doet het een Fransch, zoo is 't meestal slechts om een aangenaam onderhoudend gezelschapper. Italië is de bekermat van onstuimig gevoel; Engeland, die van aristokratische aanmatiging; Frankrijk, par excellence, het vaderland des gezelligen verkeers, en eene zeer levendig onderhoudene des gezelligen verkeers, en eene zeer reeks van bonmots. Welligt maakt zekere tint van fatsoenlijkheid de Franschen zoo toegevend omtrent soortgelijke verbindtenissen. Zelden hoort men van noodlottige gevolgen van jaloezij, waardoor echtgenoot of minnaar in eene eenzame straat vermoord wordt; even zelden van schaking of van schâvergoeding, en de eere van het huwelijksbed wordt er nooit, gelijk in
Engeland, in de beredeneerde, handtastelijke gedaante van een 20,000 p. st. voor oogen gesteld. Men ziet een welgekleed man bijzonder aardig en oplettend jegens eene welgekleede dame; bezoekt men haar des morgens, hij zit nevens haar werktafeltje; blijft zij eens des avonds om hoofdpijn te huis, hij zit naast haar op de sopha; ontmoet men haar in gezelschap, hij praat met haar' man; en vraagt een vreemdeling: ‘Is die Heer met Mevrouw *** vermaagschapt?’ dan antwoordt de gevraagde, zonder eenige aarzeling: ‘Neen; hij is haar minnaar.’ Deze galanterie, in den grond niets meer of minder dan eene vergedrevene gezelligheid, eene magtige neiging tot gezelschap en onderhoud, is over alle standen verspreid, en heeft inderdaad gevolgen,

{==304==} {>>pagina-aanduiding<<}
welke zich met de zucht tot gezelligheid hoogstbezwaarlijk laten verschoonen.
In een land, waar de fortuin zoo zeer verdeeld is, heeft het huwen, hoe zeer ook de huwelijken veelvuldiger zijn dan bij ons (in Engeland), zijne noodwendige grenzen. Dus behelpen zich de arbeidende klassen met hunne mariages à la St. Jacques, welke onder hen zelfs voor zeer respectabel doorgaan. De ambachtsman en de waschvrouw of de naaister vinden het goedkooper en gemakkelijker, comfortabeler, (want de Franschen hebben hunne eigene begrippen van comfort) zamen te wonen. Zij huren eene kamer, meubeleren dezelve met beider huisraad, de vrouw kookt, het huishouden gaat voor gezamenlijke rekening, en de liefde van het paar duurt ten minste zoo lang als de huur. Lieden, die dus leven, zijn, terwijl hij Monsieur thomas en zij Mademoiselle clara heet, à la St. Jacques getrouwd, en deze verbindtenis geldt, zoo lang zij duurt, bij buren en vrienden voor volkomen eerbaar.
Door de Vondelinghuizen valt de eenige hinderpaal of schroomvalligheid geheel weg, welke in een land zonder godsdienstigheid de losbandigheid nog in eenig bedwang zou kunnen houden; en alzoo lijdt het geen twijfel, dat in Frankrijk het zedebederf grooter is, dan in eenig ander beschaafd land in Europa; maar, daarentegen, leidt hetzelve ook minder, dan in andere landen, tot nog al grootere verlaging. Naardien ongebondenheid van den vermelden aard in de openbare meening geene misdaad is, daalt daardoor de mensch ook niet tot misdadiger. Men beschouwt het werkelijk bloot als eene zaak van smaak of verkiezing; en zelden zal het eenen Franschman in den zin komen, bij de karakterwaardering eener vrouw, hare deugd mede in aanmerking te nemen. Dit is zeker erg, zeer erg; maar, men moet het erkennen, het heeft ook zijne goede zijde (*): in Engeland, waar overigens eergevoel, regtschapenheid en het beste hart eene vrouw, wie kuischheid ontbreekt, niets baten, is zij, die eenmaal eenen misstap beging, onherstelbaar verloren; en dikwijls ligt er slechts een half jaar tusschen de eerbare dochter van achtingwaardige ouders en het verworpen schepsel, dat met gaauwdieven gemeene zaak maakt en in Bridewell zweepslagen ontvangt!

{==305==} {>>pagina-aanduiding<<}

Deze quasi-wettige verbindtenis (aan welke st. jacques zijnen naam moest leenen!) is de Fransche galanterie in naakte, nieuwerwetsche, republikeinsche gedaante; deze gewoonte dagteekent ongetwijfeld van de Omwenteling van 1789: maar de galanterie van hoogeren, fijneren stijl, welke men zoo wel in de Champs Elysées en te Belleville, als in de prach tige hôtels der voorstad St. Germain en de Chausée d'Antin aantreft, behoort tot de aloude Geschiedenis van Frankrijk, en is in het volkskarakter diep geworteld. De bevallige ninon geeft ons in haren afscheidsbrief aan den Heer de sevigné een staal van Fransche galanterie, zoo als zij in haren tijd in zwang was en nog heden is: ‘'t Is voorbij, Marquis; ik moet u, zonder eenige bewimpeling, in mijn hart laten lezen; opregtheid, gij weet het, was bestendig de hoofdtrek van mijn karakter, en ziehier een nieuw bewijs! Toen wij elkander zwoeren, bij alles, wat der liefde heilig is, dat alleen de dood ons zou scheiden, dat onze min nooit zou vergaan, - toen waren onze eeden, althans van mijnen kant, zeker opregt gemeend. Maar ach! hoe wonderlijk is toch het hart! hoezeer is het in weêrspraak met zichzelf! Met dezelfde opregtheid, waarmede ik toen mijne gelofte bezwoer, verklaar ik u thans, dat het met de liefde, welke ik gevoelde, over is. In stede van te pogen mijzelve en u te bedriegen, meen ik ons beiden meer waardig te handelen, wanneer ik openhartig zeg, wat ik denk. Dewijl het dan nu toch zoo is, waarom zou ik niet zeggen: “Ik bemin u niet meer!” en wel even opregt, als men zegt: “Ik bemin u!” - Mevrouw de sevigné beschrijft een tooneel, waar de minnaar geheel à la ninon te werk gaat:
‘De Ridder de lorraine kwam onlangs bij Mademoiselle F***. Zij wilde de wanhopige spelen. Toen besloot de Ridder, op dien wellevenden toon, welke u bekend is, op eens een einde te maken aan de vervelende historie. “Nu, hoe heb ik 't, Mademoiselle?” zeide hij: “Waartoe die geestvervoering? Is er dan zoo veel buitengewoons in hetgene ons is overgekomen? Wij beminden elkander - wij beminnen elkander niet meer. Standvastigheid is geen deugd voor onze jaren. 't Is veel beter, dat wij vergeten, wat voorbij is, en dat wij den gewonen gezelschapstoon weêr aannemen. Hé, wat hebt ge daar een aardig hondje!” - “En hiermede,” voegt Mad. de

{==306==} {>>pagina-aanduiding<<}
sevigné er nevens, “was het gedaan met deze belle passion.”
Hoe veel soortgelijke gevallen uit den tegenwoordigen tijd konde men verhalen! - Nog onlangs bezocht zekere dame eene vriendin, die de bitterste klagten aanhief over de onstandvastigheid der mannen. Verwonderd, dat hare vriendin zoo iets zoo zeer zich aantrok, zeide de eerste: ‘Bedaar, om 's Hemels wil, bedaar toch! Zulk een onheil is immers spoedig weêr hersteld en vergeten. Gij herinnert u zeker die Monsieur C***? Nu, die handelde omtrent mij even zoo. In het eerst was ik ontroostbaar, 't is waar; maar thans - mon Dieu! thans denk ik er naauwelijks meer aan, dat hij nog leeft!’ - ‘Ach, lieve!’ hernam de andere, welker schoonheid reeds begon te verwelken, ‘er is een groot verschil tusschen ons beiden: Monsieur C*** was uw eerste minnaar; Monsieur R*** is - mijn laatste!’
De liefde, die diepe, innige liefde, die onze Engelsche dichters zoo heerlijk schilderen, zoekt men in Frankrijk te vergeefs. In elk vak eener Fransche amour heerscht groote praal: het voorwerp der minnevlam wordt aangebeden, vergood; maar, bij al de bevallige wendingen en positiën der galanterie, bij al de spreekwijzen, welke zij doet hooren, is geen spoor van die gerustheid en innigheid, van die diepe, zalige, zieldoordringende toonen, welke ons de volle overtuiging schenken, dat het hart, hetwelk het onze te gemoet komt, werkelijk en geheel ons toebehoort. De liefde, gelijk zij zich in Frankrijk vertoont, is eene liefde voor gezelschap, niet voor het te zamen alleen zijn; eene liefde voor het schitterende salon, het welriekende boudoir; eene liefde, welke zich met intrigues, politiek, beroepsbezigheden vermengt; eene liefde, welke bevredigt, ja, maar niet het hart vervult, geene tooverpaleizen bouwt, maar op het dagelijksche pad des levens meer bloemen strooit, dan een meer ernstig volk op hetzelve vindt. (*)
Deze liefde is der geheele Geschiedenis van Frankrijk ingeweven. Zij is zoo geheel nationaal, dat de galantste Regeringen van oudsber altijd de meest populaire waren. De naam van hendrik den IV is schier geen meer historische naam, dan die der schoone gabriele; en de achting, waarin deze wijze en ge-
{==307==} {>>pagina-aanduiding<<}
liefde Koning nog staat, leed daardoor niet de minste afbreuk, dat die minnares hem in den Raad verzelde, en hem in tegenwoordigheid des geheelen Hofs kuste en zich van hem kussen liet. Neen; de Franschen zagen daarin alleen, dat hij tout Français was; en het eenige punt, dat hun daarin opmerkenswaardig schijnt, is, dat de schoone gabriele inderdaad schoon was. Op dit punt - want zij beschouwen de Matressen hunner Koningen op gelijke wijze als hunne eigene - zijn zij onverbiddelijk; en lodewijk de XIV verloor wel door niets meer van zijne populariteit, dan door zijne echtelijke minnarij met scarron's oude, leelijke weduw. Maar niet slechts in de minnarijen hunner Vorsten nemen de Franschen zulk een levendig deel: waar is een groot man in Frankrijk, wiens naam en roem zich niet met die eens teederen wezens zamensmolt; eens wezens, dat, wel is waar, hunne grootheid niet bevorderde, maar dat de ruwe, met steenen bezaaide paden des openbaren of ook letterkundigen levens hun effende? Wat is voltaire, zonder zijne Madame de chatelet? - en toch, van welk eene soort moet de liefde des Dichters jegens eene vrouw geweest zijn, aan wier doodbed hij weende, maar tevens zeide: ‘Ce grossier st. lambert l'a tuée en......!’ Wat is
mirabeau, zonder zijne sophie du ruffay? - en toch, van welk eene soort moet de liefde des Patriots geweest zijn jegens een wezen, dat hij opofferde om zijne schulden te betalen!
Hoe menige teedere episode werpt haar zachter licht op de bloedige dweepzucht der Ligue, op den dollen tuimel der Fronde, op de woeste daden en de bloedige gruwelen der Omwenteling! Hoe bevallig, robespierre ten trots, bleef de Galaaterie, welke het Hof had opgeluisterd, ook in den kerker voortleven, ja gaf niet zelden den jongsten snik eerst op de guillotine!

Aan Bellamy.


In Neêrland zweeg het heilig dicht'renkoor, 
Niet meer door Godlijk vuur bezield; 
't Verbasterd lied verving den hemelval 
Der Agrippijnsche snaar. 

{==308==} {>>pagina-aanduiding<<}

Apollo sprak: het heilig vuur herleev'! 
'k Schenk Nederland een' zanger weêr: 
Voor 't reinst gevoel, voor Liefde en Vaderland 
Zal hij de citer slaan! 
 
Toen schiep hij u, en gaf u schooner lier, 
Dan lang in Bato's dreven klonk. 
Gij grijpt haar aan - gij zingt, en Nederland 
Hangt, luist'rend, aan uw' toon. 
 
Hoe boeit ge ons oor aan taal en melodij, 
Wat wijs ge ook op uw snaren zet! 
Gij slaat om strijd den forschen Bardentoon, 
Of kweelt het liefdelied. 
 
Gij zingt - hoe gloeit het heilig vrijheidsvuur! 
Hoe beeft de snoode dwing'landij! 
't Vliegt al ten strijd - de weeke lafheid zelfs 
Grijpt naar het heldenzwaard! 
 
Gij zingt op nieuw - hoe roert die zachte toon! 
Hoe weeklaagt elk bij Roosjes dood! 
De zoetste smart ontlokt aan 't maagdenoog 
Den dauwdrop des gevoels. 
 
Waarom zoo vroeg werd Neêrlands eed'le telg 
Van Neêrlands boezem afgerukt? 
Waarom, o Dood! verbrak uw schrikb're vuist 
Zoo vroeg zijn Godenlier?... 
 
Maar neen! o neen! - het Vaderland zonk neêr, 
En werd eens vreemden dwing'lands prooi! - 
Die aanblik, eed'le Bard! had u de ziel doorboord: 
Ge ontweekt dien in het graf. 
 
Maar nu - blik nu van uit der zaal'gen kring 
Verheugd op 't Vaderland ter neêr: 
Met majesteit heft weêr dat Vaderland 
Het achtbaar hoofd omhoog! 
 
Hier klinke uw lied, zoo lang de vrijheidsmin 
In Nederlandsche boezems gloeit! 
Hier klinke uw lied, zoo lang het Neêrlandsch hart 
Voor 't goed een schoone klopt! 

{==309==} {>>pagina-aanduiding<<}

Dat elk, wiens hand de zilv'ren snaren roert, 
Het edelst vuur, als u, doorgloei'! 
Mijn Vaderland roept zijne zangers toe: 
Wordt ons een Bellamy! 
 
K. 
's Hage, 1834. 






Het schijndoode kind. (*)


Pleng, moeder! pleng uw heete tranen! 
God roept uw' liev'ling af: 
Uw hoop, uw vreugd, uw lust, uw leven 
Zinkt in het gapend graf; 
Maar zwijg en bid, - al nokt het hart, 
God lenigt soms de felste smart. 
 
Rust zacht en zalig in uw woning, 
Met zorg u toebereid; 
Slaap, kindje! tot den eeuw'gen morgen: 
U wacht onsterf'lijkheid. 
De moedertrouw vergeet u niet, 
Als ze u den schoonsten lijkkrans biedt. 
 
De teed're bloem prijkt om uw hoofdje - 
Een frissche rozenkroon; 
Want aan de schuldelooze dooden 
Staan ook de bloemen schoon. 
Nu dekt men 't kistje - goeden nacht! 
Ook u bewake eene Eng'lenwacht! 
 
Het uur is daar - de somb're mannen 
Staan wachtend op hunn' last: 
Pleng, moeder! pleng uw heete tranen! 
De hand des doods grijpt vast! 
Men voert den liev'ling uit uw oog - 
Hef, arme! nu den blik omhoog! 
 
Daar treedt men stil en langzaam verder, 
Naar 't ruime lijkenhuis, 
En zet er 't slapend kindje neder, 
Maar niet in de enge kluis - 
Neen! liefdes zorg en wijs bestier 
Hoopt uit den dood nog 't leven hier! 

{==310==} {>>pagina-aanduiding<<}

Weêr treedt een lijkstoet naar de woning, 
Met plegtig zwijgen, voort; 
Daar, waar geen lieve lach der vreugde, 
Maar rouwklagt wordt gehoord. 
Men treedt den burg der dooden in; 
Men brengt een' broeder bij 't gezin! 
 
Maar, God! - te midden van de dooden, 
Een vrolijk, spelend kind, 
Dat met de blanke, poez'le handjes 
Zich bloemenkransjes bindt, 
En, in het witte, lange kleed, 
De rozenblad'ren plukt en kneedt! 
 
Het zit tevreden in zijn kistje, 
En werpt de bloemen rond, 
En glimlacht, als de roode blad'ren 
Zich meng'len op den grond; 
Of 't wendt het hoofdje hier en daar, 
Als zocht het naar zijn oud'renpaar! 
 
Men zag het, en - de mannen stonden 
Versuft bij dat gezigt. 
Wie heeft de zeis des doods verbroken? 
God redde 't schuld'loos wicht! 
En 't kindje roept hun toe: ‘Mijn moeder!’ 
En angstig weder: ‘Moeder, moeder!’ 
 
Juich, moeder! juich! uw leed wordt jub'len - 
Geen bitt're tranen meer! 
Gij vindt uw kind het graf onttogen, 
Met bloemen spelend, weêr! 
Aanbid Gods hand - Zijn liefde is groot; 
Hier schiep Hij 't leven uit den dood! 
 
B.T.L.W. 
Rotterdam, Maart 1834. 


Anekdote van Louis Philippe.

Twee spelers zaten aan de speeltafel. Een goudstuk van 20 franken viel op den grond. Een van hen ('t was de Hertog van Orleans, thans louis philippe) greep terstond

{==311==} {>>pagina-aanduiding<<}
eene der waskaarsen, om hetzelve op het tapijt te zoeken; de ander ('t was de Britsche Ambassadeur) hield deszelfs hand tegen, zette de kaars weder op hare plaats, en, uit zijn' zak eene banknoot van 75 pond sterl. te voorschijn brengende, stak hij dezelve aan de kaars aan, zeggende: ‘Uwe Hoogheid vermoeije zich niet; ik zal u bijlichten.’

Vrouwelijke vindingrijkheid.

(Geheime Correspondentie.)

Eene jonge dame, korteling ongelukkig gehuwd, verpligt aan haren achterdochtigen echtgenoot al de brieven, welke zij schreef, te laten zien, rigtte den navolgenden aan eene vertrouwde vriendin:

Ik kan mij niet weêrhouden, mijne zeer waarde vriendin, daar ik mij in mijnen echtestaat zoo gelukkig gevoele, in den trouwen boezem der innige vriendschap over te gieten (de uwe toch sloeg altijd zoo eenstemmig met den mijnen) de vele en velerlei aandoeningen en gewaarwordingen, welke met het levendigst gevoel van streelend en innig genoegen opbruisen in mijn bijkans overstelpt hart. Mijn waarde echtgenoot is inderdaad een der beminnelijkste mannen - ik ben nu omtrent zeven weken gehuwd, en heb steeds nog geene enkele reden gehad, om voor een oogenblik den stond te betreuren, die mijn lot besliste. Mijn man is in persoon en manieren juist het tegenbeeld van een leelijk, ongemanierd, dwarsdrijvend, onhandelbaar, jaloersch wezen, dat zich alleen door dwang wil doen gehoorzamen. Eene vrouw, is zijn stelregel, moet men behandelen als eene boezemvriendin, als eene vertrouwde, en geenszins als eene draadpop, of als eene nietswaardige huisslavinne. De vrouw, die hij koos, zij hem eene lieve gezellinne. Geen van beiden, zegt hij, behoort onvoorwaardelijk te gehoorzamen - maar elk van hen onderwerpe zich op zijne beurt. Eene oude, ongehuwde moei, nabij de zeventig jaren, eene eerwaardige, beminnelijke, altijd vergenoegde dame, woont met ons in hetzelfde huis. Opregt gelijk de duive, en goeddoende aan velen, volgt ieder gaarne haar bevel - voorzigtig gelijk de slange, is zij sinds lang
ver-
{==312==} {>>pagina-aanduiding<<}
maard, als zoodanig, in de gansche nabuurschap, en geacht, naar verdiensten, bij rijk en arm, groot en klein. Zoodat men te regt zeggen kan: hare werken volgen haar. Mijn echtgenoot bemint niets ter wereld meer en hartstogtelijker, dan zijne geliefde vrouw. Hij vleit mij inderdaad meer, dan het glas, dat het hoofd doet draaijen. Zijne dronkenschap (want zoo mag ik de overmaat zijner liefde wel noemen) doet mij dikwijls, ja dagelijks blozen, wegens de onwaardigheid van het voorwerp zijner min. Mogt ik de hulde waardig zijn van den man, wiens naam ik thans voor altijd drage! Om u alles in één woord te zeggen, mijne waarde, en om het geheel te kroonen - mijn vorige, aangebeden minnaar is voor mij in den liefdevolsten en inschikkelijksten echtgenoot teruggekeerd. - Vaarwel! Wees gij zoo gelukkig, als ik onmogelijk mij gelukkiger kan wenschen - zoo rijkgezegend, als ik gelukkig ben!

maria dwars, geb. edeling.

Ten gelukke der schrijfster van dezen brief, was haar echtgenoot minder gevat dan hare vriendin, en gewisselijk ook dan onze lezers, die weldra den sleutel des geheims zullen vinden, door den eersten regel des briefs en terstond daarop den derden regel te lezen, en zoo telkens, tot aan het einde, om den anderen regel; waardoor hun de ongelukkige toestand der jonge vrouw kenbaar wordt.




Op de omverwerping van het jongste Britsche ministerie.


De pijler viel, door 't zwijn te schendig omgewroet! 
Nu baadt het zich in 't slijk der ultra-liberalen. 
Wat afgrond, trotsche Brit! delft gij voor uwen voet! 
Thans zal op eigen erf het oproer zegepralen; 
Het oproer, (vreeslijk woord!) door u gestookt, gevoed 
Alom, waar prooi voor heb- en heerschzucht scheen te halen. 
Zoo word' door eigen' val eens al het leed geboet, 
Dat ge op ons vaderland, ja gansch Euroop deedt dalen!... 
Doch neen - de vijand zelf vind' liefde in ons gemoed! 
Stel, God des vredes! 't wee, dat hij zich optast, palen! 
 
j.w. ijntema. 






{==313==} {>>pagina-aanduiding<<}

De galopade.


Gevleugeld van voeten, al hijgend en moê, 
Te zwieren, te tieren, lacht hemelsch ons toe; 
Gesprongen, als razend, in snellen galop, 
Het hartje wipt henen, al kloppend: 
Hop, hop! 
 
Gedraaid en gezwaaid door de schitt'rende zaal, 
Al hupp'lend, wegsling'rend en halsdoek en shawl, 
Al blozend en zweetend in snellen galop, 
De kieschheid sluipt henen, al roepend: 
Hop, hop! 
 
De hairlok ontsnoerd, en gehavend en los, 
Al zwevend als heksen in gaaswitten dos, 
Met oogen bagchantisch in wilden galop, 
De schoonheid vliegt henen, al roepend: 
Hop, hop! 
 
De boezem, al zwoegend, wellustig in gloed, 
Al de aders gezwollen van 't kokende bloed, 
De blikken vol vuur door den dollen galop, 
De deugd vliegt daarhenen, al roepend: 
Hop, hop! 
 
De hals en de wangen natdruipend van zweet, 
Het voorhoofd helgloeijend, de tong droog en heet, 
Verzwelgend den Bal-drank in heeten galop, 
Het leven ijlt henen, al roepend: 
Hop, hop! 
 
j. van harderwijk, rz. 
Naar het Hoogduitsch 
van m.g. saphier. 


De reiziger.

(Naar het Hoogduitsch.)

Een pelgrim bad den God der Goden, 
Bevrijd te zijn van storm en nooden; 

{==314==} {>>pagina-aanduiding<<}

Hij bad om stilte en zonneschijn. 
Vergeefs: deez' laat zich niet bewegen; 
De hemel stormt, met fellen regen, 
Als spottend met zijn' angst en pijn. 
 
De pelgrim zet, met bitter klagen, 
Dat Jupiter hem schijnt te plagen, 
Den zwaren togt met moeite voort, 
Zoo vaak zich 't stormgeloei laat hooren, 
En hem in zijnen gang komt storen, 
Zoo vaak hoort men een morrend woord. 
 
Een nad'rend woud lonkt hem reeds tegen; 
Hij spoedt zich, om den wind en regen 
In 't digte loover ras te ontgaan; 
Maar, eer hem 't woud heeft opgenomen, 
Ziet hij een' stouten roover komen, 
En blijft, vol vrees, daar buiten staan. 
 
Reeds deed het nat den boog doorweeken; 
Doch 's roovers opzet blijft niet steken; 
Hij mikt, legt op den pelgrim aan; 
Maar wind en stortvlaag zijn hem tegen; 
Dra is de pijl ter aard' gezegen 
Vóór hem, dien zij door 't hart moest gaan. 
 
Dwaas! dus liet thans de God zich hooren: 
Wat was u door dien pijl beschoren, 
Die 't op uw leven had gezet? 
Had ik u zonneschijn gegeven, 
Verloren hadt gij 't dierbaar leven; 
De storm alleen heeft u gered. 
 
w. van der gaag. 
N.L. 


Moffricana.

In het zeer geachte en achtingwaardige tijdschrift: Wiener Jahrbücher, 1834, 68 Band, Oct.-Dec. 1834, staat, in eene, over 't algemeen zeer gunstige, Recensie van: Holland in 1831 en 1832, door zekeren Doctor der Wijsbegeerte, wienberg, die hier twee jaren lang, ten huize van den Deen-
{==315==} {>>pagina-aanduiding<<}
schen Gezant in den Haag, Huisonderwijzer geweest is, het volgende te lezen (getrouw vertaald):
‘De Maatschappij tot Nut van 't Algemeen heeft haar ontstaan te danken aan den verdienstelijken Lt. Generaal van der (den) bosch, die op Java, door de voortreffelijke huishoudelijkheid van een' uit China gevlugten Mandarijn, tot een schatrijk man is geworden, en van zijne millioenen iets besteedde, om woeste streken van zijn Vaderland naar Chinesche grondstellingen vruchtbaar te maken, en wel ten voordeele der behoeftigen; waaruit de hier zoo weldadige Armenkoloniën ontstaan zijn.’
‘Het land is een paradijs voor kraanvogels en kikvorschen. Door het taaije en gladde geduld van een volkje, dat kieuwen in plaats van longen schijnt gehad te hebben, is het bewoonbaar en zelfs sterk bewoond geworden.’
‘Dat in Amsterdam, in den Haag eene verachtelijke veilheid en laagheid van zedelijkheid heerscht, is voor eene wereldstad niet te verwonderen; maar velen willen beweren, dat het zedebederf diep in de levensaderen geworteld is; dat in de hoogere klassen, onder den schijn van eerbaarheid, een zedelijk bederf van grondstellingen is ingeslopen, hetwelk de vernietiging van ware zedelijkheid in Frankrijk zeer nabij komt.’
Vondel, dien de Schrijver vandel noemt, wordt (o wonder!) geprezen; maar hij was ook een geboren Duitscher, en slechts door verhuizing zijner ouders een Hollander. (Even alsof deze geene echte Nederlanders waren, slechts kortstondig om geloofsvervolging naar Keulen gevlugt.) Ziehier de vertaling van twee coupletten uit zijnen Rhijnstroom (*):

{==316==} {>>pagina-aanduiding<<}

‘Een tijd, die zulke bloemengekken in haren schoot gedragen heeft, [als de zeventiende Eeuw, toen de Tulpenhandel in bloei was] is onbekwaam geweest, groote publieke karakters voort te brengen, (*) en elke zoodanige liefhebberij doet vroeger of later afbreuk aan de ware liefde.’ Maar reeds genoeg, meer dan te veel! Hoe geduldig is het papier! Hoe geduldig de Hollander, die aan zulke vreemdelingen zijne kinderen toebetrouwt, en voor de dolste hersenvruchten en de schadelijkste nieuwigheden in Godgeleerdheid, Wijsbegeerte en andere wetenschappen, uit een land, waar zoo iets gedrukt en geprezen wordt, eerbiedig den hoed afneemt, en ze door zijne tockomstige Leeraren, in alle vakken, als waren het Godspraken, doet bestuderen en huldigen!

Het hooggheboren hollantsch bloet, 
En voelde in 't water zijnen gloet! 

Het eerste couplet is nog al redelijk vertaald; maar in het tweede is een Graaf in een graf verkeerd, hetwelk volstrekt geenen zin geeft, en het Hollandsche bloed wordt veranderd in Duitsche krijgslieden!

In het Mengelwerk van dit No., bl. 278, reg. 5, staat wordt, lees worden.






{==317==} {>>pagina-aanduiding<<}

Mengelwerk.

Bedenkingen over den zin der herhaalde bede van onzen Zaligmaker in Gethsemané.

De wijze, waarop zekere ongenoemde, zich teekenende S.K., mij overigens geheel onbekend, in de Boekzaal voor Mei 1834, bl. 621-626, den zin van des Zaligmakers bede tot God, uitgeboezemd in Gethsemané, poogt op te helderen, draagt even min, en nog minder mijne goedkeuring weg, dan de Eerw. adr. stolker aan dezelve zijn' bijval heeft willen schenken. De Steller van dat stukje sluit hetzelve met den wensch, dat bevoegde beoordeelaars zijn gevoelen ter zorgvuldige toetsing in datzelfde maandwerk (de Boekzaal) mogen brengen. Aan dezen wensch heeft de Heer stolker voldaan in dit tijdschrift (de Vaderl. Letteroef. 1834, No. 15, Meng. bl. 681-693).
De verklaring dier bede, waarop de Steller van dat stukje is gevallen, en welke hij zich vleit meer voldoende te zullen zijn, dan de tot hiertoe algemeen gevolgde, komt hierop neder: dat jezus met zijne bede niet zal bedoeld hebben, om van het lijden, hetwelk Hij, als de christus, moest ondergaan, te worden bevrijd, maar van die droefheid en angsten, welke het vooruitzigt van - gesterkt door eene hoog opgevoerde verbeelding van de zwaarte deszelven lijdens in Hem veroorzaakte. Maar hoe de Heer stolker van des Stellers meening nu zóó afkeerig kan zijn, als zijn Eerw. zich in welgemeld tijdschrift betoont, is mij niet helder Alles wèl bezien, komt het mij voor, dat de Steller en de Heer stolker, ten aanzien van het doel van des Zaligmakers zielelijden en de daaruit voortvloeijende bede, geenszins daadwerkelijk verschillen. De Heer stolker is van oordeel, dat de Steller in de bede, matt. XXVI:39, het dusgenaamde nieuw uitgevonden gevoe-
{==318==} {>>pagina-aanduiding<<}
len (voorbijgang van de toenmalig hem drukkende benaauwdheid, en in vs. 42 de gewone verklaring: voorbijgang van het geheele lijden en sterven) gelden laat; iets, hetgene stolker voorkomt eene zonderlinge tegenstrijdigheid te zijn en volstrekt onverstaanbaar. Maar men dringe slechts dieper in den geest des Stellers en plaatse zich op zijn standpunt, en dra zal men zien, dat hij het dusgenaamde nieuw uitgevonden gevoelen alleenlijk aankleeft, en dat hij vs. 42 aanhaalt, omdat, het zijn zijne eigene woorden, ‘het gevoelen, hetwelk ik verdedig, mij toeschijnt nog eene nadere bevestiging te krijgen uit aanmerking van de tweede bede naar den inhoud van vs. 42.’ Mij komt het althans voor, dat de Steller slechts één gevoelen, met hetwelk hij instemt, te berde brengt, en dat de
Zaligmaker, volgens hetzelve, met zijne herhaalde bede zal bedoeld hebben ‘bevrijding van zulk een mateloos leed, als zich thans aan zijne droefgeestige beschouwing en sterke verbeeldingskracht voordeed.’ Dezen zin vond hij in de bede van vs. 39, en geen' anderen zin geeft hij aan de bede van vs. 42 weder.
Meer nog, dan niet te hebben ingezien, dat alhier geene zonderlinge tegenstrijdigheid, zelfs geen verschil in gevoelens tusschen den Steller en den Eerw. stolker plaats grijpe, - meer dan dit heeft het mij verwonderd, dat den laatstgemelden Geleerde, die het in den Steller gispt, dat hij de uitdrukking herhaalde bede met beden verwisselt, - die hem, van wege zijne vermeende uitvinding, zoo oudsch! eene vingerwijzing doet, - die het (en met regt) als loutere willekeur in hem laakt, dat hij het woordje dezen τοῦτο (dezen drinkbeker, vs. 39) in eenen nadrukkelijken zin wil hebben opgevat, terwijl hij aan datzelfde voornaamwoord dezen (τοῦτο, in vs. 42) dien druk niet geeft: meer dan dit heeft het mij verwonderd, dat den scherpzinnigen stolker niet in het oog is gevallen het fijngesponnene van hetgene de Steller, in de laatste plaats, beweert, en bl. 621 en 622 uit elkander zet, en met Schriftplaatsen zelfs zoekt te

{==319==} {>>pagina-aanduiding<<}
staven: ‘het maakt,’ zegt hij aldaar, ‘gelijk gemakkelijk is in te zien, een wezenlijk onderscheid, of men zegt: uit een' drinkbeker drinken, dan of het luidt: eenen drinkbeker drinken.’ Deze bewering, voorkomende uit de neiging, om Oostersche poëzij door middel van Westersche kunsttermen toe te lichten en te ontleden, zweemt naar eene zifterij, welke aan de heilige uitlegkunde vreemd moest zijn, maar daarin, helaas! zoo menigvuldig nog heerscht, en zoo dikmaals tot valsch vernuft en tot verwarring van denkbeelden aanleiding geeft; terwijl ik geloof, dat juist deze beuzelarij den Heer stolker op de gedachte zal hebben gebragt, dat de Steller aan de bede in vs. 42 een ander doel zal hebben toegeschreven, dan aan die in vs. 39. Alzoo vervalt dan nu ook de grond van des Heeren stolker's aanwijzing, hoedanig de omschrijving van vs. 42 had moeten zijn; en deze behoeft zich dan ook geenszins te verontrusten, dat de omschrijving van des Zaligmakers bede, door den Steller geschied, de zoogenoemde nieuw uitgevondene verklaring, waar stolker zoo veel prijs op stelt, op losse schroeven stellen, of liever geheel omverre zal werpen; mits zijn Eerw., van zijnen kant, den Steller ontheffe van de beschuldiging van de eene de andere tegensprekende uitlegging van de beide beden, of van eene zonderlinge en onbestaanbare tegenstrijdigheid; - van welke beschuldiging de Steller zich, des behoevende, niettegenstaande zijne mislukte verklaring, wel zoude kunnen vrijwaren; terwijl hij, in dat geval, door den Zaligmaker beide te laten bidden, (en voorbijgang van tegenwoordig en te gelijk van alle toekomstig lijden) werkelijk een nieuw gevoelen (immers voor zoo verre ons bekend is) zou hebben in
de wereld gebragt.
Is dan nu de Steller in gebreke gebleven, zijne dusgenaamde nieuwe verklaring nader te staven, dan door de aanmerking, dat men op het aanwijzend voornaamwoord dezen drukken moet; de Heer stolker vat

{==320==} {>>pagina-aanduiding<<}
dan nu, ter gunste van hetzelve, de pen op, ten einde de meest aangenomene of gewone verklaring te bestrijden.
Dan, hoe aannemelijk stolker zijn gevoelen ook voordragen, en hoe geweldig zijn Eerw. het gewone ook moge aanvallen, veel schijnt mij nogtans tegen deszelfs betoog te kunnen worden ingebragt.
En wel, vooreerst, tegen de wijze zelve, waarop stolker het gewone gevoelen voordraagt: immers doet zijn Eerw. hetzelve alzoo uitkomen, alsof de Zaligmaker stellig gebeden zoude hebben, dat Hij niet lijden, niet sterven mogt; iets, hetgene de voorstanders van dit gevoelen niet zoo gaaf zullen aannemen. Vervolgens wordt hetzelve genaamd taalkundig onjuist, zonder dat zulks bewezen wordt, of in bijzonderheden aangetoond. Daarenboven worden aan hetzelve toegevoegd de niet vereerende bijvoegelijke naamwoorden hoogst aanstootelijk en onredelijk. Eindelijk worden uit de bede om afwending van lijden en sterven zoodanige slotsommen getrokken, alsof de Zaligmaker, alzoo biddende, het geheele oogmerk zijner komst in de wereld en het groot ontwerp der Godheid ten eenemale zou hebben willen omverre stooten en vernietigen; - maar hier gaat stolker te verre, gelijk wij straks nader wenschen aan te toonen.
Om nu niet, over hetgene stolker hier verder op laat volgen, en in geene betrekking staat tot de zaak zelve, uit te weiden, gaan wij liever terstond over, om de zaak in geschil ten toets te brengen, terwijl wij dezelve, eerst, aan de zijde der uitlegkunde, en, vervolgens, uit een mensch- en zielkundig oogpunt zullen beschouwen.
En wel wil dan de Heer stolker hier, in den eigenlijken zin, geen' angst aan den Zaligmaker hebben toegeschreven, en meent dien angst niet te kunnen vinden, dan in onze overzetting. Aan het woord ἀδημονεῖν, door mattheus (H. XXVI:37) en markus (H. XIV:33) gebezigd, en in onze overzetting vertaald door zeer beangst, in die van van der palm

{==321==} {>>pagina-aanduiding<<}
door diep beangst, wil stolker geene sterkere beteekenis hebben toegekend, dan die, waarin hetzelve voorkomt in den Brief van paulus aan de Philippiërs, (H. II:26) en, waar het, insgelijks door beangst overgezet, gevoegelijker zou luiden: bezorgd of bekommerd zijn; gelijk het dan ook door den Heer van der palm hier alzoo vertaald is. Gaarne stem ik den Heere stolker toe, dat de Overzetters aan dit woord, vermits de afleiding, liever zeg ik, de grond der afleiding van dit werkwoord onbekend is, eene verschillende beteekenis geven, naarmate zij best met den zamenhang meenen overeen te komen; - maar waarom, daar het begrip schuw of vrees (ἀ. δῆμος van. volk) bij het woord ἀδημονεῖν toch ten grondslag schijnt te liggen, dan ook, ten aanzien van dat akelige tijdsgewricht, waarin de Zaligmaker zich in Gethsemané bevond, aan de sterkste beteekenis dezes woords niet de voorkeur gegeven? Schijnt niet stolker zelf met de beteekenis van dit woord verlegen te zijn, wanneer zijn Eerw., alles, wat slechts naar vrees zweemt, van hetzelve willende hebben verwijderd, een ieder raadt, zulk eene vertaling te kiezen, als hem gevoegelijkst dunkt, en zelf voorstelt de uitdrukking: zeer bewogen, zeer ontroerd, zeer sterk aangedaan te zijn of worden? - Om dan nu op eene bepaalde beteekenis van ἀδημονεῖν terug te komen, zoo houd ik het er voor, dat, de evengemelde grondbeteekenis van dit woord aangenomen zijnde, wij, naar gelange de
zamenhang zulks vereischt, tusschen de verschillende graden van dezen verontrustenden toestand des gemoeds hebben te kiezen; als van zorg, bekommering, huivering, ontsteltenis, vrees, angst, schrik. En had dan (Philip. II:26) de getrouwe epaphroditus zich bekommerd, of, gelijk onze overzetting het heeft, was hij zeer beangst, van wege de bezorgdheid zijner Medechristenen omtrent den afloop zijner ziekte, - de tot in het binnenste zijner ziel geroerde Zaligmaker werd, door het vooruitzigt van zijn eigen op handen zijnde uitgezocht lijden, gewis meer dan be-
{==322==} {>>pagina-aanduiding<<}
kommerd, volgens onze overzetting en het gewone gevoelen: zeer beangst. Maar hoe wil stolker dan, dat wij de oorzaak der hevige aandoeningen, die Hem in Gethsemané bestormden, zullen ontdekken? - alleenlijk uit de bewoordingen van den grooten Lijder zelven: ‘zij was,’ zegt stolker, ‘droef heid: mijne ziel (zeide Hij) is geheel bedroefd tot den dood toe. Hij zegt niet: zij is zeer bevreesd of diep beangst, maar geheel bedroefd.’ Gereedelijk stem ik het toe, dat de Evangelieschrijvers des Zaligmakers betuiging in dezervoege wel niet hebben geboekt; maar dat zijne ziel zoodanig is gesteld geweest, heeft, mijns oordeels, althans markus ons verklaard, zeggende (H. XIV:33) καὶ ἤρξατο ἐκθαμβεῖσθαι καὶ
ἀδημθνεῖν. Trouwens, welke beteekenis zullen wij hier aan ἐκθαμβεῖσθαι, (van θάμβος, vrees) door onze overzetting vertaald: verbaasd worden, hechten, anders dan die van ontsteltenis en vrees? Immers wordt ditzelfde werkwoord ook door denzelfden Evangelieschrijver gebezigd van de vriendinnen van den Zaligmaker, toen zij in het graf van haren Meester, in stede van Hemzelven, eenen jongeling, in het wit gekleed, ontdekten; welk ontzettend gezigt, volgens het berigt van lukas, (die in zijn verhaal, H. XXIV:4, 5, gewaagt van twee mannen in blinkende kleederen) op het gemoed dezer vrouwen de aandoening van vrees te weeg bragt: immers lezen wij daar: en als zij zeer bevreesd werden (ἐμϕόβων).
Daar nu de Heer stolker niets meer bijbrengt, dan dit negative, om zijn gevoelen op uitlegkundige gronden te vestigen, zoo zullen wij, vervolgens, de zaak uit een ander oogpunt, uit dat der mensch- en zielkunde, beschouwen.
En waartoe zullen wij dan nu van alle deprimérende aandoeningen, welke toen het gemoed van onzen Zaligmaker vervulden, die der vrees uitsluiten? Hoe kan men het gewone gevoelen als zulk eene ongerijmdheid doen voorkomen, en het zoo onredelijk en ergerlijk noemen, Hem de bede om afwending van zijn nakend lij-
{==323==} {>>pagina-aanduiding<<}
den en sterven in den mond te leggen? Hoedanig hebben wij dan wel te oordeelen over de gedachten, welke in des Zaligmakers ziel oprezen, toen Hij, in zijne veertigdaagsche afzondering in de woestijn, tot zijn gewigtig werk zich voorbereidde? (matt. IV.) Of zullen wij ons dan insgelijks moeten ergeren aan den strijd der verzoekingen, met welke Hij toen had te worstelen; strijd, ‘waarvan,’ gelijk borger zegt, ‘zijn behoud of verstoring(?) afhing,’ doch welken Hij gelukkig overwon, door het wapen van Gods Woord? Zullen wij, bij de lezing hiervan, minder aanstoot gevoelen, dan bij de lezing van des Zaligmakers voorbereiding tot zijnen aanstaanden dood in deze stille landhoeve, waar wij Hem zien strijden met eene doodelijke droefheid niet alleen, maar ook (gelijk wij ons voorstellen) met een' ter neêrslaanden angst, veroorzaakt door het uitzigt op zijnen op handen zijnde marteldood, waarvan zijne menschelijke natuur met afkeer terugdeinsde; maar welken angst Hij insgelijks gelukkig overwon, door den bijstand des Hemelschen Vaders? (luk. XXII:43.) Wij behoeven hier niet, gelijk de Heer stolker meent, tot staving van dit gevoelen, eene verstandsverbijstering in te roepen; noch hebben wij dit gevoelen zelve noodig als argument, om zeker systematisch leerbegrip te ondersteunen. Verre van daar. Wij beschouwen den Zaligmaker hier als mensch, als voor het gevoel van smart zoo wel als van vreugde hoogst gevoelig mensch; als mensch, wiens ligchaam niet verhard was door groven arbeid, wiens
ziel zoo helder, zoo rein en zoo edel dacht, en wiens hart zoo veel te inniger gevoelde als zijne gewaarwordingen levendiger waren. Als zoodanig hooren wij Hem in Gethsemané bidden, dat de lijdenskelk van Hem mogt voorbijgaan, en wij vinden in deze bede niets den Zone Gods, den Zaligmaker der menschheid onwaardigs, niets tegenstrijdigs met zijn doorgaand karakter. - Het is wel zoo, jezus had zich vrijwillig aan de wereld overgegeven; ook wilde Hij geheel vrijwillig zich voor haar opofferen, en ongetwijfeld

{==324==} {>>pagina-aanduiding<<}
alle lijden, zelfs den dood, tot redding van zondaren ondergaan. Wij gelooven, dat het Hemzelv' bewust was, dat Hij, volgens het Goddelijk besluit, sterven moest. Zelfs lezen wij, tot onze verwondering, hoe Hij allentwege niet anders dan bedaard en gelaten over zijn lijden en sterven kon spreken. Nog meer - toen eens de gedachte aan zijnen aanstaanden dood Hem deed zeggen: nu is mijne ziel ontroerd: en wat zal ik zeggen? Vader! verlos mij uit deze ure? toen was het vast beradene: maar hierom ben ik in deze ure gekomen! de weêrklank op deze vraag. (joan. XII:27.) Maar, aan den anderen kant, vinden wij er ook niets vreemds in, dat Hij, die toen ontroerd kon zijn op de gedachte aan zijn nakend lot, werkelijk tot in het binnenste zijner ziel van vrees geschokt werd, nu het verschrikkelijke oogenblik was aangebroken, waarop Hij aan zijne wreedaardige vijanden zou worden overgeleverd. Thans al het folterendst lijden en den schandelijksten en smartelijksten dood, welke Hem wachtten, in alle derzelver akeligheid zich voor den geest stellende, wat wonder, dat Hij daarvoor ijsde en gruwde, dat Hij angstig werd en bange, en dat Hij van dat lijden en van die smarten, waarvoor zijne menschelijke natuur zulk een' hevigen afkeer gevoelde, gaarne wenschte verschoond te blijven; wat wonder, dat Hij dezen zoo natuurlijken wensch in den gebede aan zijnen Vader voordroeg, en dat Hij bad, niet dat het geheele oogmerk zijner komst in de wereld mogt verijdeld worden, enz. (gelijk stolker zulks, betrekkelijk het gewone gevoelen, wil doen voorkomen) maar dat Hij bad als een mensch, wiens vleesch zwak, maar wiens geest sterk was in het geloof aan God en in het vertrouwen op 's Vaders wijsheid: Vader! indien het mogelijk is, laat deze drinkbeker van mij voorbijgaan; doch niet gelijk ik wil,
maar gelijk Gij wilt! (matt. XXVI:39.) In één woord, jezus leed hier als mensch, die zich wel vrijwillig aan het lijden des doods overgaf, maar wien het veel strijd en moeite en eene buitengemeene inspanning van kracht

{==325==} {>>pagina-aanduiding<<}
kostte, zich zoo gewillig en gelaten aan die schande en smarten te onderwerpen. Zoo lang de, ieder gevoelig wezen ingeschapene, afkeer van lijden en dood met kracht in Hem werkte, zoo lang was het zijn wensch en bede, dat hetzelve van Hem mogt voorbijgaan; maar naauwelijks had zijn geest zich aan het verheven besluit gehecht: niet mijn, maar Gods wil moet geschieden, of helderheid en kalmte keerden in zijnen geest terug, en Hij stond, vast gelijk eene rots, met dezelfde bedaardheid en gelatenheid wederom daar, die Hem van alle kinderen der menschen, vóór en na Hem, zoo Goddelijk onderscheidde, en deze rustige taal deed voeren: den drinkbeker, dien mij de Vader gegeven heeft, zal ik dien niet drinken? (joan. XVIII:11.)
Ter beslissing kan in deze zaak wel niet het beroep op namen en mannen, als alles afdoende, gelden; maar, meent de Eerw. stolker uit de aanteekening van den Heer van der palm op den Brief aan de Hebreën (H. V:7) te kunnen opmaken, dat ook zijn Hooggel. den Zaligmaker geene bede om verlossing uit den dood in den mond legt, mijns oordeels is het juist door evengemelde Schriftplaats, dat zijn Ed. het gewone gevoelen boven allen twijfel wil verheven hebben; immers lezen wij in 's mans werk: Bijbel voor de Jeugd, 22ste Stuk (1833) bl. 96, 97: ‘Welke was de oorzaak van dien hevigen zielestrijd? Het was het drinken van den beker, waarvan Hij den Vader bad, dat hij van Hem mogt voorbijgaan. Er is geen twijfel aan, of die drinkbeker is niet het lijden, dat Hij thans ondervond, maar dat Hij straks ondergaan zoude, het lijden des doods, gelijk Hij zelf het op meer dan ééne plaats (men zie slechts matt. XX:22, joan. XVIII:11) genoemd heeft; en waaromtrent de Schrijver van den Brief aan de Hebreën (H. V:7) alle onzekerheid wegneemt.’ - Nogtans vind ik geene voldoende reden, om het gezegde in Hebr. V:7 (hoe zeer ook voor het gewone gevoelen pleitende, naar het oordeel van van der palm) op de aandoeningen

{==326==} {>>pagina-aanduiding<<}
van onzen Zaligmaker in Gethsemané te laten slaan. Ligtelijk laten Uitleggers zich daar henen leiden, wanneer zij door: in de dagen zijns vleesches zijne laatste levensen lijdensdagen verstaan; maar zoude, hetgene de H. Schrijver aldaar zegt, niet op een ander naargeestig tooneel uit des Zaligmakers leven, geenszins in de Evangeliën geboekt, kunnen worden te huis gebragt?
Eindelijk heeft de Eerw. stolker zich teregt geërgerd over de bedenking van het ongeloof, tegen de sterke aandoeningen van den Zaligmaker in deze bange ure ingebragt; en zoo geheel uit het menschelijk hart gegrepen is de schoone aanmerking, welke zijn Eerw., tot wederlegging dier bedenking, in het midden brengt. Vermits nu dezelve zoo geheel geschikt is tot wegruiming van alle ergernis, welke men ook aan het gewone gevoelen zou kunnen nemen, zoo neme ik de vrijheid, met het laatste gedeelte dier aanmerking, als komende der aangevochtene meening zoo schoon te stade, te sluiten: ‘Was jezus, voor eenige oogenblikken, zwak; zien wij Hem vervolgens, gedurende zijn lang en gadeloos lijden, niet in Goddelijke kracht? Hier hebben wij geen voorbeeld, om naast het zijne te stellen. En hier bewonderen wij zijne voorbeeldelooze sterkte met te meerdere verbazing, naar mate wij Hem, zoo kort te voren, zwakker gezien hebben. Ja waarlijk, zich alzoo en zoo spoedig te kunnen herstellen en verheffen, gaat alle denkbeeld van louter menschelijke en heldhaftige grootheid te boven; en, zonder onderstelling van bovennatuurlijken invloed en bijstand, weten wij er geen begrip van te maken. Het Evangelie meldt dan ook uitdrukkelijk, dat de Heiland dezelve ondervonden heeft.’

j.s. damsté, Pred.
Langezwaag, Jan. 1835.

Resultaten van eene statistiek der krankzinnigenhuizen door dr. Fuchs.

In de meeste landen van Europa worden meer manne-
{==327==} {>>pagina-aanduiding<<}
lijke dan vrouwelijke krankzinnigen in gezegde huizen opgenomen. Frankrijk en de Nederlanden (?) maken hier echter eene uitzondering; dit staat als 115:100. Van 138,487 in alle de landen verpleegde krankzinnigen worden 54,105 genezen, dus nagenoeg ⅖ deel. De gunstigste verhouding te dezen leveren de krankzinnigenhuizen zen Italië; daarna die van Noord-Amerika, Frankrijk, de Nederlanden, Grootbrittanje; - Duitschland en de Noordelijke Staten betrekkelijk het minst. Nergens komen de aanleidingen tot waanzin bij vrouwen zoo veelvuldig voor, als in Frankrijk; als: bemoeijing in het openbare leven, tot handelsspeculatiën toe; zucht om te behagen; hartstogten en ontucht, wier zaden reeds vroeg in het vrouwelijke hart worden gestrooid; terwijl men nergens zoo veel veile vrouwen, nergens zoo veel vrouwelijke misdadigers aantreft. Te Parijs komt inzonderheid sedert de Omwenteling (de jongste?) de kwaal bij vrouwen veel meer, dan bij mannen voor.
In het algemeen is krankzinnigheid veelvuldiger bij ongehuwden, dan bij gehuwden. Dit is vooral van toepassing op het mannelijk geslacht: ongehuwde mannen geven zich eerder en meerder over aan alle stormen en ongeregeldheden des levens, en de echtelijke betrekkingen, met name ook het verlies door dood of scheiding, maken veel minder indruks op den man, dan op de vrouw. - Bij het vrouwelijk geslacht, daarentegen, hebben de gehuwde krankzinnigen de overhand: zij huwen doorgaans vroeger; worden dan eerst in burgerlijke betrekkingen en derzelver wisselingen, huiselijke onaangenaamheden, zorgen, jaloezij enz. gewikkeld; kramen, enz. Vandaar de betrekkelijk zoo talrijke weduwen en gescheidene vrouwen onder de waanzinnigen.
Onder de hoogere standen staan groote kooplieden en staatsbeambten het meest voor krankzinnigheid bloot. Geleerden en kunstenaars worden er betrekkelijk zeldzaam door aangetast. Allerminst renteniers.
De resultaten van 's mans onderzoek zijn, behalve de reeds genoemde, deze:

{==328==} {>>pagina-aanduiding<<}


1.Krankzinnigheid is geen kind der beschaving, gelijk men beweerd heeft. Zeldzaam bij de Wilden, is zij veelvuldiger bij-halfbeschaafde volken, dan in de meestbeschaafde landen der aarde.

2.Zij is zeldzamer in Katholieke en Mohamedaansche, dan in Protestantsche landen.

3.Handelstaten leveren de meeste waanzinnigen.

4.Zij zijn veelvuldiger in de steden, dan op het land.

5.De gemiddelde betrekking van krankzinnigen tot de bevolking in het beschaafde Europa is 1:900.

6.Krankzinnigheid is in de nieuwere tijden op verre na niet zoo zeer toegenomen, als velen beweren; ja, in vele landen is zij stellig verminderd.

7.Het meest in het oog vallende tijdelijke toenemen van het getal der krankzinnigen is het gevolg van algemeene rampen, hongersnood, oorlog, omwentelingen enz.

8.Ze worden het meest tusschen het 30 en 50ste levensjaar waargenomen; doorheen vroeger bij mannen, dan bij vrouwen.

9.De hoogere standen leveren minder krankzinnigen, dan de geringere; en bezigheden, die weinig geestinspanning vorderen, meer, dan de omgekeerde.

10.Het galachtig temperament is het meest vatbaar voor de kwaal.

11.Om den tijd des zomerzonnestands ontwikkelt zij zich het veelvuldigst; in Januarij en Februarij het zeldzaamst.

12.Somatische en psychische invloeden zijn gelijkelijk aanleidende oorzaken; deze meer bij mannen, gene bij vrouwen.

13.Onder de ligchamelijke oorzaken staan voorafgegane ziekten - bij de vrouw met name verstoringen in het genitale stelsel - op den voorgrond.

14.Rampen, armoede en huiselijk verdriet veroorzaken haar veel dikmaler, dan eenigerlei andere psychische invloeden.

15.Bij het mannelijk geslacht zijn manie en onnoozelheid - bij het vrouwelijke, zenuwoverspanning en melancholie de veelvuldigste vormen der krankzinnigheid.


{==329==} {>>pagina-aanduiding<<}

16.Van 100 krankzinnigen genezen doorheen 40.

17.Hoe jonger de lijders en hoe verscher de gevallen zijn, des te talrijker zijn de herstelden. Meer dan drie vijfden der genezingen vinden in het eerste jaar plaats.

18.Onder de verschillende vormen, geeft de manie de meeste, melancholie en zenuwoverspanning eene min gunstige, en onnoozelheid de minste kans op herstel.

19.60 van de 100 blijven al hun leven krankzinnig.

20.De jaarlijksche sterste in de krankzinnigenhuizen is gemiddeld 1:10.

21.Onnoozelheid telt de meeste - melancholie de minste dooden.

22.Gelijk de krankzinnigheid in haar eerste tijdperk het gemakkelijkst genezen wordt, is zij alsdan ook het ligtst doodelijk: meer dan de helft der sterfgevallen vinden in het eerste jaar plaats; hebben de kranken eenige jaren doorgestaan, zoo kunnen zij zelfs een' hoogen ouderdom bereiken.

23.Beroerte en ingewandskwalen, tering en waterzucht zijn de ziektevormen, waaronder de meeste krankzinnigen bezwijken.





Eenige berigten aangaande Batta. Door J.H. Domis, Resident van Sourabaya. (*)

Batta, een uitgestrekt landschap, is in het westelijk gedeelte van het eiland Sumatra gelegen, tusschen de rivieren Sinkill en Tabyong, zich dwars over het eiland tot de oostkust uitstrekkende. Wij hebben daar geene bezittingen. Te Poudjan, een klein eiland, in de baai van Tapanolie gelegen, hebben wij een post en bezitting. De Posthouder heeft aldaar het gezag. Op den vasten wal bevinden zich eenige Kampoongs, door ne-
{==330==} {>>pagina-aanduiding<<}
gen Hoofden geregeerd, die zich Radjas noemen, een klein pensioen genieten, en zich als aan ons verbonden beschouwen.
Ik zal hier eenige aanteekeningen doen volgen van hunne gewoonten, welke ik, te Padang zijnde, vernomen heb.

Het is eene bepaalde wet onder de Batta's, dat de dood door opeting als straf zal worden opgelegd in de volgende gevallen: 1o. In overspel. 2o. Rooverij des nachts. 3o. In belangrijke oorlogen; dat is te zeggen: wanneer het eene District tegen het andere opstaat, worden de gevangenen opgeofferd. 4o. In geval van onderlinge huwelijken in denzelfden stam, hetwelk verboden is, omdat zij in dat geval dezelfde voorouders hebben. 5o. Voor verraderlijke aanvallen op een huis, dorp of persoon. - In alle de bovenstaande gevallen is het wettig, dat de voorwerpen worden opgegeten, en wel levend; dat is te zeggen, dat zij niet te voren van het leven worden beroofd. Het slagtoffer wordt aan een stok gebonden, met zijne armen uitgestrekt, terwijl de verzamelde Batta's in een' kring rondom hem geplaatst worden en het Hoofd het bevel geeft om het eten te beginnen. De grootste vijand, wanneer het een gevangene is, of de beleedigde in andere gevallen, heeft de eerste keuze; en wanneer die zijn stukje heeft afgesneden, kunnen de anderen zoodanige stukken afsnijden, als waarvoor zij lust en smaak gevoelen, en wel tot zoo lang als al het vleesch is afgepluisd en verslonden. Het wordt raauw of gebraden gegeten, doch meest altoos in sambel, een mengsel van Spaansche peper (ristjes), trassie (verrotte garnalen), zout, uijen enz., gedoopt, hetwelk zij altoos gereed hebben. Wanneer de man een gevangene is, in den oorlog genomen, wordt hij op de plaats zelve terstond opgegeten. Zelfs wanneer hij ook reeds mogt begraven zijn, graven zij het ligchaam op, om het vleesch van den reeds gestorvenen te eten; doch dit heeft alleen plaats in geval van oorlog.
Alle geloofwaardige Hoofden getuigen ook, dat het

{==331==} {>>pagina-aanduiding<<}
een vast gebruik is, om de slagtoffers niet te dooden, vóór en aleer al het vleesch van hen is afgesneden, en wel door het etende gezelschap; en mogt het gebeuren, dat hij zoo lang in het leven blijft, dan treedt het Hoofd of de beleedigde partij voor, snijdt zijn hoofd af, hetwelk hij met zich als een zegeteeken huiswaarts brengt. In geval van overspel, is het den beleedigde vergund, om één oor of de beide ooren te nemen; doch de plegtigheid mag niet plaats vinden, of de nabestaanden der vrouw moeten daarbij tegenwoordig zijn en daaraan deel nemen. In deze en andere gevallen, waar de misdadiger veroordeeld is om opgegeten te worden, wordt hij een à twee dagen opgesloten, om alle de inwoners te kunnen verzamelen, (dat is te zeggen, mannen.) Alsdan wordt hij zeer bedaard en in koelen bloede opgegeten, met even veel plegtigheid, en misschien meer, als een doodstraf in Europa wordt ten uitvoer gebragt. De beenderen, nadat het vleesch is afgesneden, worden verstrooid weggesmeten; het hoofd alleen wordt bewaard; de hersenen behooren aan het Hoofd of de beleedigde partij, die dezelve gewoonlijk in eene flesch bewaart, om daarmede te tooveren of iets dergelijks te doen. Zij eten de ingewanden niet, doch houden van het hart, en verscheidenen drinken het bloed uit bamboezen. De palmen der handen en de zolen der voeten zijn de smakelijkste en gezochtste beetjes. Hoe afschuwelijk en verschrikkelijk die gewoonte ook is, is het evenwel de waarheid, dat aan de uitoefening en de veroordeeling de ernstigste overweging onder hen voorafgaat, en dezelve, buiten de gevallen van oorlog, zelden het gevolg is van eene onmiddellijke of persoonlijke wraak. In alle criminele gevallen worden de partijen behoorlijk gehoord en regt gesproken, en geene straf kan worden uitgeoefend, vóór en aleer het vonnis op eene wettige wijze op de openbare markt is uitgesproken. Daar verzamelen zich de Hoofden van de
naastbijgelegene dorpen, hooren de getuigen, en beraadslagen over de misdaad en waarschijnlijke schuld of onschuld des aangeklaagden. Wanneer het

{==332==} {>>pagina-aanduiding<<}
vonnis geslagen is, wordt hetzelve bekrachtigd door de Hoofden met het drinken van toeak of toddy (een zuur vocht, uit het sap des palmbooms bereid wordende); hetwelk kan worden gelijkgesteld met de onderteekening en zegeling der vonnissen bij ons. Geene voorbeelden zijn er bij die gelegenheid van dronkenschap. Het volk neemt rijst met zich mede, om die bij het vleesch te eten; doch geen gebruik van toeak wordt toegestaan. De straf wordt altoos in het openbaar uitgevoerd. De mannen alleen worden bij het maal toegelaten, daar het der vrouwen verboden is, het vleesch van den man (menschenvleesch) te gebruiken (denkelijk uit beduchtheid, dat zij daarop zouden verlekkerd worden.) Het vleesch mag van de plaats niet worden weggevoerd, maar moet op het oogenblik verbruikt worden. Men kan vrij gelooven, dat de Batta's meer aan hunne wetten gehecht zijn, dan de Mahomedanen aan hunnen Koran; dat het getal der veroordeelden zeer groot is; dat, waar de naam van Batta bestaat, de wetten stipt worden opgevolgd, en dat het alleen in de nabijheid van onze bezittingen is, dat dezelve meer gewijzigd of veronachtzaamd worden, hoezeer men echter nog vele voorbeelden zelfs digt bij onze bezittingen aantreft, getuige het groot getal schedels van slagtoffers, bijna in ieder huis, door een' Batta bewoond, opgehangen.
Ten opzigte van de gretigheid, waarmede zij het menschenvleesch verslinden, is het gebleken, dat, afgescheiden van de zucht tot wraak, die wel bij de eersten onder hen bestaat, de helft der bevolking het vleesch met smaak eet en daarover met genoegen spreekt, en bij de andere helft, hoezeer deze tegenwoordig daar geen deel aan neemt, menschenvleesch in het algemeen wordt gehouden smakelijker te zijn dan het vleesch van eene koe, buffel of varken.
De ouders, wanneer die oud zijn en zich niet meer in staat bevinden om voor hun onderhoud te zorgen, worden door de kinderen en naastbestaanden opgegeten. De Resident van Padang verhaalde mij, dat zulks niet al-
{==333==} {>>pagina-aanduiding<<}
leen nog het gebruik was, maar dat men de ouders, die daartoe door den familieraad beschikt waren, in een' boom plaatste, waaruit zij zich dan lieten vallen, hetwelk het teeken was, dat de vrucht rijp was en moest gegeten worden.
Het is echter ook bij hunne gewoonten in gebruik, dat de veroordeelde, door den beleedigden persoon of het Hoofd, kan worden vrijgesteld van den dood; doch dit staat geheel aan de verkiezing van de gegriefde personen, die hun slagtoffer kunnen doen opeten, of wel als slaaf verkoopen; schoon de wet zegt, dat hij moet gegeten worden, en de gevangene dus geheel aan de barmhartigheid van zijnen vervolger is overgelaten. Wanneer de veroordeelde mogt ontvlugten, moet de zoon de straf ondergaan. De Luitt. poland heeft mij verhaald, dat hij bij den Posthouder te Tapanolie een' jongeling had gezien, wien dit lot moest treffen, doch die op verzoek van den Posthouder, die zulks vernomen had, werd vrijgegeven, echter onder de heilige voorwaarde van nimmer weder in zijn land te zullen komen. - Volgens het algemeen gevoelen, hetwelk echter blijkbaar op eene grove dwaling berust, lijdt de man, die gegeten wordt, slechts eenige weinige oogenblikken, en geeft hij gewoonlijk maar één' schreeuw, als men hem het oor afsnijdt.
De Batta's worden overigens voor eerlijke lieden en getrouwe vrienden gehouden. - Het is niet onder hen, dat de neven rang en titels erven. Zij trouwen bij overeenkomst der ouders, en de oudste zoon is opvolger. Eigendom wordt verdeeld ⅔ aan den oudsten zoon en ⅓ onder de overige zonen en dochteren. Wanneer een Batta meer dan ééne vrouw heeft, treedt de oudste zoon van de eerste vrouw op. - De opperste God der Batta's is genaamd debatta assi assi, en hij wordt voorondersteld batara goeroe en mangala boelan geschapen te hebben, uitmakende de mindere personen in de drieëenheid van hun geloof. Zij hebben een' geestelijken Vorst, die algemeen erkend wordt, en die in alle zaken van algemeenen tegenspoed en ongeluk geraadpleegd wordt. Zijn titel is Sa Singah Maha

{==334==} {>>pagina-aanduiding<<}
Rajah, en hij woont te Babara in het District Taba. Hij is een afstammeling van het oude Menangkabouwsche geslacht, hetwelk geen bestuur kent. Hij is reeds de dertigste afstammeling, en eet geen spek noch drinkt toeak. Aan hem wordt eene bovennatuurlijke magt toegekend. - Het alphabet is door datae datae en datae cabi ingevoerd.
Mr. ward zegt, dat hij in de Batta's een vreedzaam en bedaard volk heeft gevonden, en veel meer aan een geregeld bestuur onderworpen, dan velen vooronderstellen, schoon hun bestuur van eenen zonderlingen aard is. Hij werd aldaar zeer goed ontvangen, en heeft zich met Mr. burton in het District Salendang eenige dagen opgehouden. Meer dan 3000 menschen waren verzameld om hen te zien. Zij stonden vier uren lang op eene verhevene plaats, twaalf voeten hoog, om zich te laten beschouwen. Dagelijks kwamen er van onderscheidene Districten de inwoners, om hen te komen zien. Zij beschouwden hen als Goden, vereerden hen, en zij hadden over de behandeling van de Batta's niet te klagen. Mr. burton was zoodanig met het volk en land ingenomen, dat hij zich met zijne vrouw en kinderen aldaar heeft nedergezet en er scholen heeft opgerigt; doch, nadat hij eenige scholen had daargesteld en eenige vrucht van zijnen moeijelijken arbeid begon te plukken, zijn hij en zijn gezin, als slagtoffers van het klimaat, bezweken.
Het gunstig onthaal, hetwelk de Heeren ward en burton in de Battasche landen genoten, hebben sedert verscheidene Zendelingen uitgelokt, om ook die landen te gaan bezoeken; maar zij zijn zoo gelukkig niet geweest. In het begin van 1834 is een Fransche Zendeling naar Tapanolie vertrokken, om de Batta's te bekeeren; doch is aldaar spoedig gestorven, en men onderstelt, dat hij vergeven is. Een ongelukkiger lot heeft de twee Amerikaansche Zendelingen henry lyman en samuel munson getroffen, die even vóór mijne komst te Padang derwaarts waren vertrokken, en die

{==335==} {>>pagina-aanduiding<<}
in de maand Julij van dit jaar ook aldaar zijn opgegeten, hebbende beiden hunne vrouwen te Batavia achtergelaten. De jongen, of bediende, die gelukkig ontkomen is, heeft mij het volgende verhaald:
Niettegenstaande dat men hun dat reisje had afgeraden, en de Posthouder van Tapanolie en de Radjas van de Kampoongs, op den vasten wal gelegen, hun alle mogelijke gevaren hadden doen zien, die met hunne onderneming zouden gepaard gaan, beleven zij, als verkondigers van Gods woord, bij hun genomen besluit volharden, daar zij geen ander oogmerk hadden dan om goed te stichten. Zij kregen dien ten gevolge een paar oppassers met zich en volk om hun goed te dragen. Naauwelijks een dag reizens van Tapanolie zijnde, verklaarden de Hoofden aldaar hun stellig, dat zij gevaar liepen van vermoord te zullen worden, wanneer zij hunne reize vervolgden, daar hij hun geene de minste zekerheid kon bezorgen, omdat de Districten vijandig waren. Dit echter mogt almede niet baten, en zij gingen op reis.
Naauwelijks een paar uren van de Kampoong verwijderd zijnde, ontmoeteden zij eene verzameling 200 à 300 mannen, die op hen vuurden en één der Zendelingen troffen. Zij kwamen toen met geweld aanloopen, maakten zich van hun beiden meester, bonden den eenen, en verdeelden het ligchaam van den anderen, die getroffen was, onder de aanwezenden, zoodat ieder een stukje van hem bekwam. Dit moest de jongste Zendeling, samuel munson, aanzien, die, nadat men daarmede gereed was, werd medegevoerd, om terstond in de Kampoong gemeenschappelijk opgegeten te worden. De bediende had dit alles gezien en is toen gevlugt, hebbende zijn leven te danken aan de bijzondere bemoeijenis, die zij met den Zendeling hadden, uit vrees dat die zoude ontkomen. - Dit voorval heeft te Padang diepen indruk gemaakt, en de algemeene verontwaardiging opgewekt tegen een volk, dat bij elke gelegenheid toont, dat zij ware kannibalen zijn. Welk een

{==336==} {>>pagina-aanduiding<<}
verschrikkelijk iets, bij zijne volle kennis zijnen vriend dien wreeden dood te zien ondergaan, met de zekere bewustheid, dat hem datzelfde lot te wachten stond! Hij had zijnen ouderen vriend, op reis zijnde, nog aangeraden om terug te keeren; doch deze vond zijne vrees niet gegrond, als niet kunnende vooronderstellen, dat zij, die in vrede Gods woord kwamen verkondigen, gevaar zouden loopen om vermoord te worden.
De Heer boyel, te Padang, ontving, juist toen ik daar was, hunne goederen, en ik zag nog twee brieven op de tafel, die zij, een paar dagen vóór hun vertrek van Tapanolie, aan hunne vrouwen te Batavia hadden geschreven, om met de eerste gelegenheid derwaarts verzonden te worden. Welk eene tijding voor die echtgenooten! Hoezeer zal haar alsnu de Christelijke Godsdienst te stade komen, die weldadige leer, waarvoor hunne mannen als Martelaren gestorven zijn!




Tafereelen uit het maatschappelijk leven der Noord-Amerikanen.

(Vervolg van bl. 190.)

De Boardings. Weldadigheid. Reis naar Philadelphia.

Mijn echtgenoot had mij naar Philadelphia bescheiden. Wij zouden aldaar den zomer doorbrengen, en dan in den herfst naar het zuiden trekken, om er verder ons geluk te beproeven. Ik had dus met den eersten Mei onze gehuurde woning verlaten. Wij namen nu vooreerst ons verblijf in eene dier herbergen, welke hier in menigte zijn en boardings genoemd worden. De boardings verschillen van de andere logementen slechts daardoor, dat de gasten in dezelve onderling kunnen verkeeren en, behoudens de welvoegelijkheid, huiselijken omgang hebben; terwijl de goede toon eischt, dat in Amerikaansche logementen (hôtels) mannen en vrouwen gestrengelijk van elkander verwijderd blijven. Hoe voornamer men zich voordoet, des te meer leeft men in kloosterachtige afzondering; en hierdoor ontstaat een wedijver, die meer-
{==337==} {>>pagina-aanduiding<<}
malen koddige tooneelen veroorzaakt. De vrouwen bewonen den eenen vleugel van het huis, hare mannen, zonen, broeders, vrienden den anderen; twee verschillende parlours dienen tot eetzalen en voor gezellig onderhoud. In de boardings is een vertrouwelijker omgang geoorloofd. Geheele familiën, en dikwerfs zelfs de rijksten, leven, gemakshalve of om andere redenen, jaren lang in zoodanige herbergen, en vormen op deze wijze meer of min een besloten gezelschap. Hier is het mogelijk, kennis te maken. In dezelfde spreekzaal vergaderen alle de gasten, en zijn van den morgen tot den avond bij elkander. De Dames brengen hare handwerken mede; de Heeren kaauwen tabak en lezen de nieuwspapieren. Soms is er onder dezelven een snaak, die door eene geestige aanmerking een gesprek weet aan te vangen. De vrouw, die eenig werk medebrengt, geeft hierdoor te kennen, dat zij tot het gezelschap behoort. Ja, dit is een teeken, dat men haar aanspreken mag, en zelfs niet behoeft te schromen, met haar te boerten. Een Amerikaansch
Gentleman, die zijne wereld verstaat, legt het er steeds op toe, dat de schoone telkens gelegenheid erlange, om met hare geestvermogens te schitteren; waarvoor hem gewoonlijk dan ook hare dankbaarheid tot belooning verstrekt. Eenige oefening is voldoende, om in deze soort van geestigheid zeer bedreven te worden, dewijl veelal dezelfde kunstjes ter bereiking van hetzelfde doel dienen. Hier wordt niet gebreid. Met borduurwerk en andere fijne vrouwenhandwerkjes overstroomt Frankrijk de Vereenigde Staten, zoodat die goederen zeer laag in prijs zijn en voor gemeen gehouden worden; maar het naaijen van wit katoen en linnen kost veel, en is gevolgelijk in aanzien. Fatsoenlijke lieden kunnen er zich dus mede bezig houden, hetgeen dan ook gewoonlijk na het ontbijt plaats heeft, en aan de Heeren soms stoffe tot een boertend gesprek oplevert. ‘De Ladies zijn heden zeer vlijtig,’ zegt een Fashionable, terwijl hij voor den spiegel treedt en zijne broek hooger optrekt. Hij krijgt geen antwoord, doch vervolgt: ‘Onze Reverenden (Weleerwaardigen) hebben het toch regt goed; ik krijg zin, om ook een Geestelijke te worden. Ik bemerk zoo even, dat de draagbanden mij het hemd beginnen door te slijten.’ De vrouwen zetten een ernstig gezigt; maar de spreker nadert tot eene derzelven en grijpt haar werk aan, dat evenwel hem uit de hand gerukt wordt. Hierop heeft de

{==338==} {>>pagina-aanduiding<<}
volgende woordwisseling plaats: ‘Dat is zeker een hemd voor Mijnheer uw' man?’ - ‘Neen, Mijnheer!’ - ‘Dus voor een' Weleerwaarden?’ - ‘Ook niet; het is kerklinnen.’ - ‘Laat dat zijn; het is toch een hemd, dat zie ik.’ - ‘Gij vergist u, Mijnheer! Gij zijt heden in eene vrolijke luim.’ - ‘Ik ben zoo luimig, om te willen wedden, dat het een hemd is.’ - ‘Mijnheer! gij drijft de scherts te ver; gij wilt mij in verlegenheid brengen, maar ik zal u beschamen: het is noch een hemd, noch kerklinnen, maar een kussensloop.’ Terwijl zij deze woorden spreekt, trekt zij de mouwen van het hemd naar binnen, naait spoedig met groote steken de halsopening toe, springt op, en houdt het hemd aan het opene ondereind omhoog, om met een' zegepralenden blik haar werk aan het gezelschap te toonen. Eene luide toejuiching, ondersteund door het daverend stampen van dertig gelaarsde voeten, strekt tot bewijs van de volle goedkeuring der mannen. De vrouwen geven aan hare spotzucht lucht door een gelach, dat de schertser zeer bescheiden zich laat welgevallen. Eene geheele maand lang blijft deze zinrijke uitvlugt met het hoofdkussen het onderwerp des gespreks. Men bewondert die geestigheid, bootst dezelve met eenige kleine wijzigingen na, en herhaalt zulks gedurig.
In de gegevene omstandigheden was het mij zeer aangenaam, dat ik berigt kreeg, om naar Philadelphia te vertrekken; want dit gemeenschappelijk leven wilde mij volstrekt niet bevallen. Ik miste steeds den eigen haard en den kleinen, maar aangenamen kring der gezelligheid, dien ik eindelijk gevonden had, en waarin ik ondervond, dat onder de New-Yorkers ook voortreffelijke menschen en goede gezelschappen zijn, welke ons schadeloos stellen voor al het kwade, dat men onder den grooten hoop aantreft. Hoe meer moeite nu het gekost heeft, dezelve op te zoeken, des te smartelijker valt de scheiding. Dat het hier te lande zoo moeijelijk is, vrienden te maken, ligt in den aard der omstandigheden; want onder de menigte vreemdelingen, die telkens aankomen, zijn maar al te veel gevlugte misdadigers en fortuinzoekers, die wegens hunne bedriegerijen niet vertrouwd kunnen worden. Deze vinden hier wel een vrij verblijf; maar de naam van vreemdeling en het Amerikaansche karakter maken het voor hen zeer moeijelijk, om voort te komen. Met zoodanige lieden in éénen rang gesteld te worden, valt zeer hard, maar is ten deele ook toe te schrijven aan de

{==339==} {>>pagina-aanduiding<<}
omstandigheid, dat niemand naar een' pas of bewijs van goed gedrag wordt gevraagd. De Amerikaan meent schier in elken vreemdeling een' ellendeling te zien, die door zijne vlugt uit zijn vaderland stilzwijgend bekentenis van zijne schuld doet. In een geheel ander licht beschouwt men de inlandsche kunstvlijt; de Amerikaan meent alle de ondernemingen, welke hij met uitzigt op winst doet, te kunnen regtvaardigen voor de wet, waaraan hij zich onderwerpt, en daarom houdt hij dezelve voor betamelijk. Mislukken zijne plannen en loopt het ten ergste, zoo heeft hij zich vergist en het spel verloren; maar zijn geweten blijft zuiver en onbevlekt, als zijn naam. Zijne bedoeling was geen bedrog, maar winst; en daarin ligt het onderscheid, dat men op alle vreemdelingen zeer scherp toepast. Evenwel zijn er ook reeds gevallen voorgekomen, welke misschien, herhaald wordende, deze uitvlugten allengs minder gemakkelijk voor bedriegers zullen maken, en dus eene betere behandeling van den eerlijken vreemden reiziger ten gevolge hebben.
Alle mogelijke en uitdenkbare policiemaatregelen hebben, tot duslange, de straatbedelarij in Europa schier nergens kunnen afschaffen; maar de Amerikaan beroemt zich, dat men in zijn land geene bedelaars vindt; dit is letterlijk waar, en heeft zijnen grond alleen in hunne vaste gewoonte, om op straat nooit in den zak te tasten. Niets ter wereld ware in staat, hen daarvan af te brengen, en tegen stouteren indrang beschermt hen de wet; waagt de ellendige aan hunne deur te kloppen, zoo opent zich voor hem terstond het gevangenhuis.
Ik heb veel gehoord en gelezen van de weldadige inrigtingen, welke hier zouden bestaan; mij zijn er slechts weinige bekend, welke aan het doel beantwoorden, ofschoon er zeer vele zoogenaamde Maatschappijen der Weldadigheid bestaan, welke onder het toezigt en bestuur van vrouwen gevormd worden. Bij de Voorzitster van zoodanige Committee of Charity vergaderen tweemaal 's weeks de leden van het gezelschap, welke onder elkander als eerste en tweede Vice-presidente, Secretaresse, sprekeressen, opzieneressen enz. enz. titel en rang hebben. Enkel uit liefdadigheid verledigen zij zich, om uit oude lappen kleedingstukken van den zonderlingsten smaak te vervaardigen. Menige vrouw offert de op school gemaakte teekeningen van hare dochter; eene andere brengt zelfs een' ouden kanarievogel met deszelfs kooi. Alle

{==340==} {>>pagina-aanduiding<<}
deze goederen nu moeten ten voordeele der armen verkocht worden. Bij elke zamenkomst wordt berigt gegeven van alles, wat er ingekomen is; voorts doet de Voorzitster eene aanbeveling, om naar hulpbehoevenden om te zien, en zij sluit de vergadering. Die last nu ware ligt te volbrengen; want ofschoon de ellende wel niet op alle straten in het openbaar rondloopt, zoo verschuilt dezelve zich ook geenszins in donkere sluiphoeken: integendeel, de ongelukkigen hebben hier hunne verzamelplaats, en dit is de schoonste en bekoorlijkste plek in New-York.
Aan het einde der stad, tegenover de groote havenplaats, onder de lommer der boomen, liggen op het gras honderden menschen, die in langen tijd geen brood hadden, om te eten - ongelukkigen, welke onbewegelijk, met de wanhoop op het gelaat, naar den hemel staren, en dat op eene plaats, Bowling-green genoemd, die tot eene aangename wandelplaats als geschapen schijnt. Maar de Amerikanen zijn geene liefhebbers van dit vermaak. Zelden ontmoet men hier eenen wandelaar, behalve soms een' schrijver van eene kolenmijnonderneming of van een kantoor voor landerijen, of een' besteder van dienstboden, of welligt een' anderen vaderlander (in den Amerikaanschen zin des woords), die sluipswijze door de lanen gaat, om nieuwe offers op te loopen, of het bestaan der reeds in ellende gedompelde lieden eenige dagen te rekken, terwijl hij hen door een paar dollars verleidt, om naar hun land brieven te schrijven, welke het hooge loon en den gemakkelijken arbeid in de kolenmijnen, den benijdenswaardigen toestand der landbouwers, en het gelukkige lot der dienstbaren, hunne aangename en vriendschappelijke betrekking tot hunne heeren, of, gelijk men het hier uitdrukt, van de helpers tot derzelver verzorgers, schetsen. Een enkele brief van dien aard kan soms twintig en meer huisgezinnen tot landverhuizen bewegen. Rekent men dezelve door elkander elk op vijf personen, zoo brengt hunne landing een bedrag van driehonderd dollars in de kas van het Hospice of Refuge; en wat zij verder nog medevoeren, strekt altijd het land tot voordeel. Tevens wordt het arbeidsloon lager van wege de menigte der ledige handen, en de Amerikaansche nijverheid levert des te voordeeliger uitkomsten.
De reis naar Philadelphia is op een' schoonen dag zeer aangenaam. Men betaalt vier dollars, en gaat des morgens tegen zes ure op eene welingerigte stoomboot, waar men

{==341==} {>>pagina-aanduiding<<}
steeds een talrijk gezelschap van fraai uitgedoste Heeren en Dames aantreft; want, gelijk reeds gezegd is, de stoombooten vervangen hier de plaats van salons en zijn eene soort van ongemaskerde redoutes. De kajuit is het rendezvous der beaumonde, en somwijlen ook der verliefden, welke gewoonlijk hier hunne avonturen aanvangen, die dan verder in de boardings voortgezet worden. Elk dezer vaartuigen heeft, behalve de sierlijke tent op het verdek, eene kajuit voor de Heeren en eene, voor de mannen ontoegankelijke, voor de Dames, eene gemeenschappelijke eetzaal en een paar kleedkamers, waarin de genen, welke niet behoorlijk gekleed aan boord komen, terstond gaan, zich laten scheren en het haar opmaken, ook wel van linnen verwisselen, en eerst, nadat zij de meestmogelijke zorg aan hunnen opschik besteed hebben, onder het overige reisgezelschap verschijnen.
De pakgoederen worden vóór op het schip op eenen hoop geplaatst. Een ieder moet dus op het zijne passen. Daarom is dan ook op de plaatsen, waar men aanlegt, waar er reizigers uitgaan en anderen inkomen, het gedrang naar dat gedeelte van het schip zeer groot, en eene verwisseling van goederen heeft niet zelden plaats. Deze verzinningen worden gewoonlijk, schoon soms eerst na verloop van maanden, hersteld; want er is zeldzaam een voorbeeld, dat er opzettelijke ontvreemding plaats heeft. Nooit hoorde ik van een' echten Amerikaan, dat hij gestolen had. Daden, welke voor de wet strafbaar zijn, begaat hij niet ligt. Hoogst zeldzame gevallen der uitbarsting van woeste hartstogten uitgezonderd, blijven wil en bedoeling bij hem in zekeren zin steeds onderworpen aan den eisch van het burgerlijk regt, ofschoon dan ook zijne zedeleer daarbij niet die van eenen confucius is. Maar de Amerikaan heeft te veel zelfvertrouwen, om van eenen vreemde, althans om van eenen Chinees te leeren.
De Amerikanen reizen gaarne met de stoomboot. Men bemerkt spoedig, dat zij zulks gewoon zijn. Ieder heeft zijne reisgoederen in een klein koffertje, dat men gemakkelijk onder den arm neemt. Niemand heeft meer linnen bij zich, dan een half dozijn van elks, en slechts één pak kleederen. Dus zijn dan ook alle koffers, tot op het blikken plaatje, waarop de naam des eigenaars staat, volkomen gelijk. Niet zoo geheel eenvoudig en natuurlijk vertoonen zich de Amerikanen, van wat geslacht of stand zij ook zijn mogen, ten opzigte van de zorg, die zij aan het hoofd besteden. Zij

{==342==} {>>pagina-aanduiding<<}
doen alle moeite, om te verhoeden, dat de verwoestingen des tijds aan dit blootgestelde gedeelte des ligchaams merkbaar worden. Overal in het land ziet men derhalve gladde troniën met goede tanden, en nooit iemand zonder hoofdhaar. Barbiers, tandmeesters, haarsnijders en kappers hebben een voordeelig beroep. Deze lieden zijn algemeen geacht en bij ieder welkom. Men kan met een goed gevolg essences, pomades, crême céleste, eau des Odalisques en vooral haar invoeren; want het vertier van deze dingen is ongemeen groot, en de kwistigheid der Amerikanen kent op dit punt geene grenzen, wanneer de waar slechts aan hunne grillige begeerte voldoet. Ik ken Gentlemen, die 200 dollars voor een Titus-toer betaald hebben, en ik weet van Ladies te Charlestown, die zich te New-York laten friseren, dat wil zeggen, die wekelijks van daar met de pakketboot hare sierlijk opgemaakte lokken en krullen krijgen, en ter zelfde stede weder in orde laten brengen. Daar zullen er misschien zijn, die hieraan bij de duizend dollars in het jaar te koste leggen. Een Europeaan zou welligt denken, dat men voor zoo veel gelds de beste kamenier kon houden; maar die zijn hier niet. Het ontbreekt wel geenszins aan personen, die zoodanige diensten zouden willen doen; doch zulks komt niet overeen met de gesteldheid eener Amerikaansche huishouding, en de gewone praalzucht zoude er hare rekening ook niet bij vinden.
Men weet hier van geene eigenlijke kameniers en huisknechts. Bij buitengewone gelegenheden, bij groote theegezelschappen en andere partijen bewijst de friseur zijne diensten bij den opschik der vrouwen, en wel eens meer, dan bestaanbaar is met welvoegelijkheid. De mannen laten hunne goederen in de zoogenaamde kleedkamer brengen, en worden hier, naar mate van de mindere of meerdere kostbaarheid der essences en der overige verjongingsmiddelen, voor een' halven, voor een of voor twee dollars in modegekken herschapen. Men houdt gewoonlijk slechts een' morsigen Neger - ook nog wel eens eene dienstmaagd; dikwijls ontbreekt deze. Men ziet alsdan wel eens de rijkste Ladies, met een' sierlijken rietbezem in de zachte, met fijne handschoenen voorziene hand, in den vroegen morgen het stof van de straat in het midden derzelve zeer netjes op eenen hoop vegen; terwijl Mijnheer, haar gemaal, in een' grooten korf, vleesch, visch, kreeften, oesters enz. van de markt haalt; en zoodanige lieden leven alhier, volgens de

{==343==} {>>pagina-aanduiding<<}
heerschende denkwijze, toch op een' hoogen voet, zoo zij hun gansche huis maar met kostbare tapijten belegd hebben, en jaarlijks eene goede som aan tandmeester en friseur betalen.
Niemand verwondere zich, dat ik, van eene reis gewagende, weder op huiselijke zaken en gebruiken kom; men kan met regt zeggen, en zoo wordt het ook hier beschouwd, dat de Amerikanen op de stoomboot eigenlijk te huis zijn.
De pakkaadje der Dames vereischt wat meer ruimte, dan die der Heeren, dewijl de vrouwen gewoonlijk eenige hoedendoozen bij zich hebben. Den fraaisten hoed heeft elke vrouw op het hoofd, wanneer zij op het verdek komt; maar zoodra zij naar beneden, in de kajuit, gaat, pakt zij denzelven in de daarvoor gereed staande ledige doos, al is het slechts ook voor den tijd van vijf minuten. Het is bijna ongeloofelijk, hoe dikwerf een pronkhoed hier weggeborgen en weder voor den dag gehaald wordt.
Met den klokslag van zes wordt er gebengeld. De boot geraakt in beweging, en snelt statig voort in het bogtige kanaal tusschen Staten-Island en New-Jersey. Met verwonderlijke vlugheid en behendigheid ontwijken de schepen elkander in deze enge ruimte. Wanneer twee stoombooten elkander ontmoeten, ziet de verbaasde nieuweling, die voor de eerste maal met zoodanig vaartuig reist, hoe ze elkander naderen en geweldig tegen elkander schijnen te zullen botsen; maar, terwijl hij vol verwondering op het hem ongewone schouwspel staart, zijn de schepen reeds met vlugge vaart ontweken. De reis wordt dus ongehinderd voortgezet. Verrukkelijk is het gezigt over het omringende landschap, waarin vele fraaije buitenplaatsen van grooteren of kleineren omvang langs de rivier liggen. Gaarne zou men beide oevers te gelijk beschouwen; maar, terwijl men een oogenblik naar het westen ziet, heeft men aan de oostzijde reeds veel verloren - men zou dan het vliedende landschap wel willen ophouden en de kracht van den stoom verlammen.
Na verloop van een paar uren komt men te New-Brunswijk aan, en de schoonste natuurtooneelen, welke een landschap van ruim zes Duitsche mijlen (in eene regte lijn genomen) kan opleveren, zijn voor onze oogen voorbijgegaan, even alsof men in eene kijkkas had gezien, waarin de geschilderde voorwerpen elkander met zoo veel snelheid opvolgen, dat de oogen eindelijk vermoeid worden en zeer doen.

{==344==} {>>pagina-aanduiding<<}
Men heeft op dit reisje zich over niets te beklagen, dan dat hetzelve, bij schoon weder althans, veel te schielijk gaat.
In New-Brunswijk staan wagens gereed, die ieder negen tot twaalf personen opnemen en met vier of zes paarden bespannen zijn. Men verheugt zich over deze afwisseling, en hoopt nu, bij minderen spoed, iets meer met gemak te zullen kunnen zien. Doch men vindt zich teleurgesteld. Wagens en wegen zijn slecht. Zoo gaat het dan, onder het geraas van vijftien tot twintig rijtuigen, over steenen en struiken, over hoogten en laagten, op een' harden draf, tot aan de naaste pleisterplaats, Kingston. Hier heeft men nu weder veel moeite, om op den gereed staanden wagen de regte plaats te krijgen. Het speet mij geenszins, dat wij van Brunswijk zoo spoedig moesten vertrekken; want het is eene morsige en akelige stad. Liever zou ik in Kingston een weinig vertoefd hebben; maar dat men het allerliefste stadje Princeton, hetwelk naauwelijks eene Duitsche mijl van Kingston ligt, in zoo groote haast doorrijdt, is waarlijk te betreuren. Dit aardige stadje bezit een prachtig gebouw, het Collegium. Het ruime plein voor hetzelve is door hooge, eerwaardige boomen, overblijfselen van Amerika's oorspronkelijke wouden, overschaduwd. Dit gezigt treft te meer, daar men slechts zelden iets van dien aard in dit werelddeel aanschouwt. De Amerikaan duldt nergens boomen, althans geene ouden, rondom zijne woning of in de nabijheid. Deze afkeer van boomen is oorzaak, dat de schoone oevers, langs welke men op deze reis komt, nog veel fraaijer en schilderachtiger zouden kunnen zijn, zoo er eenige zorg voor plantsoen wierd gedragen.
De kapitein van de stoomboot was zoo vriendelijk, dat hij mij, op mijn verzoek, met mijne beide kinderen in denzelfden wagen en op dezelfde bank plaats bezorgde. Eene Engelsche Dame, welke met ons reisde, moest, tot haar groot verdriet, geheel alleen onder Negers zitten. Daar dit nu hier te lande voor een teeken van de uiterste minachting wordt gehouden, en bovendien niet ieder die Afrikaansche uitwaseming kan verdragen, was de vrouw over deze behandeling zoo gevoelig, dat zij tranen stortte. Gaarne zou zij een afzonderlijk rijtuig gehuurd hebben; maar hiertoe vond zij geene gelegenheid, daar alle paarden reeds voor de reizigers, welke zich op de stoomboot bevonden, waren be-
{==345==} {>>pagina-aanduiding<<}
sproken. De gemeenschap tusschen New-York en Philadelphia is zoo levendig, dat er nog eene tweede onderneming beproefd heeft kunnen worden, die te lande een' aanmerkelijken omweg maakt. De vracht van dezelve is een' dollar minder; maar de vaartuigen zijn niet zoo goed en de wegen nog slechter. De Engelsche Dame kon geene paarden bekomen, noch hare spijt verkroppen. Het was kwaadwillige en kleingeestige volkshaat van den Amerikaan, die haar dit verdriet aandeed.
Ik had het beter met mijn gezelschap getroffen. Tegen mij over zaten drie Gentlemen, welke een ten uiterste beschaafd voorkomen hadden. Eerst bleven zij binnen de grenzen van koude hoffelijkheid en van zekere welvoegelijke, eenigzins stijve terughouding. Allengs werden zij vriendelijker en gemeenzamer. Zij zeiden de eene aardigheid na de andere, en deden blijkbaar veel moeite, om zeker doel te bereiken. Ik bemerkte zulks, doch hield mij, alsof ik niets begreep. Hun oogmerk was, dat wij over en weder, naar Amerikaansche wijze, gebruik van elkanders zitplaatsen zouden maken. Zij verlangden namelijk, dat ik en mijne kinderen de voeten tegen de bank, waarop zij zaten, mogten zetten, en daarentegen toestaan, dat de drie Heeren op gelijke wijze een steunpunt van onze bank maakten. Maar ik kon tot eene voor mij zoo ongewone en in mijn oog zoo onwelvoegelijke plaatsing niet besluiten, en bleef dus onverbiddelijk. Eindelijk breidde een der Heeren zijne armen naar beide zijden uit, vlak voorbij het aangezigt zijner geburen, klemde zijne handen aan beide kanten van den wagen vast, en bleef in deze zonderlinge houding, tot dat wij stilhielden. De achter diens uitgestrekte armen zittende reizigers verdroegen deze onaangenaamheid zonder het minste blijk van verdriet. Ik van mijnen kant handelde met mijne zitplaats, als de Amerikanen met hunne huurhuizen op den eersten dag van Mei, en bewaarde dus mijn regt, tot aan Trenton, aan de rivier Dalaware, de laatste pleisterplaats te land. Toen wij hier kwamen, schenen onze drie reisgenooten naauwelijks te kunnen gaan, en zij bereikten met moeite de stoomboot, die terstond naar Philadelphia afvoer. Een hunner ware zeker te laat gekomen, had niet een der Negers, die hunne reisgoederen overbragten, den Gentleman op zijnen kruiwagen genomen en zoo aan boord bezorgd. Nu strekten zij zich in de
kajuit op de zachte zitplaatsen uit, en hielden de voe-
{==346==} {>>pagina-aanduiding<<}
ten regt in de hoogte. Met de armen kruiselings over de borst geslagen, bleven de drie lijders in deze, hun behagelijke, zonderlinge houding, en riepen van tijd tot tijd, nu eens om rum, dan weder om brandy, terwijl zij herhaalde malen eene pruim tabak in den mond staken. Zij dronken lustig en werden nu allengs weder levendig.
Hadden de vroeger voorbijgesnelde oevers mij verrukt, ik vond die van den Delaware boven alle beschrijving schoon; en evenwel werden dezelve nog door de boorden van den Susquehanna overtroffen. Daarbij zijn de Amerikaansche stroomen bijzonder geschikt voor de scheepvaart, en wel met name voor de stoombootvaart. Dezelve hebben eene ongemeene breedte en diepte. Nergens ziet men zandvlakten, die tot in het water zich uitstrekken en voor banken of ondiepten doen vreezen. Het schoonste plantengroen spiegelt zich in den stroom; langzaam rollen de golven in de diepe, overal gelijke bedding, en er is slechts geringe inspanning van krachten noodig, om de rivier op te varen. Zware vrachten worden ook met zeilschepen tegen den stroom opgevoerd, en de Amerikaan zal nooit de hand aan iets anders, dan het roer, slaan. Men moet het bekennen: Amerika is een schoon land, en Pensylvanië zeker het schoonste gedeelte, alhoewel New-Jersey voor den lusthof van de Vereenigde Staten wordt gehouden. Wanneer men hier de grootsche natuur beschouwt en dan op de kleinheid van den mensch ziet, roept men onwillekeurig met schiller uit:

Die Welt ist vollkommen überall, 
Wo der Mensch nicht hinkommt mit seiner Qual. 

Pensylvanië is, volgens opgave der aardrijkskundigen alhier, bijna even zoo groot als de Staat New-York, maar heeft omtrent een derde inwoners minder. Evenwel schijnt het den reiziger meer bevolkt toe, dewijl het aangename luchtgestel, de meestal vruchtbare grond, de menigvuldige groote, welige grasvelden, en bijzonder de in geregelde buurten bijeen gebouwde woningen een vrolijker en volkrijker voorkomen aan het land geven, dan de enkele, verstrooide huizen in den Staat New-York, van welke men niet kan gissen, tot wat dorp ze behooren; terwijl er ook nog streken zijn, waar men dagen lang in bosschen of kale woestenijen kan omdwalen, zonder eenige hut te vinden. Onder de landelijke ver-
{==347==} {>>pagina-aanduiding<<}
blijven aan de boorden van den Delaware munt vooral dat van den Graaf de survilliers uit, wat aanleg en voortreffelijke bebouwing aangaat. Het park is steeds voor ieder open, en wordt veel door lieden uit Philadelphia bezocht, namelijk door de aldaar wonende vreemdelingen. Men aanschouwt de schoone villa, wanneer men naauwelijks een half uur van Trenton verwijderd is, in de nabijheid van het stedeken Bordertown. Die smaak voor het landleven heeft, kan dit oord niet doortrekken, zonder te denken: Hier is het goed eene hut te bouwen. Doch de hutten of hoeven alhier zijn ware lusthoven, voorwerpen van de grootste weelde, en behooren in eigendom aan de rijkste lieden. Die zoodanig landgoed bezit, is, om in de taal des lands te spreken, een groot man. Brengt iemand geen vorstelijk vermogen mede, zoo moet hij dit genot zich ontzeggen; want de prijs van een aldus gelegen landgoed en de kosten van onderhoud bedragen eene som, waarvoor men te Parijs, Londen of Weenen ook bij uitstek goed zou kunnen leven.

(Het vervolg hierna.)




Chinesche wijze van vischvangst door waterraven.

De Cormorant, of waterraaf, behoort tot een geslacht van watervogels, dat wel vijftien verschillende soorten telt. Het onderscheidende kenmerk derzelven bestaat in den bijzonderen vorm der pooten. De voorste teen is de langste, met een smal vlies voorzien, terwijl het zwemvlies breed en dik is; de achterste teen is half zoo lang als de middelste, en alle hebben breede, kromme, doch niet scherpe klaauwen, en de middelste teen is als getand, ten einde de gladde prooi, met welke zich deze vogels voeden, hun niet ontslippe. De waterraaf is een uitstekend zwemmer en duiker, en vliegt even goed; en de vraatzucht, van welke zij zelfs haren naam ontleent, houdt de bijzondere eigenschappen, waarmede de natuur haar heeft begaafd, om haren razenden honger te verzadigen, in gedurige werkzaamheid. Zoodra de waterraaf hare prooi ontdekt, schiet zij op dezelve toe met verbazende snelheid, en heeft die terstond gepakt, door middel van de zaagswijze inkervingen van den middelsten teen. Met behulp van den anderen poot brengt zij den visch naar de opper-
{==348==} {>>pagina-aanduiding<<}
vlakte des waters, en slingert denzelven behendig omhoog, ten einde dien bij den kop te kunnen opvangen; waardoor zij dien kan verzwelgen, zonder dat de vinnen eenigen wederstand bieden. De strot van de waterraaf heeft de eigenschap van zich aanmerkelijk te kunnen uitzetten, bijaldien eenige hinderpaal in het binnenslikken zich opdoe. De waterraaf is zeer gezellig, en, behalve in den paartijd, ontmoet men ze meest bij troepen, dikwijls ook in gezelschap van andere watervogels, die zij niet beleedigt, ten zij hare gulzigheid haar aanzet, om aan dezelve hunne prooi te ontgrissen. Van wege haren ijver en goed geluk in de vischvangst, wordt van dezelve partij getrokken in een ander element, op gelijke wijze als van die van den valk. Faber heeft zulks beschreven. ‘Wanneer men,’ zegt hij, ‘de waterraven van de plaats, waar men haar houdt opgesloten, naar de
vischwateren wil overbrengen, blinddoekt men haar, opdat zij onderweg niet schuw worden. Ter bestemde plaatse gekomen, ontdoet men haar van de kap, en, om het onderste van den hals een' lederen riem gebonden hebbende, ten einde zij den gevangen' visch niet doorzwelgen, werpen zij haar in de rivier. Zij duiken terstond onder, en vervolgen daar den visch geruimen tijd, met verwonderlijke vlugheid. Denzelven gegrepen hebbende, komen zij weêr boven, en, dien zachtelijk met de sneb drukkende, slikken zij dien door. Wanneer elk van haar, op die wijze, vijf of zes visschen binnen heeft, roepen de eigenaars haar weêr tot zich op hunne vuist, aan welke roepstem zij gereedelijk gehoor verleenen; en de een na den ander' geeft nu al den gevangen' visch terug, alleen eenigzins gekneusd door de eerste neep bij het grijpen. Het visschen gedaan zijnde, zetten zij de vogels op het boord, maken den strik om hunnen hals los, zoodat de gemeenschap met de maag hersteld wordt, en werpen hun, ten loon, een deel der prooi toe, namelijk aan elk een of twee visschen, welke zij behendig opvangen in den val.’
De vischvangst, hier door faber beschreven, is sinds lang in onbruik geraakt in Engeland, maar wordt nog heden in China uitgeoefend. De Chinesche waterraaf is donkerbruin van boven, beneden wit, met bruin gevlekt en witten hals. Le comte vermeldt deze vischvangst der Chinezen, op hunne meren, aldus: ‘De Cormorants zijn daartoe opgeleid, even als patrijshonden en valken, en één man kan

{==349==} {>>pagina-aanduiding<<}
gemakkelijk een honderdtal besturen. De visscher brengt hen naar het meer, en plaatst hen op het boord van zijn vaartuig, waar zij stil blijven zitten en geduldig zijn bevel afwachten. Op de geschikte plaats gekomen, vliegt elk hunner, op het eerst gegeven teeken, naar onderscheiden kant, ter vervulling van de hem opgelegde taak. Vermakelijk is het, te zien, met welk eene schranderheid zij het meer als 't ware onder zich deelen, wanneer zij aan het werk zijn. Zij vliegen rond, dompelen onder, komen honderdmaal weêr boven, tot dat zij eindelijk hunne prooi betrapt hebben. Zij grijpen die dan met den bek in het midden, en brengen die, zonder missen, aan hunnen meester. Als de visch te groot is, verleenen zij elkander wederzijds bijstand; de een vat hem bij den kop, de ander bij den staart, en zoo brengen zij denzelven gezamenlijk naar de boot. De visscher steekt hun nu een van zijne lange roeiriemen toe, op welke zij zich nederzetten, en, van hunne vracht ontheven, vliegen zij terstond weêr weg, om hunne jagt te hervatten. Zijn zij vermoeid, hij laat hen eene poos uitrusten; maar nooit worden zij gevoed vóór dat hun werk volbragt is. Op deze wijze zorgen zij voor een' rijkelijken disch; maar hunne natuurlijke gulzigheid kan zelfs door opvoeding niet bedwongen worden. Daarom hebben zij altijd, terwijl zij visschen, een' strik om den hals, om te voorkomen, dat zij hunne prooi verzwelgen, naardien zij anders op eens zichzelve zouden verzadigen, en hunne jagt staken, zoodra zij hunnen buik gevuld hadden.’

Nieuw bewijs voor het bestaan van den duivel.

Uit Wurtemberg wordt berigt, dat zeker Geleerde, justus kerner genaamd en vermaard door zijn geloof aan magnetische spokerijen, onlangs zijne ontdekkingen in de Geestenwereld vermeerderd, en met den levenden Satan, die in het ligchaam van eene melkmeid en van meer dergelijke personen was gevaren, eene zeer vertrouwelijke kennis heeft gemaakt. Zijne ontdekking, dat er heden ten dage nog werkelijk van den Duivel bezetene lieden zijn, wordt door hem in zeker geschrift openbaar gemaakt; en een Professor in de Filozofie te Tubingen, de Heer eschenmayer, zoekt, in een bijvoegsel, de mogelijkheid en werkelijkheid van dit

{==350==} {>>pagina-aanduiding<<}
bezetenzijn wijsgeerig te bewijzen. ‘In de natuur,’ zegt deze, ‘hangt alles zeer harmonisch met de wetten der rede te zamen; doch boven de natuur woont God in een geheel eigen licht, werwaarts de rede zich niet kan verheffen. Op gelijke wijze,’ meent hij, ‘heerscht onder of beneden de natuur, in het rijk der duisternis, de Duivel, die even min om de rede zich bekommert. De verschijnselen derhalve, welke de Duivel veroorzaakt, wanneer hij in het ligchaam van een' mensch vaart, hebben alzoo stellig plaats, ofschoon de rede die niet weet te verklaren. Daar zijn dan inderdaad bezetenen, en de wijsgeeren hebben ongelijk, dat zij met redeneringen daartegen zich verzetten.’
He Heeren kerner en eschenmayer schijnen dus zeer vertrouwd te zijn met de kringen, welke buiten de rede en de natuur liggen. Daar echter niemand genoodzaakt wordt hen derwaarts te volgen, is het waarschijnlijk, dat verreweg het grootste gedeelte des menschelijken geslachts, hetwelk niet in Bedlam of Charenton te huis behoort, weinig genegenheid zal betoonen, om zich van deze nieuwe getuigen des Duivels te laten leeren, maar liever binnen de grenzen der natuur met een weinig gezond menschenverstand willen blijven. Intusschen is deze bijdrage niet zoo geheel onbelangrijk. Één ding althans kan er ons ten duidelijkste uit blijken; namelijk, dat de dikwerf hoog geprezene verlichting en beschaving der tegenwoordige eeuw waarlijk nog niet zeer verre zijn gevorderd, daar zelfs wijsgeeren met zoodanige stellingen voor den dag durven komen. Mogt toch ieder zich wachten, en nooit van bijgeloof tot ongeloof of van ongeloof tot bijgeloof overslaan!

Jezuiten.

Volgens eene in Italië uitgekomene opgave, telt het Genootschap der Jezuiten thans 2684 leden, waaronder 992 Priesters. In Zuid- en Noord-Amerika (in Mexico, Maryland, Missoury enz.) bedraagt het aantal hunner zendelingen 145. In Engeland en Ierland werken er 169.






{==351==} {>>pagina-aanduiding<<}

Aan den Redacteur der Vaderlandsche Letteroefeningen.

Wel Edel Heer!

Bedrieg ik mij niet, dan behaalde op den 3den Mei 1785 de in ons Vaderland zoo hoog geschatte Dichteresse petronella moens, in nog jeugdigen leeftijd, voor de eerste maal eenen uitgeloofden gouden eereprijs, later door vele andere openlijke bekrooningen van haren arbeid opgevolgd. Voorzeker is het weinigen gegeven, aan zulk eene verblijdende omstandigheid na een tijdsverloop van vijftig jaren te mogen gedenken; en hoe genoegelijk moet het der achtingwaardige Jonkvrouwe niet zijn, dit Hooggetijde te beleven, en op den blijden feestdag een gedenkteeken op te rigten met het opschrift: Tot hiertoe heeft de Heer geholpen! Maar ook voor hare betrekkingen en vrienden is de derde dezer maand een aandoenlijke feestdag; en waarom zou dezelve bij onze Landgenooten niet in aangename gedachtenis zijn? Aan hoe velen toch is de rijkbegaafde Vrouw, door hare talrijke, altijd onderhoudende, leerzame en nuttige geschriften en zangen, niet dierbaar geworden; hoe velen gevoelen zich aan haar niet, in menigerlei opzigt, verpligt; en waar is het Nederlandsch huisgezin, waarin de lieve kleinen den naam niet stamelen van haar, die, vooral voor de jeugd, zoo aanhoudend, zoo doeltreffend, zoo aangenaam en nuttig tevens werkzaam was?
De overweging van dit een en ander deed mij bestuiten, het hiernevens gaande gedicht Uw Ed., ter plaatsing in uw geacht Tijdschrijft, aan te bieden. Welligt is de bijzondere gelegenheid, die tot deszelfs vervaardiging aanleiding gaf, ook voor het algemeen niet onbelangrijk, en zullen velen onder mijne Landgenooten zich vereenigen met de gevoelens en gewaarwordingen, welke ik in dit gedicht heb pogen uit te drukken. Zeker is het, dat velen, bij wie de naam van moens in zegenend aandenken is en blijven zal, zich, nevens mij, zullen verblijden over het zeldzame geluk, waarin de waardige Dichteresse zich op dezen blijden feestdag mag verheugen, onder de dankbare herinnering van zoo vele Goddelijke gunstbewijzen, die het treurig gemis, dat zij, sedert haren jeugdigen leeftijd, in het edelste onder de zintuigen,

{==352==} {>>pagina-aanduiding<<}
moest ondervinden, in zoo menig opzigt hebben verzacht en dragelijk gemaakt.
Overigens beschouwe een ieder de nevensgaande regelen als een welmeenend offer der vriendschap en kunstliefde, aan echte verdiensten, reine deugd en warme godsvrucht gebragt, en als eene opregte hulde, welke wij zoo gaarne, als Nederlanders, aan beroemde Landgenooten toewijden.
Met alle achting heb ik de eer mij te noemen,

Wel Edel Heer!
Uw Ed. dienstv. Dienaar
w.h. warnsinck, bz.
Amsterdam,
den 1sten Mei 1835.





Op het vijftigjarig hooggetijde van mejonkvrouwe Petronella Moens, den 3den mei 1835.


Geluk, driewerf geluk, Vriendin! Sinds vijftig jaren 
Blinkt Phebus' lauwer om uw hoofd, 
En 't welig groen van tak en blâren 
Is door de magt des Tijds niet van zijn schoon beroofd. 
De gouden glans, die toen uw lier omstraalde, 
Praalt thans, voor aller oog, met ongedoofden gloed, 
En de eerepalm, die eens uw jeugd behaalde, 
Strooit de ouderdom, lofzingend, voor uw' voet. 
 
Nooit trok dat schoon, nooit trof die glans uwe oogen; 
Voor U bleef zelfs de dag gehuld in donkren nacht; 
Uw blik aanschouwde nooit de Lente in al haar pracht, 
En straalloos was voor U het goud der starrenbogen: 
Maar 't oog der ziel zag door dat nachtfloers heen; 
't Gevoel verhief uw' geest ver boven de aardsche kluister; 
De schepping lag voor U in Eden's morgenluister, 
Zoo als zij schaars voor 't stoflijk oog verscheen. 
 
Tot Priesteres gewijd in Phebus' heilge koren, 
Hebt gij de lier besnaard voor 't Ware, Goede en Schoon'; 
Voor God en 't Vaderland deedt Gij uw' lofzang hooren; 
Voor Liefde en Vriendschap klonk uw zilvren citertoon. 

{==353==} {>>pagina-aanduiding<<}

Aan Deugd en Menschenmin bragt Gij uwe offeranden; 
Bij 't ruischen van uw lied verdwenen leed en smart, 
En, deed uitheemsch geweld hier 't vuur des krijgs ontbranden, 
Dan zongt Gij Bato's kroost d'alouden moed in 't hart. 
 
Hoor, Edle! hoor, hoe U de grijzen danken 
Voor zoo veel troost, voor zoo veel levensvreugd! 
Hoor, Brave! hoor die kinderlijke klanken! 
Zij prijzen U, als Leidsvrouw voor de Jeugd. 
Zóó kan geen goud, zóó kan geen lauwer kroonen! 
Gij hebt, in 't stof, voor hooger spheer gezaaid; 
Eens rijst de dag; eenmaal wordt de oogst gemaaid, 
En, moens! dan zal 't geluk van duizenden U loonen. 
 
Thans ziet Gij niet, hoe blijde elks blik U groet 
Op 't gouden feest, aan uwe zij' verzameld; 
Gij hoort alleen het lied, dat U de erkentnis stamelt, 
Alleen d'opregten wensch van 't U verknocht gemoed: 
Maar eenmaal zult gij zien, wat hier geene oogen zagen; 
Eens naakt de stond, door U zoo lang verwacht; 
Dan scheurt voor U de sluijer van den nacht, 
En 't hemelsch licht zal glansrijk voor U dagen. 
 
Dan siert geen lauwerkroon, die U een wereld gaf, 
De kruin, door gouden gloor en zilvren glans omgeven; 
Neen, willig staat Ge aan de aard', wat de aard' kon schenken, af; 
Dan praalt Gij met een' palm, gekweekt in hooger dreven, 
En zingt het zegelied op lijden, dood en graf; 
Dan erft Gij, 't stof te groot, onsterflijk, eeuwig leven, 
En, waar de Seraf knielt, vervuld met hemelzin, 
Stemt Gij met milton's lied en klopstock's juichtoon in! 
 
Dat uitzigt zij de kroon, die meest deez' dag kan sieren, 
De bron der zielevreugd, waarvan uw boezem blaakt, 
De hoop, die U dit uur voor altoos heilig maakt! 
Heil U! - Eens zult Gij 't feest van uw verlossing vieren. 
Dan is het leed getorscht, dan is de smart verzacht, 
En elke wensch vervuld, die ziel en zinnen streelde; 
Dan is uw heil volmaakt, en, in die zaalge weelde, 
Dankt Gij Gods liefde, zelfs voor uwen aardschen nacht. 
 
't Weldadig licht, door God in U ontstoken, 
Hebt Gij aan 't Goede en Schoone, aan aller heil verpand; 

{==354==} {>>pagina-aanduiding<<}

Eens wacht U daarvoor 't loon, in beter Vaderland, 
De schoonste bloem, in hooger spheer ontloken; 
Eens zullen daar uw geurige offers rooken 
Van dank en lof, op 't hartaltaar ontbrand; 
En, wat al druks en leeds U hier de borst doorgriefde, 
Hierboven oogst gij 't heil van Godsvrucht, Deugd en Liefde. 
 
Daar prangt de boei der smart 't gevoelvol harte niet; 
Daar smaakt Gij niets dan vreugd, verkwikking, rust en leven; 
Daar zal cornelia, als Engel, U omzweven; 
Daar zingt uw Hartvriendin U 't zalig welkomlied; 
Daar zal de rijke bron, die uit Gods liefde vliet, 
Het reinst genot der aarde in vreugd te boven streven; 
Daar juich ik eens, ontboeid aan de aardsche rampwoestijn, 
En voel met U, Vriendin! dat wij onsterflijk zijn. 
 
Vier thans uw jubelfeest, met hemelvreugde in 't hart! 
Gods liefde onthield U veel, maar heeft ook veel geschonken. 
Haast is de lijdenskerk, door U en mij, gedronken, 
En eindeloos geluk vervangt de korte smart. 
Haast is de pelgrimschap en 't leed der reis vergeten, 
En 't driemaal heilig klinkt van harp- en citersnaar. 
Een onverstoorbaar heil, een vreugd, niet af te meten, 
Heeft God ons toebereid, en wacht ons eenmaal dáár. 


Tooneelanekdoten en bijzonderheden van vroegeren en lateren tijd.

Uit het Album van talma.

Iedereen kan uit zichzelven de groote hartstogten beoordeelen; zij liggen in het binnenste van alle harten; de Acteur doet niets anders, dan dezelve opwekken.
Er ligt in de tragische uitdrukking ik weet niet welke harmonie, die zich niet laat beschrijven; een Acteur in het Treurspel moet een gehoor hebben, zeer gevoelig voor harmonie.
Wanneer men eene rol bestudeert, nadat men de kleur en het algemeen karakter der personaadje wèl overdacht heeft, en nu tot de bijzondere deelen overgaat, moet men altijd in het oog houden, dat er in elk tooneel een doel, in elk cou-
{==355==} {>>pagina-aanduiding<<}
plet (om het zoo eens te noemen) een hoofdvoorwerp is: steeds moet men dat doel en dat voorwerp vasthouden, bijzonder drukken en doen uitkomen, wat daartoe betrekking heeft, en het overige losjes behandelen (*). Zoo gij alles wilt doen gevoelen, zult gij niets doen gevoelen. Er is in alle kunsten een algemeene regel; te weten, de sieraden te doen gelden door wijze spaarzaamheid. Een Acteur, die alles doet uitkomen, is gelijk een bouwmeester, die zijne wanden bedekt met versiersels; zij zullen elkander vernietigen: een bas-relief op een' gladden wand doet de meeste werking.
Er zijn onderscheidene goede wijzen om eene zaak te zeggen; maar er is nog altijd eene betere.
Onze tooneelvertooningen zijn natuurlijker, dan die der Ouden, maar moeijelijker voor hedendaagsche Acteurs.
Naardien alles op het tooneel kunstmatig is, schermen, lichten enz.; naardien de aanschouwer zelf vreemd is aan het hetgeen op het tooneel voorvalt, zal een déclamateur nooit doen vergeten, dat men eene tooneelvertooning bijwoont. Maar dat een Acteur natuurlijk zij; dat hij zijne uitdrukking putte uit de waarheid der hartstogten: alsdan verandert alles! Het geschilderd doek wordt in waarheid een paleis; het schijnsel der lampen wordt daglicht; de Acteur verdwijnt: 't is manlius of nero! De aanschouwer ziet geene medeäanschouwers meer nevens zich; hij is niet meer te Parijs, hij is te Rome of te Athene, en, wanneer hij zich zulks herinnert, dan is het om u zijne tranen te verbergen, welke hij zich schaamt te storten.
Er zijn maar al te veel voorwerpen op het tooneel, schermen, poëtische taal enz., welke den aanschouwer tot eene poging op zichzelven dwingen, om begoocheling te erlangen, zonder dat men daarbij nog behoeft te voegen eene gezwollene declamatie, die niemand treft, die altijd er aan doet denken, dat men een' Acteur voor zich ziet, en die ons belet den Acteur te vergeten, om alleen aan het schouwspel te denken.
Onze tooneelzalen zijn te groot. Lekain zou in zulk eene zaal niet hebben willen spelen, omdat men de stem te dikwerf

{==356==} {>>pagina-aanduiding<<}
moet verheffen, en men daardoor den gewonen spreektoon verlaat; wanneer het onmogelijk is, natuurlijk te zijn.
De jonge naïve rollen hebben het nadeel, dat ze niet wèl kunnen gespeeld worden, voordat men boven de jaren is, welke dezelve vereischen. Alwat warmte ademt, laat zich best uitvoeren in de jeugd; maar deze mist de berekeningen, noodig om de jeugd wèl voor te stellen. Men moet de gewaarwordingen, welke men te schilderen heeft, niet gevoelen, maar gevoeld hebben: want zoo gij ze werkelijk gevoelt, zult ge uzelven niet meer meester zijn, maar weggesleept worden buiten de perken; u zal het vermogen ontbreken, om de noodige berekeningen te maken, ten einde de uitdrukking der gewaarwordingen voor te stellen, in zoo verre zij tot het gebied van het schoone behooren. Zoo gij tranen schildert, zij zullen u verstikken; gij zult niet meer meester zijn, om ze naar welgevallen te verdeelen, ten einde het meeste effect te doen. Zoo gij de gramschap schildert, en werkelijk in gramschap zijt, zal er verwarring en hapering in uwe woorden heerschen. 't Is hetzelfde met de liefde en andere hartstogten. Men moet, gelijk ik zeide, alle gewaarwordingen ondervonden hebben. Maar derzelver herinnering alleen moet ons te stade komen om wèl te spelen. De naïveteit moet geene onmiddellijke gewaarwording, maar een toestand der ziel zijn. Daarom kan men alleen wanneer men niet meer in dien leeftijd is, maar door herdenking van de wijze, waarop zich de naïveteit door uiterlijke teekenen openbaart, aan deze, door kunst, de juiste uitdrukking geven.
Een Acteur moet, te midden zelfs van de grootste wanorde, van de hartstogtelijkste uitsporigheid, altijd zichzelven meester zijn. Er zijn, om zoo te spreken, twee wezens in een' Acteur: het gevoelige wezen, dat uitdrukt, en het verstandelijke wezen, dat bestuurt. De eene hoedanigheid behoort de andere niet te doen vergeten.
Dikwijls heeft de Dichter in zijne zamenstelling bijzonderheden te schilderen, die hem hoogdravende en overtollige verzen opleveren, welke uit de omstandigheden voortvloeijen, maar niet zelden de handeling verlengen. Maar, naardien dit niet de eenvoudige en naïve uitdrukking der natuur is, heb ik steeds waargenomen, dat zulke plaatsen, hoe fraai ook, geen effect voortbrengen. Het tooneel eischt eene bijzondere poëzij: 't is de kunst, om, in harmonische en tevens een-
{==357==} {>>pagina-aanduiding<<}
voudige verzen, alle gewaarwordingen, waardoor de hartstogtelijke personen worden bezield, uit te drukken; hier, meer dan ergens elders, moeten de arbeid en het maaksel van den versbouw verborgen blijven. De Dichter moet, als 't ware, den Prozaïst uitdagen, om in gewoon proza anders uit te drukken, hetgeen hij in bevallige verzen heeft uitgedrukt. Het vers moet zóó eenvoudig zijn, dat het proza, om zoo te spreken, gekunsteld schijnt bij zijne poëzij. Ziedaar het gansche geheim van corneille en racine in hunne meesterstukken, die de ware modellen zijn in het vak; en, zonder mij te mengen in den twist over het klassieke en romantische, zal ik altijd deze twee groote mannen, en vooral den eerstgenoemden, voor modellen houden.
De muzijk doet groote werking op de ziel. Altijd wenschte ik wel muzijk te hooren, vóór ik op het tooneel verschijne, dewijl zij mij in eene soort van opgewondenheid brengt, gunstig voor de ontwikkeling mijner zedelijke vermogens.
In de stilte van den nacht ontwerp ik steeds het best mijne rollen.

De schoone clairon werd reeds na elke gespeelde rol bezongen en met lofspraken overladen. De vleijerij kwam haar van alle kanten te gemoet. Reeds zag zij als uit de hoogte neder op de overledene vermaarde le couvreur, en op de wegens ziekelijkheid van het tooneel afgetredene de seine, nu zij zelve in de Electra, die de zegepraal der laatstgenoemde was geweest, de luidste toejuichingen had verworven. Om echter den triomf der ijdelheid in volle mate te genieten, legde zij bij hare voorgangster in die rol een bezoek af. Zij vindt in haar eene vrouw, welker schoonheid verwelkt is, die niets ontzaginboezemends vertoont, die door geen toilet-klatergoud schittert, die onbeduidende zaken zoo onbeduidend daarheen zegt als een onnadenkend kind. Reeds triomfeert de jeugdige clairon werkelijk. Welstaanshalve alleen verzoekt zij haar, eenige verzen van haar te hooren voordragen; en hare ontschuldiging scheen haar de stilzwijgende erkentenis te behelzen, hoe verre zij (de seine) zichzelve beneden de nieuwe zon aan het Parijsche tooneel (clairon) gevoelde. Ten laatste bewilligt de seine hare bede, en reeds is clairon bedacht op eenig nietsbeduidend compliment na geëindigde voordragt. De seine schikt eenige stoelen derwijze, dat het iets van een theater heeft, en -
{==358==} {>>pagina-aanduiding<<}
haar gansche wezen ondergaat eene verandering..... ‘In elk harer blikken, gelaatstrekken en ledematen eene Koningin!’ konde op haar worden toegepast. De toon der vertwijfeling, de gramschap in al hare gebaren, de edelste onderwerping van haar gansch bestaan wedijveren met elkander, terwijl zij het tooneel der Electra in het derde bedrijf voordraagt. Tranen vullen thans het oog der schoone clairon. Zij werpt zich vol berouw der meesteresse te
voet, en bekent haar rondborstig de beschaming harer ijdelheid. Dat die bekentenis opregt was, bewijst ons hare mededeeling van dit voorval in hare Gedenkschriften.

Twee vermaarde Treurspelspeelsters (duchesnois en georges) wedijverden te zamen gedurende het Fransche Keizerrijk. Deze, zoo schoon als gene leelijk, vond bescherming bij napoleon; maar, hoe teeder men wil, dat die betrekking ook geweest zij, en welke vertelseltjes men te dezen ook van hem opdissche, hij was geen man, om in vrouweboeijen te smachten. Op zekeren tijd, tot zijne tegenwoordigheid toegelaten in een geheim onderhoud, verstoutte zij zich tot hem te zeggen: ‘Sire! het grootste geluk van mijn leven zou zijn, uit uwe hand het portret van mijnen weldoener te ontvangen.’ - ‘Is 't anders niet?’ hernam napoleon, en bood haar, op eene wijze, welke haar deed sidderen van hare eigene vermetelheid, een vijf franksstuk met zijne beeldtenis aan.

Een jong Tooneelschrijver zou een nieuw gewrocht van zijn genie aan het Comité de Lecture, te Parijs, voorlezen. ‘Mijneheeren!’ dus begon hij, ‘het tooneel verbeeldt een digt woud; in het midden staat een boom.’ Hier barstte de geheele vergadering in een schaterend lagchen uit; de jonge Dichter rolde zijn handschrift zamen, en vertrok.

De minnaar eener danseresse van de Opera te Parijs beklaagde zich bij haar over de ongemanierdheid van haren portier. ‘Jaag den lomperd op staanden voet weg!’ zeide hij. ‘Wat vordert gij?’ riep zij uit: ‘Onmogelijk! Het is mijn vader.’

Bij eene openbare vermakelijkheid, weinige jaren geleden, te Weimar, was de vermaarde Zangeres catalani toevallig naast den eerbiedwaardigen göthe gezeten. De buitengewone oplettendheid, haren nabuur bewezen, gevoegd bij

{==359==} {>>pagina-aanduiding<<}
diens indrukmakend voorkomen, wekte de nieuwsgierigheid der schoone Sirene, en deed haar naar deszelfs naam vragen. - ‘De beroemde göthe, Mevrouw!’ - ‘Zoo! beroemd? Ik bid u, zeg mij, wat instrument speelt hij?’

De eerste Schouwburg te Parijs vormde zich omstreeks het eind der XIV de eeuw. Eene geestelijke Broederschap, la Confrèrie de la Passion de Notre Seigneur, vestigde zich om dien tijd in eene voorstad, rigtte een Theater op, en vertoonde - de Lijdensgeschiedenis van jezus. De hooge Policie verbood, in 1398, den inwoneren van Parijs, hetzelve te bezoeken. Maar de Broederschap wendde zich tot karel den VI, en, daar deze zelf gaarne hare vertooningen bijwoonde, schonk hij haar, in 1403, een patent, om in en om Parijs te mogen spelen, en in tooneelkostuum op straat te verschijnen. Men begon ten een en eindigde ten vijf ure. Entrée - twee sous.

De door zijnen dramatischen arbeid, met name door zijnen Clavigo naar göthe, allen tooneelminnaren bekende Dichter beaumarchais was de zoon eens horologiemakers te Parijs. Reeds in zijne prille jeugd verwierf hij zich eenen naam als virtuoos op de harp, en werd vanhier dikwijls naar Versailles geroepen, om voor de toen als aangebedene, naderhand zoo gruwzaam mishandelde Koningin, maria antoinetta, te spelen, welke den jeugdigen kunstenaar bijzonder genegen was. Dit laatste stak eene der Hofdames in het oog, en zij besloot, den bewonderden harpspeler op eene of andere wijze te vernederen. De gelegenheid daartoe deed zich weldra voor. Na een Concert, waarin aan beaumarchais de grootste toejuiching was ten deel gevallen, stelde de nijdige Hofdame hem, onder een schimpend lagchen, een kostbaar horologie ter hand, met deze woorden: ‘Mijnheer beaumarchais, wilt ge wel eens nazien, wat er aan mijn horologie schort; het staat, sinds eenige dagen, gedurig stil.’ Beaumarchais nam hetzelve met eene bevallige buiging aan, hield het omhoog, en liet het vervolgens op den grond vallen. ‘Vergeef het mij, Mevrouw!’ sprak hij: ‘Ge hebt u thans kunnen overtuigen van hetgeen mijn vader mij dikwijls zeide, dat ik voor geen horologiemaker in de wieg gelegd was, want dat ik daarvoor veel te onhandig was!’


{==360==} {>>pagina-aanduiding<<}

Gruwelijke boosheid in een' geestelijke.

(Uit de Allgemeine Kirchenzeitung.)

Op den 4 September 1834 werd te Baden een Priester, met name welti, onthoofd. In het Frickdal geboren, (hij was thans 36 jaren oud) bezocht hij de Latijnsche school te Baden, en werd, zoodra hij zijnen cursus in de Theologie volbragt had, te Rohrdorf als Kapellaan aangesteld. In den beginne was hij daar zeer gezien; maar vervolgens, nadat hij allengskens tot een slecht levensgedrag vervallen was, vernam zijne gemeente met blijdschap zijne verplaatsing naar Wohlenschwyl. Verpligt zijnde, zich aldaar velerlei aan te schaffen, maakte hij schulden. Deze omstandigheid, gevoegd bij zijne drift tot het spel, den wellust en andere nachtelijke buitensporigheden, bragt hem eindelijk geheel ten verderve. Door zijne schuldeischers in de engte gebragt, beklom hij, in November des vorigen jaars, tot viermaal toe, den postwagen van Zurich naar Aarau, heimelijk, van achteren, om denzelven door braak te berooven, hetwelk hem tweemaal gelukte. Ook had hij, in den nacht van den 10 Januarij 1832, een huis, en een half uur daarna een ander, digt bij de pastorij, in brand gestoken, met het doel, dat de vlammen ook deze zouden vernielen, en hij daardoor de som, waarvoor zijne meubelen verzekerd waren, in handen krijgen. Daarna poogde hij mede de pastorij zelve onmiddellijk in de asch te leggen. Bij deze brandstichtingen kwam een knaap van tien jaren jammerlijk om het leven. Thans ontstond er een gerucht, dat hem als den dader aanwees. Om de verdenking van hemzelven af, en op anderen te leiden, stichtte welti nu, door angst gejaagd, te Mägenwyl, niet ver van daar, op den 6 Februarij, een' anderen nachtelijken brand, die vijf woningen vernielde, en andermaal een menschenleven kostte. Een meisje, namelijk, vlugtte ongekleed uit het ouderlijke huis; maar, hare naaktheid ontwarende, dreef haar de schaamte
in hetzelve terug, en, daar de vlam ook dit huis aantastte, werd zij het slagtoffer van het reinste gevoel. Toen hare verminkte overblijfselen ter aarde besteld werden, kon zelfs welti zich naauwelijks van tranen weêrhouden. Twaalf dagen daarna, echter, legde hij weder eene schuur te Wohlenschwyl in de assche, en op den 21 Februarij te Birrhard

{==361==} {>>pagina-aanduiding<<}
eene woning, bestendig met oogmerk, om afleidende vermoedens te wekken. Maar de maat zijner misdaden was gevuld! Toen hij eens, laat in den nacht, met zwijnenhoeders in de kroeg zat te spelen, verwijderde hij zich voor eene korte poos. Terstond na zijn wederkeeren kwam er brand in het naaste huis. Nu viel het vermoeden op hem. Hij werd in de pastorij gevangen genomen en naar Baden gevoerd. In den aanvang ontkende hij hardnekkig. Herhaalde mislukte pogingen, om uit den kerker te geraken, dienden slechts om den argwaan te versterken. Eindelijk zou men (naar de wetten daar te lande) tot ligchamelijke kastijding overgaan. Bij het falen der derde poging ter ontsnapping, toen verscheidene geregtsdienaars zijnen kerker kwamen bezigtigen, vroeg hij om een verhoor. Thans bekende hij, roover en brandstichter te zijn! Hij wist, zeide hij, wat hij verdiend had, en dat het zwaard des beuls hem verbeidde. Hij verzocht om eene spoedige strafvoltrekking, opdat hij niet tot kleinmoedigheid en wanhoop mogt vervallen, daar hij een verworpen mensch was, en daden bedreven had, die, in zijnen stand als Priester, ongehoord waren. Met name erkende hij zelf zijne laaghartige boosheid daarin, dat hij, na een' der gestichte branden, met die misdaad op zijn geweten, zelf eene dankpreek voor genadige bewaring gehouden, en de door hem tot armoede en ellende gebragte leden zijner gemeente aan het mededoogen derzelve aanbevolen had. - Het uiteinde van dezen mensch was zijner boosheid waardig! Tot aan zijn jongste oogenblik koud en gevoelloos, plaatste hij zelf zich op den stoel, tot de voltrekking der doodstraf bestemd, met eene houding en op eene wijze, die nog op gemak scheen te doelen; en, eenige oogenblikken vóór den doodelijken slag, tot welken hij zelf het teeken wilde geven, nam hij nog een snuifje, en riep een' veldwachter, zijn' bewaker, tot zich, hem de doos, tot een aandenken, schenkende!

Mijne burgerlijke belijdenis.


Welk een glans, wat majesteit 
Rang en Adeldom verspreid', 
Zijn zij niet door deugd geheiligd, 
Niets dan dat hun roem beveiligt; 

{==362==} {>>pagina-aanduiding<<}

IJdel zijn ze om dat gemis: 
Dit is mijn belijdenis. - 
 
Als een man van hoogen stand 
Allen ijdlen trots verbant, 
Als zijn vriendelijke blikken 
D'armen onderdaan verkwikken, 
Als hij roert met zachte stem, 
O, dan acht en eer ik hem! 
 
Maar als hij, door 't lot geschraagd, 
Zich tot hoovaardij verlaagt 
En met strakgespannen oogen 
Honend neêrblikt uit den hoogen, 
Stout op aanzien, rang en magt, 
Weet dan, dat ik hem veracht! 
 
Neen, poch niet, o Adel! op rang of op eer, 
Zoo lang gij van deugd zijt vervreemd; 
Uw teelt is slechts onkruid en geldt ons niet meer, 
Dan distlen in veld en in beemd. - 
 
Als een Hooggeleerde, kloek 
In het daaglijksch onderzoek, 
Pallas' schat weet op te delven, 
Stil en needrig in zichzelven, 
O, dan blinkt hij in mijn oog 
Als een star aan 's Hemels boog! 
 
Maar wanneer hij, stug en stout, 
Naam en roem op stelsels bouwt, 
Schimpend neêrziet op de leeken, 
Die 't Latijn en Grieksch niet spreken, 
Schoon ik zijn talenten eer, 
'k Zie met weêrzin op hem neêr. 
 
Wat baat u, o Schoolvos! geleerdheid en kunst, 
Als 't hart niet in gloed er bij wint? 
Vergeefs is uw beedlen om lof en om gunst, 
Uw magtspreuk als staamlen van 't kind! - 
 
Vol verrukking zie ik hem, 
Die vol vuur, met kracht en klem, 

{==363==} {>>pagina-aanduiding<<}

Als hij de onschuld ziet beleedigd, 
In de pleitzaal 't regt verdedigt, 
Op wiens kruin, met licht omstraald, 
De eerekroon der menschheid praalt. 
 
Maar als hij de deugd miskent, 
Trouwloos eer en pligten schendt; 
Wordt, door goud of gunst bewogen, 
t Regt in zijne vuist gebogen, 
O, dan krimpt mij 't hart van pijn, 
En ik schaam mij mensch te zijn! 
 
Een schandzuil vermaart hem, die Themis onteert, 
Al noemt hij zich Meester van 't Regt; 
De schatting des braven, die deugd slechts waardeert, 
Is eeuwig zijn aanzijn ontzegd. - 
 
Vloeit de wijsheid uit Gods woord 
Over 's Leeraars lippen voort, 
Is hij trouw in 't werk des Heeren, 
Om met needrigheid te leeren, 
Biedt hij liefde en vreê de hand, 
'k Eer hem als een Godsgezant. 
 
Maar is hij, de dienaar Gods, 
Onverdraagzaam, weeldrig, trotsch, 
Kan hij d' eersten pligt vergeten, 
Liefde uit onbevlekt geweten, 
Preek' hij 't woord of leez' de mis, 
'k Roem nooit zijn gedachtenis! 
 
Wat zegt het, of 't ambtskleed uw ligchaam versiert, 
De mijter uw' schedel bedekt, 
Wanneer niet de Godsdienst, wier luister gij viert, 
Tot liefde en tot eerbied u wekt? - 
 
Prijken op der Helden dos 
Epaulet en vederbos, 
Mag er, bij dat praalvertoonen, 
Zedigheid van binnen wonen, 
Eer den Held dan, die ze torscht, 
Als een steun voor Land en Vorst! 

{==364==} {>>pagina-aanduiding<<}

Maar wanneer die glans en gloed 
't Hart van hoogmoed zwellen doet, 
Slechts hem kittelt om te pralen 
En op burgerdeugd te smalen, 
Schoon hem lint en kruis versier', 
'k Loof hem niet als Batavier. 
 
Slechts ijdel, o Krijgsman! is al uwe praal 
En nietig het zwaard in uw hand, 
Zoo 't hart daarbij koud is als 't blinkende staal, 
Niet klopt voor uw' Vorst en uw Land! - 
 
Schaam' hij zich, die niet beseft, 
Dat geen rang den mensch verheft, 
Maar dat elk de deugd moet eeren, 
Schoon omhuld met ruwe kleêren: 
Glorie, niet op deugd gebouwd, 
Is gelijk aan klatergoud. 
 
Neen, ik buig geen leden krom 
Voor gewaanden adeldom, 
Die geen adel is der ziele; 
Wie voor goud of grootheid kniele, 
'k Buig mij slechts eerbiedig neêr 
Voor den man van deugd en eer. 
 
Wie werpt niet, als onkruid, de vrucht van zich heen, 
Die geuren noch sappen behield: 
't Is dwaasheid te buigen voor hout of voor steen, 
Door licht noch door leven bezield. 
 
't Zij de mensch den schepter zwaai', 
Of het aardrijk ploege en zaai' 
En het zweet druipt op zijn spade, 
Beide slaat de Hemel gade; 
's Hemels gunst daalt even zeer 
En op ploeg en schepter neêr. 
 
IJdel grootheid, rang en pracht! 
Allen zijn wij Gods geslacht, 
Kindren van denzelfden Vader; 
Deugd alleen brengt ons Hem nader: 
Hij ontaart, die ontrouw is. 
Dit is mijn belijdenis. 
 
a. langereis. 
Medemblik, 1834. 






{==365==} {>>pagina-aanduiding<<}

Mengelwerk.

Onderzoek naar de oorzaak, waarom de stad Amsterdam eerst in het jaar 1578 is toegetreden tot het verbond der Nederlandsche gewesten tegen Spanje.

Door G. van Enst Koning. (*)

De beoefenaar der Geschiedenis van ons Vaderland stelt het zich tot eene aangename taak, de vruchten zijner nasporingen mede te deelen aan tijd- en landgenooten, die het hem dank weten, als zijn onderzoeklievende geest den sluijer heeft weten op te ligten, welke over een of ander belangrijk tijdperk onzer Geschiedenis gespreid lag; maar dubbelen dank zal hij oogsten, wanneer hij van uit het stof der eeuwen getuigschriften te voorschijn brengt, die den roem en luister van het oude Nederland kunnen verhoogen, of wel ons doen herroepen het ongunstig oordeel, geveld over de daden en bedoelingen van miskende landgenooten en over gebeurtenissen, die de waarheidlievende Geschiedschrijver niet dan met een weemoedig gevoel heeft geboekstaafd.
Zal het onder anderen bij eenen commelin, brandt en wagenaar geene smartelijke gewaarwordingen hebben te weeg gebragt, toen zij, bij de behandeling van het tijdperk onzer worsteling op leven en dood met de Spaansche moordtrawanten, moesten vermelden, dat de Stad, voor hen en voor velen de dierbaarste veste ter wereld, het langste verwijld had in het afwerpen van het Kastiliaansche slavenjuk?
Geen beoefenaar onzer Geschiedenis schijnt tot dusverre te hebben mogen slagen in het ontdekken der oor-
{==366==} {>>pagina-aanduiding<<}
zaken van dit verwijl; en vandaar dan ook de aanleiding tot het maken van gissingen en gevolgtrekkingen, waarvan de meesten in geenen deele bevredigend te achten zijn voor het Hollandsch hart, hetwelk zoo gaarne - en vooral in de tegenwoordige eeuw van miskenning en verguizing der heiligste regten - de roemrijke bedrijven van het voorgeslacht in de weegschaal legt, bij elke nieuwe staatkundige verwikkeling in het geding tusschen waarheid en logen, moed en lafhartigheid, getrouwheid en verraad.
Maar niet alleen den beoefenaar der Geschiedenis, een' ieder onzer, die belang stelt in de eer van zijn Vaderland in het algemeen en van zijne Geboortestad in het bijzonder, moet het smarten, dat op Amsterdam de vlek blijft rusten van Spaanschgezind te zijn gebleven, zelfs toen nog, toen het triomflied der vrijheid geheel Nederland door werd aangeheven.
Voor mij, als hoogschatter en vereerder van mijne Geboortestad, werd het dus eene bron van waar genoegen, toen het mij te beurt mogt vallen, uit eenige oude schrifturen (*), sommige tot nog toe niet algemeen bekende omstandigheden te kunnen aan het licht

{==367==} {>>pagina-aanduiding<<}
brengen, waardoor de blaam, op Amstels vest geworpen, zoo niet geheel, dan toch voor het grootste gedeelte, aan haar zal worden ontnomen; - en hieraan zal ik het dan ook gereedelijk dank weten, zoo mijne voordragt uwe belangstelling niet geheel onwaardig wordt geacht.

Wanneer wij door onze Geschiedschrijvers vinden aangeteekend, dat de ten jare 1521 door Keizer karel V ingevoerde Inquisitie met een verregaand wreedaardig en bloeddorstig geweld alomme werd gehandhaafd, dan voorzeker baart het geene bevreemding, dat de Hervorming van jaar tot jaar meerder bijval vond, en zelfs werd bevorderd door duizende Roomschgezinden, welke de leer der Hervormden daarom nog geenszins waren toegedaan; - die Hervorming verbreedde van lieverlede hare grenzen, en zulks niettegenstaande eene woeste, onberadene sekte dweepers, bekend onder den naam van Naaktloopers of Wederdoopers, na de Stad Amsterdam met schrik en siddering vervuld, èn, in weerwil van eenen hardnekkigen wederstand, het Raadhuis te hebben ingenomen, dezen hunnen onbezonnen moedwil met eenen schandelijken dood had moeten boeten; niettegenstaande Keizer karel in 1550 de plakkaten tegen de Hervorming had vernieuwd; en niettegenstaande de schandvlek aller Vorsten, de wreedaardige philips II, met een tijgerhart en tijgerklaauwen, meer moordschavotten deed oprigten, dan er altaren ter eere van den God des vredes te vinden waren; - ik zeg, niettegenstaande dit alles, bleef in Amsterdam de zucht tot hervorming toenemen; de Geestelijkheid verloor meer en meer, bij Roomsch en Onroomsch beide, ontzag, achting en vertrouwen, en de Rederijkkamer, uit de bloem der ingezetenen zamengesteld, schroomde niet, bij herhaling tooneelvoorstellingen te geven, waarin de bedorvene zeden der geestelijken werden ten toon gesteld en beschimpt.
Philips van marnix, die boezemvriend van den Grondlegger onzer Vrijheid, ontwierp in 1556 een

{==368==} {>>pagina-aanduiding<<}
verbondschrift tot het te keer gaan van wereldlijke en geestelijke dwingelandij; en meer dan tweeduizend ingezetenen van Amsterdam braveerden door hunne onderteekening de woede en wrok der Spaansche overheerschers, wier vlammend oog en dreigend zwaard zelfs ontzag noch vrees meer konden inboezemen, toen de diep vernederde en tot volslagen gebrek gedoemde lagere klasse der burgerij, met eene ongekende en onbegrensde woede, de deuren der bedehuizen vernielende, binnendrong, beelden en kerksieraden te morzel sloeg, en de kleinooden der tempels, als een wettig verkregen buit, langs straat en pleinen met zich voerde.
Dit alles durfde men in Amsterdam bestaan, terwijl de banvloek op het Vatikaan geschreven werd, en de doodklok luidde aan de omheining van het schavot!
Maar, honderden van burgers, die de uitvoering van het tegen hen geslagen doodvonnis hadden verijdeld door hunne vlugt naar de overzijde van het kanaal, moesten weldra ook dit hun eenigst toevlugtsoord weder verlaten. Wij zien hen herwaarts keeren met eene slecht getuigde en zwak gewapende vloot. Afhankelijk en ten spel van wind en golven, naderen zij onwillekeurig den mond der Maas, - en alva's ijzeren roede knakte voor het altaar der vrijheid, in den Briel door de Watergeuzen opgerigt. Amsterdam hoorde die mare, doch zweeg, en de leus der overheersching bleef op hare torentransen wapperen!
Met gelijke onverschilligheid werd ontvangen en gelezen de brief, door Prins willem, den 1 November 1572, aan de Stad Amsterdam geschreven, het getuigenis in zich dragende van 's Prinsen edel hart, onbaatzuchtige bedoelingen en vaderlijke bezorgdheid, gelijk reeds blijkt uit deszelfs aanhef, aldus luidende: ‘Ghijlieden moogt verstaen hebben mijne komste in deze landen van Holland, alwaer ik gesint ben te blijven en neffens de goede en wel geanimeerde landzaten mijn leven te hazarderen om te wederstaen de Albanische Tirannije, en 't gemeene vaderland wederom te stellen

{==369==} {>>pagina-aanduiding<<}
in 't gebruik van sijne oude vrijheden, neeringe, welvaert en geregtigheden; soo als ghijlieden, terwijl ik onder u converseerde, aen mijn handel altijt hebt kunnen bespeuren en daervan getuigenis zoudt kunnen geven, indien het de nood vereischte. En gemerkt ghijlieden toen ter tijd geweest zijt een van de steden, die met sonderlinge naerstigheid ons in dit voornemen secondeerden - en aengesien dat ons gemoed en affectie t' uwaerds alsnog niet verminderd of gealtereerd is, willen wij u vermaend en gebeden hebben, dat ghij u alsnog wilt overgeven en in alles voegen met de andere steden deses lands, om gezamenlijk en eendrachtiglijk het goede voornemen te effectueren,’ enz.
Alva, de bloeddorstige alva, die de bezittingen van duizenden ter dood gedoemde slagtoffers in ongebondenheid verbrast, die de aanzienlijkste burgers hunne rijkdommen ontroofd had, de met schuld beladen alva gaat van het opzet zwanger, om, als een bankbreukige lafaard, zijne verblijfplaats te ontvlieden, - en Amsterdam ontgrendelde voor hem hare poorten, de leus der overheersching torschende!
Naarden, wier sterke wallen door het Spaansche kanon geteisterd, wier hechtste gebouwen in puin en asch verkeerd waren, moest lijfsgenade voor hare burgers van den trotschen romero smeeken. Die lijfsgenade werd beloofd. De Spaansche bevelhebber nadert de nog rookende puinhoopen; hij eischt van de uitgevaste, van have en goed beroofde burgers een' vernieuwden eed van trouw aan Spanjes Vorst; die eed moet in den tempel Gods worden gezworen; men spoedt ter deure in; de knieën wil men buigen, om den Almagtige te danken voor het behoud des levens, - en zie! daar branden uit sakristij en bedecel de Spaansche roeren los, om dood en verderf te verspreiden in de kerkgewelven, waar de juichtoon der duivelen den laatsten jammerkreet verdooft van Naardens wreed misleide burgerij! - Amsterdam zag de vlam uit Naardens veste slaan; de meineed der Kastilianen bleef voor haar niet verholen;

{==370==} {>>pagina-aanduiding<<}
zij leerde den ongehoorden gruwel kennen; eene kille huivering beving hare bewoners, bij het terugkeeren van den snooden, laaghartigen Veldheer: maar Amsterdam - zij hoorde en zag het, en zweeg, en duldde voortdurend de leus der overheersching aan de boorden van Amstel en IJ! Ook dáár brak het uur der wraak niet aan, toen Don fredrik in Haarlems wallen een tweede voorbeeld gaf, hoe Kastilië den brief van genade en zoen bezegelde met meineed en moord! Ook dit voorbeeld oefende geenen gunstigen invloed uit op Amsterdam, evenmin als de brief, weinig tijds na Haarlems val in Amstels muren ontvangen, van den Prins van oranje, waarin die onvolprezen Vorst, na eene opsomming der gruwelen, door de Spanjaarden hier te lande bedreven, de burgerij aanspoort, om zijne pogingen te ondersteunen tot bevrijding van het dierbaar Vaderland; onder anderen het navolgende betuigende: ‘Ik versekere en belove bij dese, nemende God en de trouwe, die ik Hem schuldig ben, tot getuigen, dat, in soo verre als ghij u in dese alsoo gedraegt en kwijt als getrouwe burgeren en landsaten voor haer vaderland betaemt, dat die stad van Amsterdam wederom in haren ouden staet, neeringe en handteeringe zal hersteld worden. En wilt u ook niet vermijden goed te doen op 't point van de religie, want onse meening is geensins iemands conscientie te verstricken of te bedwingen, maer met een gemeene eendrachtigheid die landen, staten en steden in haren voorspoed en neeringe en in hare goede oude wetten, herkomen en privilegien tegens alle moedwil en geweld der vijanden te onderhouden en te maintineeren,’ enz.
In het laatst van den jare 1574 was de Zeeuwsche Admiraal boisot het uitgevaste en afgestreden Leyden nabij. De belegeraars deinsden terug voor het aanwassend water en den toenemenden moed der Watergeuzen. Met onderdrukte spijt verliet het Spaansche leger schans en burgten, en - Leydens veege veste was ontzet. Het: ‘Leve willem van oranje! leve de Vrijheid!’

{==371==} {>>pagina-aanduiding<<}
drong uit Leydens wallen tot in Amstels muren door, en het fiere hoofd der waterleeuwen, de wakkere boisot zelf, poogt deze gelegenheid dienstbaar te maken aan het voorbereiden eener omkeering van zaken alhier, door het schrijven van eenen brief aan de Amsterdamsche burgerij, aldus aanvangende: ‘Ten ware, goede vrienden, dat uwe oogen bij de Spanjaerden onze algemeene vijanden verblind, en zoo men zegt begoocheld waren geweest, zoudt ghij over langen tijd gemerkt en met der waerheid bevonden hebben, dat u dezelve onse vijanden, die u niet anders gebruiken dan als instrumenten tot kwalijk varen deser landen, niet dan brillen en rook zoeken te verkoopen, 't welk ten laetsten u bekend moet zijn, nu wij met de hulpe Gods alle hare geroemde magten, daerop zij zich zoo trotselijk betrouwden, tot schande gemaekt en weggedreven hebben. En hoewel wij met veel woorden 't kwalijk varen deser landen ganschelijk zouden mogen bewijzen alleenlijk zijnen oorsprong te nemen door ulieder hartnekkigheid, zoo willen wij 't zelve nogthans niet alleenlijk nalaten, maar ook ganschelijk vergeten, en ons met ulieden in opregte liefde en eendragt vereenigen, zoo ghij van 't voorgaende kwaed wilt afstaan, en gedenkende de sobere staet daer ghij u zelven in vint, als van de navigatie (niettegenstaende wij u waters genoeg, luttel tot uwen voordeel, gedenken toe te zenden) zoo zeer vervreemd zijnde, dat er voor ulieden weinig hoope van beterschap is,’ enz.
In Amsterdam werd die brief met koele onverschilligheid ontvangen en gelezen; dáár nog werd de standaard der vrijheid niet geplant; dáár was het Wilhelmuslied nog geen geliefkoosd volksgezang; want dáár bleef de leuze der overheersching op rondeel en bolwerk nog wapperen, zelfs vier jaren na Leydens vereeuwigd ontzet!
Vanwaar toch dit verwijl in de omhelzing der heiligste zaak, de vrijheid van het Vaderland? Was in

{==372==} {>>pagina-aanduiding<<}
het oog der Amsterdamsche burgerij de worstelstrijd tegen Spanje slechts een kamp op leven en dood tot handhaving of ondermijning van Romes kerkleer? Neen! want reeds twaalf jaren vóór de afwerping van het Spaansche juk had de leer der Hervorming aldaar duizende belijders. Roomsch en Onroomsch waagden het te weifelen, waar het de uitvoering gold eener bulle van het Vatikaan; maar het Escuriaal zag zijne bevelen volvoeren met slaafsche onderworpenheid!
Het belang van den koophandel - zou dit welligt eene voortdurende vriendschappelijke verstandhouding met Spanje wenschelijk en nuttig gemaakt hebben? Doch neen! de koophandel, bloeijende onder het zachte bestuur van den jeugdigen karel, kwijnde alreede gedurende het laatste tijdperk van 's Keizers leven, en moest alle voorregten en voordeelen derven, toen philips den schepter der verdrukking en alva de toorts der verwoesting zwaaide. Getuige die schare van kooplieden, gedurende de Spaansche overheersching der Amstel-stad ontvlugt; getuige dat tal van kooplieden, aan Amstels boorden teruggekeerd, na het ontrollen van het vendel der vrijheid voor Amstels kapitool. Neen! de koophandel, die zenuw van den Staat, die bronaar van Hollands welvaart en luister, - de koophandel weigerde aan oranje geen' zetel in Amstels muren. Neen! zij is onverdiend, de vlek, den koopman aangewreven, dat hij een laakbaar egoïsme tot drijfveer kiest voor zijnen handel en wandel; dat hij met eene koude onverschilligheid de staatkundige stormen gadeslaat, wanneer hem slechts het gouden anker zijner hoop verblijft. Neen! raadpleegt de gedenkschriften onzer menigvuldige worstelingen tegen vreemd geweld en onderdrukking; dáár zult gij met gulden letteren ook de namen geschreven vinden van hen, wier ijver en trouw een hecht cement geworden zijn voor de grondvesten van Amstels beurs.
Maar, tot aan den jare 1578 verkeerde de burgerij van Amsterdam in geheel andere omstandigheden, dan de overige Steden van Holland. De Regering dier Stad

{==373==} {>>pagina-aanduiding<<}
was Spaanschgezind. De leden, waaruit die Regering was zamengesteld, oogstten voordeel en aanzien en magt uit hunne voortdurende verknochtheid aan Spanje. Philips, alva en de overige Spaansche onderdwingelanden spaarden geene middelen, om die Regering van zich afhankelijk te houden. Nog heeft de tand des tijds een drietal brieven gespaard, door philips in de jaren 1573 en 1577 aan de Stad Amsterdam geschreven, waarvan de laatste onder anderen de navolgende zinsnede bevat: ‘Alzoo wij wel en in 't breede en dickmaels door onse Stedehouders, Couverneurs en Kapiteynen generael van onse Nederlanden, en in het bijsonder door onsen lieven broeder Heer Jan van Oostenrijk, geadverteert zijn geweest van die volstandigheid en uwe groote getrouwheid, niettegenstaende het groot kwaed en schade, die ghij geleden hebt en nog dagelijks lijdt ter oorzake der troublen en der tweedrachten, - zoo zullen wij niet laten ulieden te hebben in alle behoorlijke en favorabele recommandatien, om u in tijd en stonde, en nadat die occasie en gelegenheid ons gegeven zal wezen, daervoor grootelijks te recompenseren, uitwijzende en conform uwe verdiensten, dewelke, zoo wij verstaen, zeer groot zijn.’
Ook van alva, Don fredrik de toledo en Don johan van oostenrijk zijn er brieven voorhanden, welker inhoud ons de overtuiging geeft, dat de anders trotsche Spanjaard tot de laagste vleijerij zijne toevlugt neemt, waar het hem aan gelegenheid ontbreekt, om zijne oppermagt te doen gelden. In die brieven is Amsterdam de getrouwste Stad des Rijks, - de Regering zal eene vorstelijke belooning erlangen, - aan onderstand in geld zal het niet falen, - men oefene slechts geduld, want Spanjes uitgeputte kassen zullen spoedig gevuld, het Spaansche leger weldra voltallig zijn; de Koning zelf zal zijne getrouwe Stad komen be zoeken, om met eigene hand aan de Regering, voor bewezene trouw en gehechtheid, het getuigschrift zijner vorstelijke genegenheid en genade aan te bieden.

{==374==} {>>pagina-aanduiding<<}

De Geestelijkheid en de Regering beijverden zich minder, om het volk Roomschgezind, dan Spaanschgezind te houden. In naam van den Vorst der Kastilianen, werd door den Spaanschen krijgsknecht van de burgerij met geweld gevorderd, wat de Geestelijkheid aan geld of goed verlangen mogt; in brooddronkenheid werd, bovenal in het Minderbroeders-klooster, de zuurgewonnen penning verkwist, die der nijvere burgerije werd afgeperst. Aan de brasserijen dier kloosterlingen nam de Regering zelve deel, en met haar werden aan den rijkvoorzienen disch telkens nieuwe middelen beraamd en vastgesteld, om de Amsterdamsche burgerij in de Spaansche slavenketen geboeid te houden.
Groot, wel is waar, was het getal der ingezetenen, die deze boeijen konden verbreken, - aanzienlijker de morrende burgerij, dan de Spaansche krijgsmagt; maar grooter dan deze het getal der geestelijken, die, ontvlugt uit de overige Steden van het vrijgevochten Vaderland, in Amsterdam een veilig toevlugtsoord hadden gevonden. Omgeven door zulk een legioen van wachters en handlangers der dwingelandij, kon het der Regeringe niet moeijelijk vallen, de naar vrijheid hakende burgers jaren achtereen in toom te houden, en elken kreet van verontwaardiging met gevangenis en dood te straffen. Wee hem, die het wagen durfde, zijne regten als mensch en als burger te doen gelden! Wee den vriend van oranje en het Vaderland, wanneer hij ter gunste der vrijheid eene enkele verzuchting deed hooren! Al mogt het hem ook gelukken, de onwraakbaarste getuigen te berde te brengen van zijnen standvastigen ijver voor de leer der Roomsche kerk, als ketter werd hij in den kerker geworpen, en als ketter naar het schavot gesleurd; zoodat de beroemde simon stijl, in zijne Opkomst en bloei der Nederlanden, teregt heeft aangemerkt, ‘dat een iegelijk zich in gevaar bevond van zoo wel op valsche als op ware beschuldigingen huis en have, ja het leven te verliezen.’ Neen - de Inquisitie hield geene zittingen meer tot instandhouding van

{==375==} {>>pagina-aanduiding<<}
het geloof; zij was in Amsterdam (reeds met den naam van Moorddam bestempeld) een staatkundige Bloedraad geworden, tot uitdooving van het vuur der vrijheid, in het hart der burgeren ontgloeid. Aan de Geestelijkheid en de Regering alleen - aan de burgers niet - was het te wijten, dat Amsterdam zoo spade toetrad tot het verbond voor vrijheid en onafhankelijkheid, door de Nederlandsche gewesten gesloten.
Eindelijk, en wel in het begin der maand Februarij 1878, brak in deze Stad het gezegend uur der verlossing aan; en wij zeggen gereedelijk den grooten Dichter antonides, in zijnen IJstroom, na:

‘De vrijheid, t' Amsterdam zoo lang een tijd verschoven, 
Stak eindlijk dus haar hoofd met grooter aanzien boven.’ 

Maar niet de Geestelijkheid, niet de Regering opende vrijwillig de poorten voor oranje's legermagt, versterkt door zeer vele Amsterdamsche burgers, die de Stad hunner geboorte van tijd tot tijd hadden verlaten, ja uit dezelve, onder anderen in den jare 1567, in zulk eene groote menigte waren gevlugt, dat er gebrek aan schepen was, om die vlugtelingen naar elders te vervoeren. Het gezegde leger had reeds sedert geruimen tijd den omtrek der Stad bezet, en allen toevoer van levensmiddelen derwaarts verhinderd. De bezetting en de Geestelijkheid begonnen reeds te deelen in het gebrek, dat de burgerij tot wanhoop bragt. Op nieuwe beloften uit Spanje kon men rekenen, op hulp niet. Eene veeljarige ondervinding had dit bewezen, en, hiervan overtuigd, bragt de wet der noodzakelijkheid de Regering tot het besluit, om onderhandelingen aan te vangen met de afgevaardigden uit het Staatsche leger, wier woorden en daden getuigenis gaven, dat oranje alleen ter bevrijding van het Vaderland, en geenszins ter vervolging van andersdenkenden in geloofszaken, het harnas had aangegespt; en vandaar dan ook zijne vrijgevigheid in het onderteekenen der Poincten en Artikelen van Satisfactie, aan de Regering en de Geestelijkheid den 8

{==376==} {>>pagina-aanduiding<<}
Februarij 1578 geaccordeerd, waarbij dezelve in hare verschillende betrekkingen en daaraan verbondene magtsoefening werden bevestigd. Eerst een' geruimen tijd daarna, toen van het geduld en de lijdzaamheid der ingezetenen eene te zware proef gevorderd werd, vernietigde der burgeren woede den zoenbrief, door oranje verleend aan eene Regering, die, door hare voortdurende gehechtheid aan Spanje, willem's liefdevolle bescherming met snoode ondankbaarheid beloonde.
Gelukkig het tijdperk, dat wij beleven! In de staatsorkanen, die wij met beraden moed en onwankelbaar vertrouwen op den God onzer Vaderen verduren, wordt met hart en lippen de Vorst gehuldigd, die ons bestuurt, en de Regering geprezen, die onze belangen behartigt. Vruchteloos is elke poging van buiten, om hier een' scheidsmuur op te rigten tusschen de Regering en het volk; beider belang, beider doel is één; en waar eendragt in paleis en stulp gehuldigd wordt, daar breekt een zegenend licht de uchtendnevelen door, om vrede en welvaart te verspreiden over den aanbrekenden dag, die eene rijke belooning zal schenken voor trouw en volharding, gehechtheid aan den Koning, en liefde voor het Vaderland.

Neen, wij staan den bondel pijlen 
Uit ons wapenschild niet af: 
't Was de Godheid, die ze ons gaf. 
Moog' de vredeölijf verwijlen, 
Eendragt zwaait den veldheersstaf. 
 
Holland buigt het hoofd niet onder, 
Met verdeelden burgerzin. 
Hoort het, stulp en tempeltin! 
Allen treft ons de eigen donder, 
Daalt een noodweêr Holland in. 
 
Breekt (maar nimmer ongewroken) 
Vreemd geweld hier staf en stut, 
Door geen vriendentrouw beschut, 
Dan zal 't puin, dat wij zien rooken, 
't Puin zijn van paleis en hut. 

{==377==} {>>pagina-aanduiding<<}

Maar, van uit den mist der tijden, 
Daagt een onbewolkt verschiet. 
Twijfel, wijk! bezwaren, vliedt! 
Eensgezindheid bouwt in 't strijden 
Burgten, sterker dan graniet. 
 
Hecht en hechter wordt de pijler, 
Holland, van uw staatsgebouw! 
Dekke Euroop een nacht van rouw, 
Hollands rotsmuur wordt te steiler: 
Vorstendeugd kweekt burgertrouw. 
 
Tijdstroom! voer, op kalmer baren, 
Kalmer levensuren aan; 
Kem ze glad, uw breede baan; 
Gun ons, rustig door te varen, 
Wie uw branding doet vergaan! 
 
Op verbeeldingsvleug'len zweef ik 
't Vierspan van den tijd voorbij, 
Van een blind vooroordeel vrij; 
In een later eeuwkring leef ik; 
Zoete mijm'ring boeit me aan 't IJ. 
 
Rijker is geen bosch aan twijgen, 
Dan die stroom aan drijvend hout, 
Met zijn' looverdos van goud; 
Hofkabaal en wangunst zwijgen, 
Bij den feestzang in dat woud. 
 
Zie, voor Zeemanshoop, dien grijzen, 
In het oog dat jeugdig vuur! 
Zie op Amstels palinuur, 
Op het woelig dok hem wijzen, 
Als op 's werelds voorraadschuur! 
 
Hoor met geestdrift hem gewagen, 
Welk een eerpalm Holland droeg, 
Toen de Belg aan 't muiten sloeg, 
En de Schelde een boei moest dragen, 
Die zij voor den Amstel vroeg! 

{==378==} {>>pagina-aanduiding<<}

‘Driewerf (zegt hij) luid geprezen 
Hollands eendragt, Hollands moed, 
Met oranje's legerstoet! 
Zou wel Holland Holland wezen, 
Als geen willem 't had behoed?’ 
 
God! zie gunstig op mijn bede: 
Schenk vervulling aan mijn' droom; 
Sterk onze eendragt; ban den schroom; 
Spaar den Koning; geef ons vrede; 
Zegen IJ- en Amstel-stroom! 






Athene in augustus 1833.

Nadat Griekenland het juk der Turksche overheersching had afgeworpen, en het burgerlijk bestuur een' geregelden gang begon te nemen, werd eindelijk goedgevonden, den zetel der Regering te Athene te vestigen. Volgens een berigt uit Napoli di Romania van 6 November l.l. hield men aldaar zich bezig, om denzelven te verplaatsen naar die stad, aan welker naam zoo vele belangrijke herinneringen zijn verbonden. Reeds vroeger was derwaarts eene Commissie van drie personen gezonden, die alle bewoonbare en zelfs een aantal nog onbewoonbare huizen in beslag moesten nemen voor de huisvesting der ambtenaren van hoogeren en lageren rang, welke spoedig aldaar verwacht werden.
Welligt zal het velen onzer Lezeren niet ongevallig zijn, iets van den tegenwoordigen toestand der stad te vernemen, die tot hoofdstad van het herboren Griekenland werd gekozen. Wij deelen dus het volgende berigt mede, dat wij overnemen van eenen reiziger, die in Augustus 1833 Athene bezocht.

Het was reeds nacht, en de sterren vonkelden helder aan den donkerblaauwen hemel, toen wij den Piracus (haven van Athene) binnenliepen. Ten twee ure namiddag had ons vaartuig de reede van Aegina verlaten; maar er was zoo weinig wind, dat wij slechts langzaam

{==379==} {>>pagina-aanduiding<<}
voortdreven. Ter linkerhand lag de kust van Epidauras en de Isthmus met zijne bergen - voor ons en regtsaf het uitgestrekte strand van Attika. Tot dat het donker werd, hadden wij de rots, waarop de Akropolis der stad van minerva rust en de laatste zonnestralen schenen, in het gezigt; derwaarts zagen wij verlangend uit. Des avonds noodzaakte de wind ons om te laveren, ten einde de naauwe haven te kunnen binnenloopen. Tweemaal bevonden wij ons nabij Salamis en aan den ingang van het kanaal, hetwelk dit eiland van het vaste land scheidt. Alhier viel de zeeslag voor, in welken eertijds de magtige Koning der Perzen moest onderdoen voor het kleine, maar heldhaftige Griekenland.
Eindelijk hadden wij Porto-Leone bereikt; ons ligt vaartuig kon digt aan het strand ankeren. Het was te laat, om aan wal te gaan. Ook zouden wij op het land geene betere gelegenheid gevonden hebben, dan op het verdek, alwaar ik mij uitstrekte, gelijk ik reeds dikwijls had gedaan. Hoe ging, hoe vloog de geschiedenis van het land, welks kusten in eene flaauw geteekende, hier en daar door enkele lichten afgebrokene, donkere streep voor mij zich uitstrekten - hoe vlogen alle herinneringen en droomen van Athene en Griekenland uit den tijd mijner jeugd voorbij mijn inwendig oog! Stilte heerschte rondom ons. Nu en dan hoorde men slechts de stem van eenen bootsman of het kabbelen des waters tegen een naderend vaartuig. Anders bemerkte men geen geluid op zee. De nacht was koel, ofschoon wij den 14den Augustus hadden; er viel een zware dauw. De zeilen waren opgerold, en in onze nabijheid ankerden meer schepen, om insgelijks den dag af te wachten.
De morgen brak aan. Voor ons lag een vlak strand met weinige woningen en pakhuizen - alles, wat er van het tweede Athene hier ter plaatse was overgebleven. De tolbeambten onderzochten de schepen en de pakgoederen der reizigers. Het duurde tamelijk lang, eer ik vrijheid kreeg, om te gaan, waar ik wilde; want gedurende den nacht waren van Syra, van Zea, van

{==380==} {>>pagina-aanduiding<<}
Aegina vaartuigen, met timmerhout, met vruchten enz. beladen, aangekomen, en omtrent deze moest eerst het onderzoek geschieden. Eindelijk kon ik naar een paard omzien, dat mij naar Athene zou brengen; daar stonden er velen gereed, die tot rijden en lastdragen bestemd waren. De slechte herberg deed mij niet lang vertoeven. Door eenen geleider vergezeld, begaf ik mij spoedig op weg. Ter regterhand hadden wij eenige hoogten en verschansingen, waar de dappere karaiskaki den 4 Mei 1827 op het veld der eere viel. Weldra bereikten wij het olijvenbosch, dat door de vlakte van Attika zich uitstrekt. Door de openingen van het bosch, en zelfs over de boomen heen, zagen wij de heuvels, die de stad insluiten; voorts de Akropolis, den Pnyx (eenen door solon voor het houden van vergaderingen bestemden heuvel), de hoogte van het Museum, den berg Anchesmus, in een' wijderen half kringvormigen omtrek de fraaije bergketen, uit welker hoofdgroep de honigrijke Hymettus ter regterhand zich verheft. Eene wending van den weg bragt ons voorbij eene kleine kerk; de stad lag voor ons, en digt achter hare lage muren de tempel van theseus. Beijersche krijgslieden hadden de wacht bij de poort.
Het is moeijelijk, den indruk te beschrijven, welken Athene op den reiziger maakt. De herinneringen zijn te menigvuldig; de gewaarwordingen verdringen elkander te zeer. Eene gansche jeugd stijgt als uit het graf; maar zij bevindt zich alleen en verlaten in de tegenwoordige wereld, die treurig is en eene woeste ledigheid vertoont. De bouwvallen van het nieuw Athene bedekken die van het oude. Elk tijdperk, dat na Griekenlands schoone dagen volgde - het Romeinsche, het Byzantijnsche, het Frankische, het Turksche heeft zijne puinhoopen op die van het naastvoorgaande gestort, en boven deze verwoestingen verheffen zich de eenzame overblijfselen van oud-Griekschen roem en van oud-Grieksche grootheid reeds sedert eeuwen. Dat Athene, hetwelk de vrijheidsoorlog onzer dagen heeft overgelaten, gelijkt meer een

{==381==} {>>pagina-aanduiding<<}
groot, met bouwvallen bedekt veld, dan eene stad. Men komt geheele straten door, alwaar hoopen puin de plaats der huizen innemen en dikwerf den weg versperren, zoodat men over nedergestorte steenen en laag muurwerk moet heenklimmen, en dan niet zelden de rigting verliest, daar men soms in eene engte geraakt, door welke niemand te paard of te voet kan komen. Over ingestorte huizen en open geblevene voorpleinen geraakt men uit de eene straat in de andere. Die eene Turksche stad gezien heeft, weet, hoe onregelmatig en hoekig daar alles is, hoe naauw de straten zijn, hoe, naar de straat toe, de woningen dikwijls slechts een hooge muur schijnen, en door tuinen of vrije ruimten omgeven zijn; nu verbeelde men zich hierbij de verbindings- of scheidsmuren nedergestort, van de huizen soms niets, dan de naakte wanden, overgelaten, hoopen van steenen, gebroken balken, de halve en meermalen de geheele breedte der straat gevuld met allerlei verward door elkander liggende overblijfselen van voormalige gebouwen - zoo heeft men eenig denkbeeld van den doolhof, waaruit het tegenwoordige Athene grootendeels bestaat. Alles heeft een treurig aanzien. Door vlammen en rook zwart geworden, staat hier en daar muurwerk, dat elk oogenblik dreigt in te storten. Half verwoeste kerken toonen hare met beschadigde afbeeldingen van Madonna's en Heiligen bedekte wanden, met vervallene dakgewelven, met deels staande, deels ingestorte zuilen en bogen; bijkans geen gebouw is onbeschadigd gebleven - allen dragen meer of min sporen van geweldige en niets sparende verwoesting. De Muzelman brandde en moordde in den naam van allah en van den Profeet; de Griek op zijne beurt vernielde en plunderde in den naam aller Heiligen van zijnen kalender, en de minaret moest voor de aan kerken toegebragte schade boeten. De voormalige hoofd-moskee is den
krijgslieden ingeruimd, en van de Akropolis waait de blaauwe en witte vlag met het kruis.
Zoo vele reizigers hebben Athene, de Turksch-Griek-
{==382==} {>>pagina-aanduiding<<}
sche stad, gezien en beschreven, dat men zich het uitwendige gemakkelijk kan voorstellen. Tuinen met citroen- en oranjeboomen en de menigvuldige welriekende bloemen van het zuiden lagen verstrooid tusschen de woningen. Het oude Athene was nooit eene bij uitnemendheid fraaije stad, niettegenstaande de grootsche en openbare gedenkteekenen; het nieuwere zal het even min geweest zijn, doch zekere welvaart werd er genoten, terwijl er bedrijvigheid plaats had onder de ongeveer tienduizend zielen sterke bevolking, en de onderdrukking daar geringer was, dan in andere gedeelten van Griekenland. Van dat alles kan men naauwelijks eenig spoor meer ontdekken. Het is wel waar, dat er enkele goede, zelfs eenige fraaije nieuwe huizen gebouwd zijn geworden: toen de Turken, uit hoofde van verdragen, genoodzaakt waren, Attika en Negropont te verlaten, kocht menig Griek voor weinig gelds aanmerkelijke bezittingen en verrijkte zich plotseling; maar over het algemeen heerschen er armoede en ellende. Nederige hutten en armoedige winkels nemen benevens de bouwvallen de meeste ruimte in. Met moeite vindt de vreemdeling een verblijf; want er is slechts ééne herberg, en deze trekt, ten nadeele des reizigers, partij van de gedwongene nering. De onzekerheid, waarin men destijds nog verkeerde, of Athene werkelijk de hoofdstad van het nieuwe Grieksche rijk zou worden, hield de meesten van bouwen terug. Daarbij kwam bovendien het vermoeden, dat misschien het grootste gedeelte der tegenwoordige plaats verlaten, en de hooger gelegene vlakte aan de oostzijde gekozen zou worden.
Zeer heet waren de zomerdagen, welke ik hier doorbragt. In de benedenstad rees de thermometer van reaumur tot bijna 32o; de enge, met puin gevulde straten waren als ovens. Honderdduizenden muggen, eene vóór de verwoesting onbekende, maar sedert bijkans onverdragelijke plaag, roosden de rust bij dag en nacht. Gedurende de middaghitte waren de straten als uitgestorven; eerst tegen den avond waagde men het uit te

{==383==} {>>pagina-aanduiding<<}
gaan. Dan vertoonden zich groepen menschen voor de woningen; de mannen zaten op de bouwvallen en rookten, de vrouwen snapten, of hielden met eenig handwerk zich bezig. Als ik op een' zondagavond van eene wandeling terugkeerde over de heuvels en om de zuidzijde van de Akropolis, zag ik in de nabijheid der Lantaarn van demosthenes eenige jonge mannen de Romaika dansen. Viool en mandoline begeleidden de afgemetene, ingewikkelde bewegingen van den bevalligen dans, die de Grieksche kleederdragt vordert, gelijk de Bolero de Spaansche. De vrouwen zaten met de kinderen in het rond, naar het vermaak ziende, en zich verkwikkende met de verkoelende, geurige meloenen, welke van Thebe en de Cycladische eilanden in groote menigte aangevoerd worden, als zijnde voor rijk en arm, bij de drukkende hitte, eene zeer welkome en heilzame versnapering.
Daar, waar het fraaije gedenkteeken der Achamantiden - zeker de kleinste tempel, die er is, eens aan bagchus gewijd en thans onder den zonderlingen naam van Lantaarn van demosthenes meer bekend, (een Engelschman wilde onlangs denzelven koopen en naar zijn vaderland overvoeren, gelijk een zijner landslieden den Sibillen-tempel te Tivoli) - staat, was nog vóór weinige jaren een Franciskaner klooster, hetwelk deelde in het algemeene lot, dat in dit gedeelte der stad bijkans alle gebouwen heeft getroffen. De eenige monnik, die het aldaar tot het laatste uithield, bevindt zich thans in Pera. Dit klooster was het gewone verblijf der Frankische reizigers, bijzonder der Engelschen. Hier vertoefde Lord byron bij zijn tweede bezoek te Athene, ten jare 1811. Men kan deze verwoeste, eenzame plaats niet beschouwen, zonder zich te herinneren, dat de grootste dichter van het hedendaagsche Engeland hier leefde, - dat een gedeelte van zijnen Childe Harold hier geschreven werd. De voortbrengselen van byron's vernuft behelzen menige herinnering aan deze plaats; de Pelgrimschap, de Vloek van Minerva, de

{==384==} {>>pagina-aanduiding<<}
Giaur leveren even getrouwe als levendige schilderingen van Attika. In alle deze stukken bemerkt men eene sombere stemming, die niemand weren kan, welke dit, thans in zijne verwoesting nog zoo belangwekkende land voor zich uitgebreid ziet. Men moet deze aandoeningen geenszins met die vergelijken, welke Italië verwekt. Italië heeft ook zijne somberheid en zijne bouwvallen, doch het heeft tevens iets groots, zijnen bloedigen, maar verhevenen middeleeuwschen tijd - het heeft zijnen roem van latere eeuwen; - Griekenlands bergen daarentegen schijnen door den adem der verwoesting verzengd te zijn; in deszelfs vlakten heeft langer, dan ééne eeuw, de barbaarschheid gehuisvest; over deszelfs steden is de doodsengel heengegaan; tusschen den vroegeren, schoonen tijd en ons ligt eene wijde, donkere, ijzingwekkende klove, jaar op jaar, bijna zonder naam, zonder herinnering, zonder geschiedenis!
Uit mijn venster, ten huize van den Russischen Consul, dat op een der hoogste punten van de stad is, zag ik, in eene door de steile zijden van den Hymettus in den achtergrond beperkte vlakte, de poort van hadrianus, de zuilen van eenen aan den Olimpischen jupiter gewijden tempel, welke door pisistratus begonnen, door den Syrischen Koning antiochus epiphanes voortgezet, en door Keizer hadrianus, 650 jaren na den aanvang van het bouwen, voltooid werd. Een nieuwe, schoone tijd was voor Griekenland onder de Romeinsche Keizers van de derde eeuw aangebroken - niet meer die van de vrijheid der oude dagen, maar, na de gruwelen der laatste burgeroorlogen van de Romeinsche Republiek, een tijd van vrolijker levensgenot, van liefde voor kunst en wetenschap, van dikwijls verkeerden, maar toch ook veel goeds bevorderenden lust tot wijsgeerig onderzoek. - Naar dezen kant leidde mij gewoonlijk vroeg of des avonds laat mijn weg. De poort, welke nog steeds tot ingang in de stad dient, uit roodachtig, blinkend Pentelisch marmer opgerigt, fraai, maar evenwel reeds het

{==385==} {>>pagina-aanduiding<<}
verval van den zuiveren smaak in de bouwkunde bewijzende, is aan beide zijden voorzien met opschriften, die aan den eenen kant de stad van theseus, aan den anderen die van hadrianus aanduiden. Voor dezelve en tot aan den tempel van den Olimpischen jupiter waren dagelijks eene menigte landlieden verzameld, welke hun koren door paarden lieten uittreden; op deze wijze geschiedt namelijk het dorschen in Griekenland. Slechts zestien van de honderdtwintig zuilen, welke eenmaal dien tempel versierden, staan nog op de grondslagen, welke eenen omtrek van meer dan tweeduizend voeten schijnen gehad te hebben; tot dezelven, gelijk tot alle Atheensche gebouwen, leverden de groeven van den berg Pentelicus den steen, welke door zijn roodachtig wit eene zoo schoone werking doet. In de nabijheid stroomt de Ilissus, die aan den voet van den Hymettus ontspringt; gelijk de meeste, in de fabelen en in de geschiedenis vermaarde rivieren van Griekenland, is ook deze onbeduidend en in den zomer bijna zonder water. De zoo beroemde bron Kallirrhoë (de schoonvlietende), van welke reeds herodotus gewaagt, daar hij de ruwe behandeling, door Pelasgers Atheensche knapen en meisjes, die water schepten, aangedaan, vermeldt, doet haar beekje in den Ilissus stroomen. Daarbij is het kleine eiland, waarop de tempel der Zanggodinnen stond; dorre struiken en distelen bedekken de weinige overblijfselen van het muurwerk. Twee hoopen steenen duiden, een weinig meer noordwaarts, de plaats aan, waar eene brug over den stroom leidde naar de groote renbaan, die, meer dan zeshonderd voeten lang, oorspronkelijk aan de Panathenaeïsche spelen gewijd was, doch door dien herodes atticus, die in den
schoonen tijd der antonijnen Klein-Azië en Griekenland met gebouwen verrijkte en het grootste gedeelte van zijnen ongemeenen rijkdom tot zoodanige einden besteedde, met zitplaatsen van Pentelisch marmer versierd werd, en thans nog, van alle sieraden beroofd, door den wijden omvang en door het ruime uitzigt in de

{==386==} {>>pagina-aanduiding<<}
Attische vlakte, den aanschouwer in verbazing zet. Dor en rotsachtig is de bodem aan deze gansche zijde. Van het Lyceum, van de waterleiding van hadrianus, welke den naar den Pentelicus leidenden weg doorsneed, en waarvan in het midden der vorige eeuw nog overblijfselen bestonden, ziet men nagenoeg niets meer. De inwoners der stad moeten het betreuren, dat dit grootsche werk der Romeinen niet onderhouden is geworden; want in deze dagen zoo wel, als van ouds, gevoelt men het gebrek aan water zeer spoedig, daar de bronnen niet rijkelijk vloeijen.
Vruchtbaarder en liefelijker, dan de oostelijke vlakte, is die aan de westzijde der stad, welke door den van den berg Parnassus afstroomenden Kephisus (Cephissus) en door eenige aan den Anchesmus ontspringende beken wordt besproeid. Men ziet daar vele tuinen en zaaivelden, en benevens olijfboomen ook vele woningen, waaronder een landhuis van den Engelschen Admiraal malcolm bijzonder de opmerkzaamheid trekt. Hier kan men denken aan triptolemus, wien ceres in den landbouw onderwees. Derwaarts liep eens de Heilige Weg, met de grafteekenen van menigen edelen Athener versierd; daar was de Akademie, waar voortreffelijke wijsgeeren gewandeld en geleerd hebben; daar ziet men nog den heuvel Kolonos, alwaar sophocles het tooneel van een zijner beroemde stukken plaatst. Elke voetbreed gronds heeft hier groote en roemrijke herinneringen.
De oudheden, welke de tegenwoordige stad binnen haren omtrek insluit, zullen er bij winnen, zoo het plan tot een' nieuwen aanleg doorgaat. Thans zijn dezelve ten deele half verborgen; nieuwe, met afstekende kleuren geverwde woningen belemmeren al te zeer de schilderachtige werking en den gunstigen indruk. Deze gedenkteekenen zijn meest uit den tijd der Romeinen. De Toren der Winden, zoo als men het Horologium van andronicus cyrrheses, dat eertijds als zonnewijzer en als wateruurwerk tevens diende, naar de

{==387==} {>>pagina-aanduiding<<}
acht niet zeer fraaije beelden van de Goden der winden, die hetzelve omgeven, plagt te noemen, was eenmaal een tekieh der dansende Derwischen. Ofschoon van bevalligen bouw zijnde, moet dezelve toch onderdoen voor den Fanari van demosthenes, en verliest vooral hierdoor, dat de bodem in het rond te zeer werd opgehoogd - dien ten gevolge is de onderste verdieping beneden den grond en moet men dus afdalen. Aan eenen muur in de nabijheid herkent men nog de overblijfselen van eene voormalige waterleiding. Niet verre van daar staan de schoone Dorische zuilen van den onder augustus gebouwden zuilengang der nieuwe Agora (markt), en voorts, op geringen afstand, tien, met eenen muur en met eene kleine kerk verbondene, Korinthische zuilen, waarschijnlijk de overblijfselen der grootsche Stoa of zuilengang van Keizer hadrianus. Aan het westeinde der stad, digt bij den muur en vrij hoog boven de naaste woningen zich verheffende, staat de tempel van theseus, die onder alle de gebouwen van Athene het best bewaard is gebleven. In eene kerk veranderd zijnde, ontging dezelve de verwoesting. In een' schoonen, doch, wat de evenredigheden aangaat, minder edelen stijl, dan de gedenkteekenen uit den tijd van pericles, verrast dit, den Atheenschen held gewijde, werk van mikon ons thans daardoor, dat hetzelve meer, dan eenig ander, ons een volkomen beeld van een' Griekschen tempel geeft. Men zoude zich kunnen verbeelden, dat nog de oude tijd, de dienst der oude Godheden bestond, ware het niet, dat de Athener van onze dagen, die in het gebouw treedt, ons de werkelijke wereld zoo duidelijk herinnerde. Eenige der groote steenen van den voorgevel werden vóór
weinige jaren door eenen Turk uit moedwil losgebroken en naar beneden geworpen; daar liggen dezelve nu nog, beneden aan de trappen, als wachtende op herstelling. Deze is de eenige schade van beduidenis, welke het gebouw uitwendig heeft geleden.
Om de Akropolis te beklimmen, moet men verlof van den Beijerschen opperbevelhebber vragen. De weg, langs de pans-grot en de bron Klepsydra, leidt door het meest verwoeste gedeelte der stad. De herhaalde belegeringen van den burg veroorzaakten die onheilen. Aan drie zijden loopt de rots, waarop de vesting is aangelegd, steil in het dal neder; aan derzelver voet, tegen de zuidoostelijke helling, lag eenmaal het Dionysische theater; een gebouw, aan schouw-
{==388==} {>>pagina-aanduiding<<}
spelen voor het volk gewijd, en thans nog kenbaar, wat vorm en uitgestrektheid betreft; ten tijde van aeschylus werd het begonnen, en kon meer dan 30,000 toeschouwers bevatten. Aan de westzijde, alwaar de gansche breedte niet meer dan 168 voeten bedraagt, is de rots toegankelijk. Bij den naar de stad gerigten muur, welken men den Pelasgischen noemt, terwijl die op de zuidzijde, naar den bouwer, de Cimonische (muur van cimon) heet, ziet men nog overblijfselen van zuilen des ouden, door de Perzen verwoesten, tempels van minerva. In het algemeen doet deze muur, met het lapwerk uit alle eeuwen en met de half vervallene bastions, eene schilderachtige werking. Een hooge toren, die aan den kant des ingangs een wezenlijk gedeelte der vestingwerken uitmaakt, herinnert ons den tijd der middeleeuwen, toen, na de verovering van Konstantinopel door de Kruisvaarders, terwijl willem de champlitte en gottfried de ville hardouin Morea onderwierpen, hier eene Hertoglijke regering door den Bourgondiër gtho de la roche (die in den beginne den titel van Grootheer - Megas-Kyros - aannam) en later door wouter van brienne gesticht werd, wiens afstammeling
van denzelfden naam tegen de Florentijners (die hem echter weldra met smaad en schande verjoegen) uittrok; toen de acciaiuoli, eene Florentijnsche familie, in 1364 Hertogen van Athene werden, tot dat de laatste derzelven, francesko, in 1456, zich aan mahomed II moest onderwerpen, ten tijde dat de palaeologen Morea verloren.
Door de poort, door de ook in de verwoesting nog zoo schoone Propylaeën, een grootsch werk van pericles, zoo wel tot versterking als tot sieraad van den burg dienende, komt men op de vlakke hoogte der rots; links heeft men het Erechteium, regts het bewonderenswaardigste gedenkstuk van Grieksche bouwkunst, dat tot onzen tijd gebleven is, het Parthenon (tempel van minerva). Maar hoe geheel anders ziet het er op deze met puin en verdord gras en struiken bedekte plaats thans uit, dan weleer in de dagen van Griekenlands bloei, toen de Panathenaeïsche optogt, met het door raderwerk voortgedreven vaartuig, met het geborduurde voorhangsel voor het heiligdom van minerva, hier zijne pracht ten toon spreidde, en onder den helderen hemel, onder de vrolijke zon van Griekenland - die, gelijk de dichter

{==389==} {>>pagina-aanduiding<<}
zegt, alles is, wat aan hetzelve overbleef-offerdamp en gebeden deed opstijgen!
Men moet niet de oude Turken beschuldigen wegens de verwoesting van het Parthenon; de Venetianen onder francesko morosini, den verdediger van Candia en den heroveraar van den Peloponnesus, waren het, wier op den Pnyx en op den heuvel van het Museum opgerigte batterijen den 28 September 1687 de zuidzijde van den tempel in puin schoten - het was morosini, die de pilaren schond - het was Lord elgin, die het gebouw van deszelfs schoonste sieraden beroofde. De moskee, welke het middelste gedeelte van het Parthenon inneemt, is thans verlaten; de eerdienst van minerva moest voor de Christelijke, deze voor de Mahomedaansche wijken, en nu is wederom de beurt aan gene gekomen. Nedergestort onder eenen hoop van puin en aarde ligt de noordelijke zuilengang van het Pandrosium - treurig verminkt zijn de fraaije Caryatiden (*) des tempels van minerva, de Beschermgodin van Athene. De jongste belegeringen hebben daaraan veel schade toegebragt.
Heerlijk is het gezigt van de hoogte der Akropolis op de vlakte van Attika. Aan de zuidwestzijde der rots geplaatst, ziet men regt voor zich de nog merkwaardige overblijfselen van het Odeum, dat herodes atticus ter eere van zijne gemalin, regilla, naar welke het dikwerf ook genoemd werd, liet oprigten. Pausanias beschrijft het als het schoonste gebouw van deze soort in Griekenland. Verder ziet men, door eene aanmerkelijke diepte van de Akropolis gescheiden, eene eertijds, even als het dal aan de noordzijde van den burg, met woningen, doch thans ten deele met koren, ten deele met kreupelhout bedekte rij van heuvelen, waarvan de oostelijkste en hoogste die van het Museum is, met het gedenkteeken van antiochus phi-
{==390==} {>>pagina-aanduiding<<}
lopappus, kleinzoon van den laatsten Koning van Commagene, hetwelk vespasianus naar Athene verplaatste. Nog ziet men daarop de overblijsselen eener afbeelding der zegepraal van trajanus, en de standbeelden van philopappus, van diens grootvader antiochus en van seleucus nikator. Noordwestelijk, doch minder hoog, ligt de heuvel Pnyx, met een in de rots uitgehouwen redenaarsgestoelte, vanwaar benedenwaarts in het dal de groote ruimte zich uitbreidt, alwaar het Atheensche volk plagt te vergaderen, om over de belangen van den Staat te beraadslagen. Op deze hoogten vindt men velerwegen nog sporen van den ouden ringmuur. Nader bij de stad ziet men den Areopagus, en achter dien heuvel breidt de vlakte, ten oosten en ten westen door eene bergstreek ingesloten, die aan den eenen kant naar Sunium en aan den anderen naar Megaris loopt,
zich verder uit, door het olijvenwoud, als door eenen gordel, omgeven, en begrensd door de Aegeïsche zee, uit welke de donkere heuvels van Salamis zich verheffen, terwijl linksaf Aegina is, en op den achtergrond de kusten van Morea zich vertoonen. Op zoodanig landschap werpt de ondergaande zon van eenen zuidelijken hemel haar gloeijend purperlicht. Van alles, wat ik in Griekenland heb gezien, schijnt mij slechts één gezigt de vergelijking met het hier beschrevene te kunnen doorstaan - dat van Palamid bij Nauplia: van voren de zee, welke hier een' zeer grooten inham maakt, op den achtergrond het gebergte bij Astros, regts de vlakte van Argos met de stad aan de helling des heuvels, waarop de oude burg Larissa staat. Doch ontvolkt en woest is dit oord, dat eens de wieg der beschaving van ons werelddeel was; geen boom prijkt met liefelijk groen, waar eertijds digte olijvenbosschen schaduw en voedsel gaven.
Sedert eeuwen is de zon over den Hymettus opgegaan, maar heeft enkel tooneelen van gruwelijke verwoesting beschenen. Alarik werd, gelijk wij lezen bij zosimus, door de aegis-dragende pallas en door den dreigenden blik van achilles afgeschrikt van de vernieling van Athene, even als attila van die der stad Rome door de Apostelen petrus en paulus; doch te allen tijde zijn er Hunnen en Gothen geweest, die zich in hunne verschrikkelijke roof- en plonderzucht door niets lieten storen.
Een beter tijdperk schijnt thans weder aan te breken voor het zoo lang onderdrukte en zoo diep vernederde Grieksche

{==391==} {>>pagina-aanduiding<<}
volk. Mogt slechts de vreemde staatkunde geen voedsel aan wrokkende partijschap geven door heerschzuchtige bemoeijingen! De natie heeft behoeste aan rust en orde. Heilzaam volksonderwijs en de weldadige invloed des Christendoms zullen dan verder het algemeene welzijn bevorderen.




Tafereelen uit het maatschappelijk leven der Noord-Amerikanen.

(Vervolg van bl. 347.)

Philadelphia.

Hebt gij bemerkt, hoe ijdel dit volk is? De Noord-Amerikaan heeft verregaanden hoogmoed, en waant, dat geen ander land ter wereld met het zijne vergeleken mag worden. Ook Zuid-Amerika wordt door hem gering geschat. Overal, waar ik kwam, hoorde ik telkens op gelijke wijze en in denzelfden geest spreken. Deswege noem ik dan ook de bewoners van de Vereenigde Staten veelal slechts Amerikanen.
Philadelphia mag de tweede stad in Amerika genoemd worden; volgens de telling van 1831, heeft dezelve 108,000 inwoners, waarvan een vierde gedeelte uit kleurlingen bestaat. Eene breede straat, de Markt genaamd, verdeelt de stad, van het eene einde tot het andere, in eene noord- en zuidzijde. De links en regts van de markt af loopende straten worden alleen door nommers aangeduid; de eerste zuidzijstraat is tegenover de eerste noordzijstraat, en dus gaat het voort van No. 1 tot 50 of 60; doch het levendigste gedeelte der stad strekt zich slechts tot No. 25 uit. De met de markt evenwijdig loopende kleine tusschenstraten hebben ook geene namen; men duidt ze alleen aan door nommers, en zegt b.v. de tweede tusschen de 33ste en 34ste straat noordzijde. William penn, de stichter, had het niet alzoo bedoeld; hij gaf aan de straten der stad namen, die tevens belangrijke herinneringen waren. Dezelve zijn nog bekend, maar loopen slechts tot de achtste straat. Na zijnen dood kon men geene gepaste benamingen meer vinden, of het daaromtrent niet eens worden. Daar ontstond twist. Om nu de fakkel der tweedragt in de stad der broederliefde (Philadelphia) niet te doen ontbranden, vernietigde men de oude namen op de

{==392==} {>>pagina-aanduiding<<}
muren en zette nommers op allen. Maar dit vermeerdert de eentoonigheid der buitendien zoo regelmatige stad, waarin het eene huis gelijk het andere, en de eene straat volkomen gelijk de andere is. Hiermede komt ook het karakter van de bewoners overeen. Philadelphia heeft niet veel bekoorlijks voor den vreemdeling, die er zich spoedig verveelt. Voor alle huizen zijn schermen van zeildoek gespannen, welke de reeds naauwe straten nog enger maken. Onder deze luifels zitten de neringdoende lieden den ganschen dag en zetten de voeten tegen de pilaren. In het midden der morsige straten ligt allerlei vuilnis, volgens wettelijke bepalingen, opgehoopt en wordt niet weggevoerd. Ongehinderd wandelen de koeijen door de straten, zoeken daar voedsel, en deelen mede in het genot der republikeinsche vrijheid, doch gaan uit eigene beweging tweemaal daags naar de woning, alwaar zij gewoon zijn, voor een weinig hooi of gras, zich te laten melken. Even zoo vergenoegd brengt het nuttige varken zijne dagen en nachten op straat door, groeit verwonderlijk, en wordt vet zonder kosten van mesten; niets stoort deszelfs rust.
Men heeft hier ongemeen groote watermeloenen. Dagelijks wordt er eene verbazende hoeveelheid gegeten. De schillen, die in menigte op straat liggen, maken dezelve tot eene zeer nuttige veeweide, waarvan men dan ook partij trekt - een verblijdend gezigt voor oekonomisten! Philadelphia heeft in de Vereenigde Staten den naam, dat andere steden in fraaiheid en reinheid voor deze stad moeten onderdoen. Zelfs de New-Yorkers laten aan de mededingster dit regt wedervaren; doch te onregt, want New-York mag inderdaad zoo zindelijk als eene Hollandsche stad genoemd worden, in vergelijking met alle de overige steden van Amerika, en heeft, in die vergelijking, zoo veel bekoorlijks, dat men steeds weder naar dezelve verlangt, waar men ook in dit werelddeel moge rondreizen. De watermeloenen leveren voor Philadelphia eene voortreffelijke vrucht op; de afval, gelijk reeds werd aangemerkt, dient voor het vee tot voedsel, en derzelver sappig vleesch is een heilzaam verkoelingsmiddel in de onverdragelijke hette, die hier in den zomer meer kwelt, dan ergens elders. Hevige zinkingziekten zijn er dan ook zeer gewoon in de warme dagen, en duren veelal vier, vijf of zes weken. De meeste kinderen, welke in dezen tijd geboren worden, bezwijken.

{==393==} {>>pagina-aanduiding<<}

De Philadelphiërs maken ook aanspraak op den naam van zonen der Muzen, en hebben werkelijk eenigen roem verkregen. Meestal worden sterrekundige hypothesen verzonnen en verzen gemaakt. Ook is hier een schouwburg; maar het tooneel maakt weinig opgang. Zoo veel te meer wordt er op straat in hoogdravenden stijl gesproken. Van tijd tot tijd ziet men een' koopman uit zijnen winkel voor den dag komen; uit al zijne magt luidt hij eene groote bel, en wanneer hij meent opmerkzaamheid genoeg opgewekt te hebben, treedt zijn deelhebber op, om eene lofrede op de vindingrijkheid van den menschelijken geest te houden, waarvan men eene voortreffelijke proeve tot zeer billijken prijs kan bekomen in zijn magazijn, dat waarschijnlijk des avonds reeds uitverkocht zal zijn. Terwijl deze man nog spreekt, wachten misschien meer dan twintig kooplieden ongeduldig, met de schel in de hand, naar zijn laatste woord; want naauwelijks is die redevoering ten einde, of men wedijvert onder elkander, wie de eerste zijn zal. Die zijne schel het eerst laat hooren, heeft dit voorregt. Nooit ontstaat hierover twist; schellen twee naburen te gelijk, zoo beslist het huisnommer. De een wil een modeärtikel aan den man brengen; een ander heeft geld noodig tot eene belangrijke onderneming, en zet nu zijne winkelgoederen beneden inkoopsprijs af. Ieder bedenkt elken dag een' nieuwen vond, om menschen te lokken. Onder dit marktgeschreeuw komt nu de melkboer, en roept met de schel in de hand van huis tot huis zijne kalanten bij zijne kar. Bellende en klingelende doorloopen schaarslijpers, fruitverkoopers, waterdragers en andere lieden met hunne waren de straten. Ook de meeste koeijen en alle paarden hebben schelletjes. Van den vroegen morgen tot laat in den avond hoort men dus een verdoovend geraas en gedruisch.
De Zondag daarentegen begint met eerbiedwekkende stilte. Nog plegtiger, dan in New-York, wordt dezelve hier gevierd. Deze rust in eene zoo groote stad is bijkans ongeloofelijk voor den vreemdeling, welke hier voor de eerste maal vertoeft en den plotselingen overgang niet weet te verklaren.
Dat men hier te lande bij het bouwen van huizen niet zorgt voor de nakomelingschap, is reeds te kennen gegeven; men treft dus in Amerika geene hechte en duurzame woningen aan. De huizen zijn allen naar een zelfde plan gemaakt, en in verschillende steden bemerkt men slechts eene geringe afwijking. Philadelphia, waar het drinkwater, even

{==394==} {>>pagina-aanduiding<<}
als te New-York, door kunstige waterleidingen tot voor de stad gebragt en dan door waterdragers in de straten gevoerd en aan de huizen verkocht wordt, heeft in de laatste jaren eene aanmerkelijke verbetering gekregen. Aldaar is eene maatschappij gevestigd, die, voor den prijs van 100 dollars jaarlijks, het goede water in elke woning en naar believen op elke verdieping leidt, zoodat men thans reeds in de meeste huizen op de eerste en tweede verdieping bestendig toevloeijend water aantreft. Aan deze inrigting heeft de stad den roem van zindelijkheid te danken, daar dezelve de reiniging van het binnenste der woningen veel gemakkelijker maakt; want het brakke water der stadspompen neemt de morsigheid niet weg en deugt niet eens tot het boenen der trappen.
Ten opzigte van de huishuur gaat men in Philadelphia niet zoo wonderlijk te werk als in New-York, ofschoon het er ook bijna even duur is. Men verhuurt bij de drie maanden, en de nieuwsgierigheid van den huisheer wil ook be vredigd worden; maar het is toch slechts nieuwsgierigheid, terwijl in New-York hebzucht zich daaronder verbergt. Ik heb hier verscheidene woningen bezien; de eerste vraag, welke men mij deed, luidde telkens: ‘Wat is uw bedrijf?’ Daar wij ons oogmerk, om landerijen te koopen, niet aan ieder konden mededeelen, antwoordden wij, dat wij geen bedrijf hadden. Op zoodanig antwoord zou een New-Yorker zijne huisdeur sluiten, om verder geen' tijd met ledigloopers te verliezen; maar de Philadelphiër leert den vreemdeling, hoe men dat niets doen op fatsoenlijker wijze moet uitdrukken, daar hij, op vriendelijken toon verbeterende, herneemt: ‘Dus een familieleven’ (stil of huiselijk leven). Is het een eenig man of vrouw, zoo noemt men gebrek aan bepaalde bezigheden een Gentlemens-leven of een Ladies-leven; men schijnt dus goedgunstig aan te nemen, dat leven ook bedrijf of werkzaamheid is.
Onder de stadsgebouwen zijn eenige voortreffelijk te noemen wegens de hechte, doelmatige, zelfs fraaije, ofschoon nog niet eigenlijk smaakvolle bouworde; hiertoe behooren vooral de Munt en de Staatsgevangenis. Laatstgenoemde inrigting verdient allen lof. De orde, die aldaar heerscht, is voorbeeldig; de zindelijkheid laat niets te wenschen over; de veiligheid is volkomen en niet kostbaar; de behandeling der gevangenen correctioneel, in den eigenlijken zin des woords. Verbetering mag men het doel noemen, waarnaar men ijverig

{==395==} {>>pagina-aanduiding<<}
tracht, en dat meestal bereikt wordt. In een' ruimen, van boven goed verlichten gang zijn aan elke zijde twintig kamertjes in den dikken muur zoo schuins vervaardigd, dat men van het boveneinde alle deze verblijven op eenmaal overzien kan. De kamertjes ontvangen het noodige licht door de ijzeren traliedeur, welke van den gang in dezelve leidt. Geen gevangene kan den anderen in zijn vertrek aanschouwen; hij ziet slechts den oppasser, die integendeel alle zijne bewegingen gadeslaat. Twee zoodanige gangen zijn derwijze tegen elkander over gebouwd, dat dezelfde oppasser gemakkelijk beide overziet en dus tachtig gevangenen bewaakt. Het eerste voedsel, dat de gevangene krijgt, wordt zoo karig toegedeeld, dat hij naauwelijks het leven daarbij houdt, en daarbij kwelt hem dan tevens de verveling. Deze middelen moeten, onder het bespiedend oog van den oppasser, dienen, om bij den schuldige vatbaarheid voor aanvankelijke verbetering op te wekken. Men zegt nog nooit het geval gehad te hebben, dat niet de halsstarrigste mensch binnen veertien dagen om arbeid heeft gebeden. Als eene gunst staat men hem dan toe, dat hij elken dag één uur in zijn vertrek mag werken. De arbeid is naar ieders geschiktheid berekend, en wordt beloond; dat wil zeggen, men maakt het voedsel van den gevangene wat smakelijker, en vermeerdert dus zijnen eetlust, maar voldoet denzelven niet geheel. Intusschen staat men aan den boeteling toe, dat hij door meer te werken allengs zijnen toestand verbetere. Ten laatste erlangt hij dus een vrij dragelijk kloosterleven. Hij kan in zijne dagelijksche behoeften voorzien, wanneer hij elken dag geregeld vier uren arbeidt. Hetgene men hem, tot belooning voor goed gedrag, nog meer toestaat te werken en te verdienen, wordt op rekening gesteld, en bij het eindigen van den straftijd aan den ontslagene, als uitgaanskas, ter hand gesteld. Zoo heeft reeds menigeen een aardig sommetje opgegaard en daarmede vervolgens eenig bedrijf aangevangen. Velen
moeten tot het aannemen van hun ontslag als gedwongen worden; niet één is als misdadiger teruggekomen - ieder heeft iets verworven, geleerd, en bij eigene ondervinding vernomen, dat men met matigen arbeid kan voortkomen in de wereld. Intusschen waakt de Staat voor de eer der inrigting, en houdt steeds het oog over deze meerderjarige kinderen der Akademie, gelijk men hier de ontslagenen met een eigen kunstwoord noemt, opdat, zoo hun arbeid mogt

{==396==} {>>pagina-aanduiding<<}
ontbreken, hun terstond werk verschaft worde. Mogt dit gesticht, zoo als wel te verwachten is, met verloop van tijd eene toevlugt voor verongelukte landverhuizers worden, zoo zoude het weldra aan ruimte ontbreken. Men zal dan vermoedelijk het New-Yorker Hospice of Refuge tot voorbeeld nemen, en op eene andere wijze voor de verarmde vreemdelingen zorgen.
De omstreken rondom Philadelphia zijn woest en ledig, ten deele ook zeer moerassig. Deze laatste omstandigheid heeft dikwijls zeer nadeeligen invloed op de gezondheid; doch het droogmaken der moerassen zou eene zoo groote som kosten, dat de goede burgerij nog niet heeft kunnen besluiten, geld daarvoor bijeen te brengen. Maar in den vorigen winter stierf hier een rijk man, die bij uitersten wil aan de stad de noodige gelden vermaakte, om een zoo nuttig werk te ondernemen en te volvoeren. Die persoon, girard genaamd en in Bourdeaux geboren, had als een arme knaap van naauwelijks zestien jaren zijn vaderland verlaten, en was eindelijk, na vele ontberingen en beproevingen, een vermogend man geworden.
Wij waren juist tijdig genoeg te Philadelphia aangekomen, om het Feest der Onafhankelijkheid te zien vieren. Met de meestmogelijke pracht werd er groote parade gehouden, en tevens hadden er eenige andere vertooningen plaats, welke van den nationalen smaak getuigen. Tusschen de afdeelingen der troepen rijden groote wagens met stellaadjen; dezelve zijn fraai beschilderd, met kostbare tapijten belegd, en worden door twaalf, ook door zestien paarden getrokken, welke vier aan vier nevens elkander gespannen en sierlijk opgetooid zijn. Op deze bewegelijke stellaadjen bevinden zich de werkplaatsen van onderscheidene bedrijven en daarbij de noodige werklieden. Schoenmakers, kleedermakers, hoedenmakers, schrijnwerkers, draaijers, goudsmeden, juweliers, slotemamakers, blikslagers, zadelmakers, wevers, bakkers met kleine bakovens, boekdrukkers en boekbinders worden arbeidende langzaam door de straten gevoerd. Allen vervaardigen kleinigheden, die wel geene waarde hebben, maar als monsters der voortbrengselen van inlandsche vlijt toch belangstelling verdienen, en, wanneer ze voltooid zijn, aan de toeschouwers uitgereikt worden. Bij dezen optogt maakt zekerlijk de boekdrukkunst de meeste en beste vertooning. Daar worden drie volledige drukkerijen op wagens rondgevoerd. De eerste,

{==397==} {>>pagina-aanduiding<<}
aan het hoofd van den optogt, zet, drukt en deelt terstond kleine gelegenheidsversjes uit, waarin de verworvene vrijheid, bijzonder die der drukpers, wordt bezongen. De middelste levert allerlei aardigheden en snaaksche gezegden. Op den laatsten wagen wordt eene soort van dagblad gedrukt, hetwelk de plegtigheden van den dag en de vreugde des volks beschrijft, en bovendien gewoonlijk een paar, zoo het heet, toevallige gebeurtenissen opneemt, die onder de feestviering plaats hadden, doch misschien wel opzettelijk hiertoe voorbereid waren, en veelal op bespotting van het voormalige moederland uitloopen. Onderweg worden er brieven van den postbode gebragt, en terstond nog een paar buitenlandsche, zeer bondige artikelen er ingevoegd. Dit nieuwsblad wordt ten laatste uitgegeven. De gansche optogt is werkelijk fraai, en wordt gehouden met eene orde, die misschien in Europa veel onkosten van Policie zou vereischen. Hier werkt het volkskarakter mede, om alle ongeregeldheden te voorkomen; en dit eigenaardige maakt vooral de zaak bekoorlijk en wekt belangstelling. Wil men vergenoegde gezigten zien, zoo moet men op dezen dag te Philadelphia zijn. Op ieders gelaat is de vreugde te lezen; en toch bemerkt men nergens uitgelatenheid, nergens iets gemeens of walgelijks. Daar, waar de halve bevolking van den Staat bijeengekomen is en zich aan de vrolijkheid overgeeft, vindt men geen enkel lid derzelve, dat tegen de welvoegelijkheid handelt. Ieder gedraagt zich betamelijk - ieder werkt mede, om de goede orde te bewaren. De Amerikanen zijn toch een zonderling volk!
Men kan niet lang onder hen leven, zonder eenige van hunne gewoonten ongevoelig aan te nemen. Zoo beving ook ons, nadat wij zes weken in Philadelphia hadden doorgebragt, de lust, om een uitstapje te doen. Des morgens vroegtijdig zaten wij op eene fraaije stoomboot en voeren naar Baltimore, en voorts naar het westen en noorden. Overal troffen wij lieden aan, die eveneens, als wij, deden. Eenigen reisden om handelszaken; de meesten werden door zekere onrust voortgedreven - zij waren op weg, om nieuwe woonplaatsen te zoeken of te betrekken. Nergens vonden wij aanmerkelijke afwijkingen van de reeds medegedeelde bijzonderheden. Overal hadden wij gelegenheid, om de varkensfokkerij, die vooral in Cincinnati sterk gedreven wordt, te bewonderen. Deze stad ligt in een zeer schoon oord; schil-
{==398==} {>>pagina-aanduiding<<}
derachtige groepen van bekoorlijke heuvels omgeven dezelve; door de kleine dalen kronkelen ruischende beken over eene rotsachtige bedding, en het murmelen der golfjes, het groen der weiden, de lommer der wouden, het verwachte gezang der vogelen - alles noodigt tot wandelen uit. Maar de wateren der beek zijn rood en als met bloed geverwd; op het gras liggen afgesneden staarten van geslagte varkens, wier geweide bij hoopen in het bosch verrot en een' afschuwelijken stank verspreidt. Geen zangvogel kan zich doen hooren, waar de kreet van stervende varkens gedurig de lucht vervult. Hoe veel moeite en kosten doet men dikwerf in Europa, om door kunst eene aangename wandelplaats bij eene stad aan te leggen! Hier integendeel heeft de Cincinnatische slagerskunst de natuur bedorven. ‘Waarom heeft men hier toch geene daartoe bestemde, afgelegene slagtplaats? waarom geene kuilen voor den afval? waarom moeten dan de schoonste, ja alle wandelingen zoo jammerlijk verontreinigd worden?’ zoo vraagde ik de goede burgers. De heeren van de edele slagerskunst wierpen over den schouder een'
medelijdigen blik op mij: ‘Wil de vrouw gaan wandelen?’ zeide men; ‘als zij anders niets te doen heeft, kan zij immers de straat wel op en neder loopen, tot dat zij haar genoegen heeft.’
Poëtisch is hier niets; alles is prozaïsch en praktisch, even als de zoo even medegedeelde raad.

(Het vervolg hierna.)




Uittreksel uit eenige berigten en aanteekeningen over ijzeren wegen, enz.

(Vervolg van bl. 193.)

Omtrent de verbinding van de Eems met de Lippe on den Rhijn zie men No. 14 van den Rheinisch Westphälischen Anzeiger van 18 Febr. en No. 16 van 25 Febr. 1829, alsmede een geschrift van den Schrijver dezes, getiteld: Der Rhein, die Lippe und Ems und deren künftige Verbindung, in 1822 te Hamburg uitgegeven.
Een ijzeren weg, van de stad Rheina over Munster naar Hamm loopende, zou ongeveer 10 Pruiss. mijlen lang zijn,

{==399==} {>>pagina-aanduiding<<}
en, tegen 75000 Pr. rijksd. per mijl gerekend, 750,000 Pr. rijksd. kosten. Deze weg zou door een' stoomwagen met 75 tot 100 lasten in 3 uren tijds afgelegd worden.
In het Noordwestelijke Duitschland zijn ontwerpen tot ijzeren wegen voorgeslagen, waaraan zich die van vreemde Staten kunnen aansluiten.
In het jaar 1832 vormde zich eene Maatschappij voor ijzeren wegen te Pruissisch Minden, ten einde een' ijzeren weg aan te leggen van de Wezer tot de Lippe, van Minden naar Lippstadt, en van daar naar Keulen tot aan den Rhijn. Deze weg zou van Minden, over Rheme, Herford en Bilefeld, naar Lippstadt, en van daar door Westfalen over Elberfeld naar Keulen gaan, gelijk de mededeeling, op last van genoemde Maatschappij te Minden uitgegeven, nader aanwijst (*). Deze ijzeren weg van Minden naar Keulen wordt ongeveer 32 Pruissische postmijlen (van 2000 Rhijnl. roeden) lang, en in zijn geheel op ongeveer 2½ millioen Pr. daalders geschat. Deze 32 postmijlen kunnen door een' stoomwagen in 10 à 12 uren worden afgelegd; zoodat, bij eene behoorlijke inrigting, eene achtereenvolgende reeks van wagens, met 3 tot 4000 centenaars beladen, in een' dag tijds den togt kunnen doen, en des anderen daags met een' gelijken last terugkeeren. De gewone vrachtwagens hebben tegenwoordig 6 tot 7 dagen van Minden tot Keulen noodig, en de centenaar kost 1 tot 1½ Pr. daalder voor transport, terwijl dit integendeel op den ijzeren weg in het vervolg slechts 16 silbergroschen kosten zal, wanneer er jaarlijks 700,000 centenaars getransporteerd worden, en gevolgelijk van ⅓ tot ½ van de tegenwoordige vracht, en 6 tot 7 maal zoo snel. Wanneer er echter jaarlijks 100,000 centenaars getransporteerd
worden, dan kost de geheele vracht slechts 13 silbergr. 8 pfenn. per centenaar en 5 pf. per mijl. (†)

{==400==} {>>pagina-aanduiding<<}

Aan dezen Rhijnsch-Westfaalschen ijzeren weg tusschen de Wezer en den Rhijn sluit zich te Keulen de Pruissisch-Nederlandsche weg aan, dat is die, welke van Amsterdam en Rotterdam naar Keulen ontworpen is, zoo als zulks in het Amsterdamsche Handelsblad van 12 Dec. 1833 enz. nader aangewezen en behandeld wordt. De ijzeren weg van Amsterdam naar Keulen zal ongeveer 240,000 Nederl. ellen lang, en omtrent ¼ korter zijn dan de tegenwoordige weg te water. De rigting wordt opgegeven te zullen gaan van Amsterdam over Muiden, Naarden, Soestdijk, Amersfoord en Ede naar Arnhem, en van daar naar Westervoort, met eene hangende brug over den IJssel; voorts langs den IJssel bezijden Wertherbrück en Hannikeln ¼ uur boven Wezel over de Lippe, door middel eener hangende brug; verder bij Dienslaken met eene gelijksoortige brug over de Roer, en van daar bezijden Duisburg tot aan Dusseldorp, alwaar dezelve zich met den van Elberfeld naar Dusseldorp ontworpen' ijzeren weg vereenigen zal; en van dit punt af zal de weg op Benrath, Rheindorf, Mulheim en Deutz naar Keulen gaan. De kosten tot den aanleg van dezen weg worden op 9 millioen guldens berekend. Dezelve zal slechts met twee sporen en uitwijkingsplaatsen worden aangelegd. De kosten zouden door eene Aktiemaatschappij gevonden worden, zoo als in Engeland en
Noord-Amerika gebruikelijk is, en tegenwoordig ook in Duitschland ingevoerd wordt. Het zuivere jaarlijksche voordeel wordt in het Handelsblad geschat op f 480,000, of meer dan 5 pCt. van het kapitaal; welk overschot tot aflossing der hoofdsom zoude overblijven. (*) Door middel van een' stoomwagen kunnen de reizigers in 10 uren tijds, en eene reeks vrachtwagens met 3000 tot 4000 centenaars geladen in 12 uren tijds den afstand van 36 mijlen van Amsterdam naar Keulen afleggen, en den volgenden dag de 32 mijlen van

{==401==} {>>pagina-aanduiding<<}
Keulen tot Minden doorloopen. Deze snelheid overtreft die der stoombooten op den Rhijn.
In No. 18 van het Westphalische Gewerbblat van 5 Mei 1832 vindt men eenige leerrijke aanteekeningen omtrent de Pruissische stoomscheepvaart op den Middelrhijn van 1827 tot 1830, waarvan wij hier een uittreksel zullen mededeelen.
In 1827 en 1828 voeren er voor het eerst twee Pruissische stoombooten tusschen Keulen, Mainz en Holland op den Rhijn, namelijk de Friedrich Wilhelm en de Prinz Friedrich; in het volgende jaar kwam de Concordia hierbij.

De twee eerste booten deden in de twee eerste jaren 97 en 129, of	226 reizen.
De drie booten deden in het laatstgenoemde jaar	210 -
En in 1830	253 -
	_____
In 4 jaren te zamen	689 -

De Concordia had tot eene reis van Keulen naar Coblenz, op ongeveer 10 mijlen lengte, gemiddeld 11 uren 21 minuten noodig, en van daar naar Mainz, op omtrent even zoo veel, 10 uren 49 minuten. De opvaart van 20 mijlen duurde derhalve 22 uren 10 minuten, zoodat er gemiddeld 2000 roeden Rhijnl. in een uur werden afgelegd, hetwelk wij op 1 mijl willen stellen. De snelheid van 1 mijl of 24000 voeten Rhijnl. in een uur is 6⅔ voet per seconde. De Concordia doet de vaart naar beneden van Mainz naar Keulen terug in 9 uren 40 minuten, in welken tijd zij dus 20 mijlen aflegt, of nagenoeg 2 mijlen in het uur, en derhalve met eene snelheid van 13⅓ voet per seconde. De geheele reis van 40 mijlen van Keulen naar Mainz en terug duurt derhalve 31 uren, zoodat er gemiddeld 1⅓ mijl in het uur wordt afgelegd.

De Friedrich Wilhelm had van Keulen tot Coblenz noodig	12 uren 11 min
Van daar naar Mainz	11-27 -
	_____
Dus voor de opvaart	23-38 -
Voor de vaart naar beneden	9-40 -
	_____
De geheele reis van 40 mijlen	33-18 -
De Prinz Friedrich van Keulen naar Cobienz	14 u. 22 m.
Van daar naar Mainz	14-11 -
	_____
Voor de opvaart	28-33 -


{==402==} {>>pagina-aanduiding<<}


Voor de vaaat naar beneden	10 u. 39 m.
	_____
De geheele reis van 40 mijlen	39-12 -

De gemiddelde tijd voor de drie stoombooten is derhalve, voor de geheele reis, 34 uren 30 min., dat is nagenoeg 1⅙ mijl per uur, of ongeveer 8 voeten Rhijnl. per seconde.
Vergelijkt men nu hiermede de snelheid van een' stoomwagen op een' ijzeren weg, b.v. de Sampson, die den 25 Febr. 1831 op den Liverpoolschen ijzeren weg met 3020 centenaars of 151 tonnen Engelsch, op 30 met elkander verbondene wagens, 31 Engelsche mijlen, of omtrent 6½ Pruissische postmijlen, in 2 uren 34 minuten, het oponthoud daaronder gerekend, doorliep, en dus eene snelheid had van 4 2/7 Pruissische mijlen in het uur, of 29 voeten per seconde, en per centenaar en Engelsche mijl slechts ⅓ 
{== afbeelding 	==} {>>afbeelding<<}
    
 coaks of per Pruissische mijl 1⅖ 
{== afbeelding 	==} {>>afbeelding<<}
    
 verbruikte, dan ziet men, dat zulks de snelheid der stoombooten omtrent viermalen overtreft.
Op een kanaal of rivier trekt een paard gemiddeld slechts 480 centenaars voort met eene snelheid van ½ Pruissische mijl in een uur, of 5 tot 6 mijlen in een' dag. Op een' aarden weg trekken 2 paarden 20 centenaars slechts ½ mijl ver in een uur, of 5 mijlen in de 10 uren per dag. Op een' straatweg trekken 2 paarden met gelijke snelheid 40 centenaars, en dus de dubbele vracht als op aarden wegen. Op een' ijzeren weg trekt een paard, met eene snelheid van 2½ Engelsche mijlen (of omtrent ½ Pruissische mijl) in het uur, naar beneden, bij eene helling van 1/100 tot 1/1400 der lengte, en ook op een' horizontalen weg, 4 geladene wagens, te zamen van 300 centenaars, en eene lading zonder wagen van 220 centenaars voort. Opwaarts trekt hetzelfde paard omtrent 4 ledige wagens à 20 centenaars voort. Een paard kan, bij eene trekkracht van 150 
{== afbeelding 	==} {>>afbeelding<<}
    
 en eene snelheid van 3 tot 3⅔ voeten in de seconde, (2 tot 2½ Engelsche mijlen in het uur) met afwisselende rust, dagelijks 10 uren tijds met bovengezegden last voortgaan. De snelheid van een paard op ijzeren wegen is dus nagenoeg dezelfde als op straatwegen en kanalen; het transport is echter op de ijzeren wegen 11 maal zoo groot als op de straatwegen, maar slechts half zoo groot als op kanalen. Een stoomwagen trekt op ijzeren wegen ongeveer 8 maal zijn eigen gewigt, met de achtvoudige snelheid van een paard.
Volgens wiebeking, heeft de Rhijn tusschen Keulen,

{==403==} {>>pagina-aanduiding<<}
Mainz en Oppenheim eene snelheid van 2½, 3 tot 4½ voeten in de seconde. Derhalve is de opvaart van Keulen naar Mainz natuurlijk bezwaarlijker, dan de afvaart; zoodat er bij de laatste slechts ⅓ van den tijd gevorderd wordt, die er bij de eerste noodig is; het gemiddelde hiervan weegt evenwel het voor- en nadeel op.
De boven aangehaalde snelheid van de Rhijn-stoombooten is steeds nog meer dan dubbel zoo groot als die van een' vrachtwagen op een' gelijken straatweg; en het transport met stoombooten is voorzeker, als niet van den wind afhangende, en bij voordeeligen wind dezen tevens gebruikende, op de rivieren en aan de zeekusten voordeeliger, dan het transport met zeilvaartuigen en dan dat per as.

(Het vervolg hierna.)

Oostersche jagttooneelen.

De Tijgerjagt met Elefanten.

Lord combermere en negen Officieren, waaronder ook ik was, - dus verhaalt Kapitein mundy in zijne Indische Schetsen - allen op elefanten gezeten en vergezeld door twintig Indianen, welke twintig andere, met allerlei voorraad beladene, elefanten bereden, trokken statig op in het landschap Douab, tusschen den Ganges en de Jumna. Weldra begonnen de Indianen te jagen, en ook wij drongen het moerassige land dieper in, alwaar men bij elke schrede beenderen van buffels en andere zoogdieren aantrof, welke, door den dorst herwaarts gedreven, de prooi der tijgers waren geworden. De grond was niet zeer oneffen. Boomen zag men weinig, maar veel kreupelhout en lang gras, dat welig tierde. Wij hadden dus een voortreffelijk jagtveld voor ons. Daar men hier nog geen verscheurend wild verwachtte, steeg een Officier met mij af, en wij schoten eenen vogel, die tot het geslacht der trapganzen scheen te behooren. Zeer kort hierna bemerkten wij, dat zoo even nog twee tijgers naauwelijks honderd schreden van deze plaats zich bevonden moesten hebben. Wij rukten intusschen, de elesanten in ééne linie geschaard hebbende, voorwaarts, zonder iets aan te treffen. Het duurde echter niet zeer lang, of het dier, waarop

{==404==} {>>pagina-aanduiding<<}
ik reed, werd eensklaps onrustig, hief den snuit in de hoogte, en liet daaruit meermalen een lang, dof gebrul hooren. De mahout (geleider of berijder) verzekerde, dat dit een onbedriegelijk teeken was, dat er zich een tijger tusschen ons en den wind bevond.
In het voorbijgaan merk ik hier aan, dat de elefant drie onderscheidene geluiden laat hooren. Het eerste is helder, doordringend, gelijkende naar het geschal van eene trompet; het komt alleen uit den snuit, en is een teeken van tevredenheid. Het tweede is een klagend grommen, en geeft honger te kennen - somwijlen ook duidt het dier daarmede zijnen troep aan, dat het eene rijke weide ontdekt heeft. Het derde is een dreunend, vol geluid, omtrent als het brullen van den leeuw - dit is het krijgsgeschreeuw; men hoort het, wanneer de elefant aanvallen, maar ook wanneer hij de zijnen van gevaar verwittigen en hen te hulp roepen wil.
Naauwelijks had alzoo mijn elefant dat teeken gegeven, of men rukte met de geduchte linie van dertig elefanten voorwaarts in de rigting, vanwaar de wind kwam. Wij waren niet meer dan driehonderd schreden voortgetrokken, toen, uit eene sompige plaats, het jagerswoord tayau! tayau! vrolijk in onze ooren klonk, en te gelijker tijd een schot viel, dat ons de nabijheid van een' onzer geduchte vijanden aankondigde. Weldra hoorde men een luid, verschrikkelijk gebrul, en een ongemeen groote tijger wierp zich met felle woede tegen de linie der elefanten. Alle elefanten, uitgezonderd alleen het ongemeen groote en sterke dier, waarop Lord combermere reed, verschrikten voor den tijger en liepen weg, niettegenstaande de mahouts, misnoegd over hunne vreesachtigheid, hen duchtig afrosten. Eenen elefant, die niet schielijk genoeg week, bereikte de tijger, en scheurde hem het vleesch van een' der achterpooten. Een andere, nog banger dan zijne makkers, snelde met zoodanigen spoed rugwaarts, dat wij hem, ofschoon het veld vrij effen was, weldra uit het oog verloren. Intusschen wendde zich de tijger, met bloedroode, verre uit den muil hangende tong, naar den moedigen elefant van combermere; maar het schot, dat wij in den beginne hoorden, had hem reeds eene doodelijke wonde toegebragt, en bij den derden sprong begaf hem de kracht, en hij viel in het lange gras neder. Mijn elefant was een der eersten, die tot het slagveld terugkeerde; en toen ik bij combermere, wiens moedig dier onver-
{==405==} {>>pagina-aanduiding<<}
schrokken, als eene rots, daar stond, aankwam, was de Lord buiten gevecht gesteld - hij had vuur gegeven en niet weder kunnen laden. Ik reikte hem een geweer met dubbelen loop, en wij brandden te gelijk los op den tijger, die verschrikkelijk brulde, en zich tot een' nieuwen kampstrijd poogde op te rigten. Hij stortte evenwel terstond neder; maar er waren nog meer schoten noodig, om hem geheel af te
maken. Nu juichte ieder, en de tijger werd op eenen elefant geladen. Daar Lord combermere eenige minuten geheel alleen het dier gestaan had, wilde men gaarne hem den buit toekennen.
Men laadde de geweren weder; de linie der elefanten zette zich op nieuw in beweging, en nu drong men dieper in moerassen vol stinkende waterplanten. Weldra zagen wij, op eenen afstand van ongeveer honderdtwintig schreden, het gras zachtkens bewegen, en terstond verhief zich een kloeke tijger met kop en schouders boven het heestergewas, alsof hij den aanrukkenden vijand bespieden wilde. Tayau! tayau! klonk het weder langs de geheele linie; men drong spoedig voorwaarts, en zag nu twee tijgers langzaam wegsluipen. Men deed verscheidene schoten op dezelven. De grootste werd getroffen, keerde zich, met een verschrikkelijk gebrul, woedend om; en kwam, met den staart om zich slaande, in lange sprongen op ons af. Ditmaal werd onze geduchte elefanten-linie niet gebroken. De tijger waagde geen' aanval, maar week snel terug naar dieper moeras. Wij allen jaagden hem na. Alleen hij, die een' zeer vluggen elefant had, kon aan deze vervolging deel nemen; en, toen het dier eindelijk zich weder tot den aanval omkeerde, waren slechts drie onzer in zijne nabijheid. Juist toen de tijger zich op mijnen elefant wilde werpen, kreeg hij een schot in het schouderblad. Twee andere kogels velden hem neder. Het moedige dier deed nog ééne poging om op te springen, maar stortte weder op den grond en stierf. De tijger was ongemeen groot - hij had acht voet lengte. Nabij de plaats, waar hij opgejaagd was geworden, vonden wij de overblijfselen van eenen eerst onlangs verscheurden buffel.
Ondertusschen had een der jagers den tweeden tijger niet uit het oog verloren. Wij jaagden dus rondom de plaats, werwaarts die gevlugt moest zijn: het was een sompig veld, bedekt met doode boomen, zwammen en onderscheidene planten, die de slingerende ranken verre verspreiden. Reeds

{==406==} {>>pagina-aanduiding<<}
hadden wij twee malen om die plaats rondgereden, en, na de digte struiken in brand gestoken te hebben, om het dier er uit te drijven, wilden wij de jagt opgeven, want de dag daalde; toen geeft een der elefanten, die de achtersten waren, eensklaps een' klagenden schreeuw en stort zich midden onder ons - daar zien wij, dat de tijger hem van achteren op het kruis gesprongen is en met felle woede het vleesch verscheurt. De jager, die den elefant bereed, bevond zich in het grootste gevaar. Het dier spande alle krachten in, om zich van zijnen vijand te ontdoen, en de jager kon van zijn geweer geen gebruik maken, dewijl hij ligt den ongelukkigen coulie (dienaar van den mahout) zou getroffen hebben, die van schrik verstijfd was, dewijl hij achter den howdah (stoel of zitplaats op den rug van den elefant) naauwelijks een' halven voet van den muil des tijgers zat. Wij spoedden onzen makker te hulp, en velden weldra den woedenden vijand, die echter niet losliet, vóór dat hij acht kogels in het lijf had. De elefant stierf na verloop van tien dagen, misschien niet zoo zeer ten gevolge van de door den tijger toegebragte wonden, als wel van de schoten, welke hij van de jagers, in hunnen ijver, om hem van het vreeselijk roofdier te bevrijden, had bekomen.
Zoo hadden wij dan in weinige uren drie tijgers opgejaagd en nedergelegd, en dit is voor den tegenwoordigen tijd een zeldzaam geluk op de jagt: want de mensch dringt dieper in deze wildernissen; met hem vordert ook de ontginning, en de Engelschen, die overal hartstogtelijke liefhebbers van de jagt zijn, hebben de tijgers, die anders in het rustige bezit van deze woestijnen waren, bijna uitgeroeid. Des avonds kwamen vier jagers, welke in eene andere streek gejaagd hadden, bij ons gezelschap aan - zij waren vier dagen van ons verwijderd geweest, en hadden slechts éénen tijger geschoten. Dezelve wierp zich op den kop van eenen elefant, en had met nagels en tanden hem reeds duchtig gehavend, eer de jagers het woeste dier konden vellen. Een aanval van dezen aard is bij de liefhebbers vooral in eere, en wordt voor de gevaarlijkste zaak bij de tijgerjagt gehouden.
De leeuw is heden ten dage in Indië nog zeldzamer, dan de tijger. Voorheen vond men er velen in de wildernissen van Pewur; thans is het geslacht van den koning der dieren bijna uitgeroeid. De Regering betaalt aan de Indianen voor elk dezer vreeselijke dieren, dat zij dooden, eene goede

{==407==} {>>pagina-aanduiding<<}
premie. Volgens zeggen der liefhebbers, gaat er niets boven de leeuwenjagt, en kan er geen edeler vermaak zijn. De leeuw grijpt meer koen en onverschrokken, dan de tijger, zijnen vijand aan, hetzij dat hij werkelijk het edele dier is, waarvoor hij sedert onheugelijke tijden doorgaat, hetzij dat de bodem, waar hij gewoonlijk zich ophoudt, den terugtogt niet zoo zeer begunstigt, als de rivieroever, of het zeestrand, waar de tijger meest zijn verblijf heeft.

Het vangen der Elefanten.

Het is bekend, dat de wilde elefanten gewoonlijk met behulp van tammen gevangen worden. De elefant vindt er blijkbaar behagen in, dat hij met den mensch gemeene zaak maakt, om zijns gelijken te verschalken. Hij legt bij deze gelegenheid zoo veel geduld, behendigheid en moed aan den dag, dat men bezwaarlijk een treffender bewijs van de heerschappij des menschen over al het gedierte zou kunnen vinden.
Niet zelden ziet men zeer groote elefanten van het mannelijk geslacht, verre van eene kudde, omdwalen; en het is tot heden nog niet volkomen bewezen, wat aanleiding daartoe geeft. Volgens stamford raffles (Reis door Zuid-Indië) meenen de inboorlingen, dat er twee soorten van elefanten zijn, gaja berkanpong (zoodanigen, die bij troepen leven en zelden schade aanregten) en gaja salunggal (elefanten, die alleen of ten hoogste bij tweeën of drieën omloopen). Misschien zijn deze laatsten enkel geheel volwassene elefanten van het mannelijk geslacht. Eenigen meenen, dat zij zich eeniglijk van de kudde verwijderd hebben, om betere weide te zoeken. Daar echter deze eenzaam levende dieren zeer boosaardig zijn, groote verwoestingen aanregten en overal de gewassen woedend vertreden, onderstellen andere reizigers, dat het mannetjes zijn, welke door sterkere mededingers van den troep verjaagd werden, en dat hunne wildheid dus het uitwerksel van jaloerschheid zijn zoude.
Daar nu deze dieren zeer groot en sterk en deswege het voordeeligst te verkoopen zijn, leggen de jagers hun vooral lagen. Zij vervolgen hen dag en nacht, met zich voerende twee, drie of vier tamme wijfjes, koumkies genoemd. Worden de Indianen bij dag zoodanigen elefant gewaar, zoo verschuilen zij zich op het zorgvuldigste; maar de wijfjes gaan zachtkens naar de mannetjes-elefanten toe, houden zich alsof

{==408==} {>>pagina-aanduiding<<}
zij hen niet bemerken, en komen in derzelver nabijheid grazen, als zochten zij naar gewoonte haar voedsel. Men bemerkt spoedig, of het aan de wijfjes zal gelukken, de wilde elefanten te lokken en te verleiden. De jagers houden zich steeds in de nabijheid verborgen, terwijl de koumkies den ongelukkigen saun (zoo heeten de elefanten van die soort) allengs meer naderen. Laat hij door liefkozingen zich verbijsteren, zoo is hij verloren. De jagers sluipen ongemerkt naar hem toe; binden, terwijl de wijfjes hem opzettelijk nog meer zoeken af te leiden, even stout als behendig de voorste en achterste pooten met sterke touwen aan elkander, en verwijderen zich daarop. Soms, wanneer de omstandigheden het toelaten, maakt men de elefanten ook wel, door middel van strikken, aan boomstammen vast; doch meestal worden slechts de pooten zaamverbonden. Weldra verwijderen zich nu de wijfjes, en thans eerst bemerkt de verschalkte elefant, wat hem is overgekomen. IJlings poogt hij weg te loopen naar het digtste van het woud; maar wegens de touwen aan de pooten kan hij slechts langzaam voortkomen. Nu sluipen ook de jagers toe, nemen een geschikt oogenblik waar, om het einde van het touw, dat nasleept, te grijpen, en maken het aan eenen boomstam of ander onverwrikbaar voorwerp vast. De elefant geraakt in woede. Hij brult verschrikkelijk, wentelt zich op den grond, en slaat met den snuit neder alwat hij bereiken kan. Gelukt het hem zijne banden te verscheuren en in het bosch te vlugten, zoo wagen de jagers het niet, hem verder te verontrusten; doch is hij vast genoeg gebonden, zoo mat hij zichzelven af door de uiterste inspanning van krachten. Men laat hem dan hongeren, tot dat hij zoo zwak wordt, dat men hem, in gezelschap der trouwelooze wijfjes, huiswaarts kan leiden; en er zijn gewoonlijk slechts weinige maanden noodig, om hem volkomen te temmen.

De visschers der menschen.

(Matth. IV:19. Marc. I:17.)

Een eerbiedwaardig Geestelijke, whitney genaamd, te Connecticut, in Noord-Amerika, besteedde de tusschenuren van zijn Leeraarsambt met jonge lieden tot de Predikdienst

{==409==} {>>pagina-aanduiding<<}
op te leiden. Twee derzelven hadden te gelijker tijd hunne studiën volbragt, en stonden gereed, hun gewigtig beroep te aanvaarden. Zij waren van zeer verschillende geaardheid en begaafdheden. Izaac was een jongman van kunde en geleerdheid, en tevens bij uitstek nederig en zachtmoedig. Ezechiël bezat minder bekwaamheids, maar was vol zelfvertrouwen, winderig en oploopend. De eerste was gevoelig, minzaam, inschikkelijk en verdraagzaam; de ander hardvochtig, heerschzuchtig, streng en onverbiddelijk. De een verblijdde zich in het vóoruitzigt, om zielen voor den Hemel te winnen; de ander had vastelijk voorgenomen, om ze er heen te drijven, ja te zweepen. Met zoo verschillende geaardheid en voornemens aanvaardden beide hunne loopbaan. Zij leerden en predikten, en waren onvermoeid in de uitoefening hunner beroepspligten. Na den afloop eener zending van ruim twee jaren keerden zij tot hunnen Leeraar terug. ‘Wel, izaac,’ vroeg de oude man, ‘hoe zijt gij geslaagd?’ - ‘Boven mijne verwachting,’ was het antwoord van den nederigen kweekeling, terwijl men het stille vergenoegen op zijn gelaat kon lezen. ‘Mijne pogingen hebben overal in liefde ingang gevonden, en meestal mogt ik mij verblijden over eene gewenschte geneigdheid bij mijne hoorders, om van mijne vermaningen en waarschuwingen gebruik te maken.’ - ‘Gij hebt dus, vooronderstel ik, eenige bekeerlingen gemaakt?’ - ‘Ik vertrouw, dat niemand door mijne prediking verachterd is in het goede; ja ik vlei mij, dat ik reden heb te gelooven, dat dezen en genen van den dwaalweg zijn teruggekeerd tot het pad der regtvaardigheid.’ - ‘Dat verblijdt mij van ganscher harte,’ sprak de grijsaard, terwijl hij zijnen nederigen en zachtmoedigen leerling de hand drukte. ‘En nu, ezechiël,
laat mij hooren, welke vruchten gij hebt ingeoogst!’ - ‘Ach, Eerw. Heer!’ zuchtte deze, ‘in 't geheel geene.’ - ‘In 't geheel geene? Het bedroeft mij zulks te hooren.’ - ‘En mij niet minder zulks te moeten zeggen,’ hernam ezechiël; ‘maar het is evenwel zoo: al mijne lessen zijn als paarlen voor de zwijnen geworpen.’ - ‘Gij zijt toch niet traag geweest in het benaarstigen, wil ik hopen?’ - ‘Traag? o neen! ik predikte onvermoeid; ik arbeidde, als 't ware, dag en nacht, om de zonde en hare bedrijvers te gispen en te bestraffen; nooit spaarde ik iets of iemand; nooit opende ik

{==410==} {>>pagina-aanduiding<<}
mijnen mond, dan om de goddeloozen het strafbare van hunne dwaasheden en misdaden voor oogen te houden, en hen te wijzen op de ellendige gevolgen van hunne vervreemding van God en zijne dienst, van hunnen halstarrigen voortgang op de paden der ongeregtigheid. Ik schilderde hun al de verschrikkingen der Helle met de gloeijendste kleuren; ik.....’ ‘Al wel, al wel!’ viel hem de Leeraar in de rede. ‘Dat het u aan ijvervuur niet ontbroken hebbe, zie ik thans klaar, ezechiël! Maar, hoe kwam het dan toch, dat gij niet beter slaagdet?’ - ‘Dat weet ik in waarheid niet,’ antwoordde ezechiël, gemelijk en mismoedig. - ‘Wil ik het u dan eens zeggen?’ hernam de grijsaard met waardigheid. ‘Beide gij en izaac aanvaarddet uwe roeping, om visschers der menschen te worden. Tot visschen zoo wel, als tot alle andere bedrijven, worden kunde en behendigheid vereischt, om wél te slagen; en ik geloof, dat izaac van u beiden de beste visscher is.’ - ‘Dat mag zijn,’ viel ezechiël hem driftig in de rede; ‘maar geloof mij, ik heb al het mogelijke beproefd, en.....’ ‘Toegestaan; maar ik wil u het onderscheid tusschen u beiden eens aantoonen. Izaac gebruikte eene zeer dunne lijn, met een klein haakje, aan eene lange, fraaije hengelroê, die zich voegzaam in elke rigting liet bewegen; hij naderde den stroom zonder eenig gerucht, voorzag den haak van een aanlokkelijk aas, en vlijde dezelve zachtkens in het water, den stok beurtelings doende rijzen en dalen; kortom, hij ging in alles te werk, gelijk bekwame hengelaars gewoon zijn te doen. Het gevolg was dan ook, dat de visschen oplettend werden, zich in menigte om hem heen verzamelden, het lokaas de een na den ander
aangrepen, en zij vervolgens door hem voorzigtig werden op- en binnengehaald. Hierin nu bestaat het gansche geheim van izaac's gelukkig slagen. - Gij, daarentegen, naamt een' schrikbarenden tienvoets stok. Daaraan hechttet gij eene kabeljaauwslijn, en wapendet den geduchten haak nog bovendien met een' weerhaak, die door geen aas te bedekken was. “Nu vang ik hen zeker!” dacht ge bij uzelven. Aldus toegerust, staakt gij aan uwen haak een' levenden schorpioen, vloogt vervolgens naar den rand des strooms, wierpt uw tuig met geweld in den plas, en verjoegt daardoor al de visschen, terwijl het aas zich van den hoek losscheurde. Nu werdt ge gramsto-
{==411==} {>>pagina-aanduiding<<}
rig, haaldet den stok wrevelig op, voorzaagt dien van een' anderen, grooteren schorpioen, en wierpt denzelven op nieuw uit alle magt van u, schreeuwende: “Bijt of sterf!” Nu verwijderden zich de verschrikte visschen verre van daar, en verschenen niet weder. Ziedaar, vriend ezechiël, de oorzaak van uwe geheel mislukte vangst!’

Heerlijke uitwerking des christendoms bij eenen neger.

Een tot het Christendom bekeerde Neger, (dus een lid van dat verworpen ras, door verfoeijelijke hebzucht of geleerden waanzin van het apengeslacht afkomstig verklaard!) die het volle vertrouwen van zijnen meester had verworven, moest dezen, op zekeren dag, naar de slavenmarkt vergezellen, om uit de ten verkoop aangebodene slaven er eenigen voor zijnen heer uit te kiezen. Daar merkte hij onder anderen een' oud' man op, en bad zijnen heer dringend, dat hij dien ouden mede zou koopen. De heer, daartoe niet gezind, liet zich echter door zijnen geliefden slaaf overhalen. De koop werd gesloten. Na verloop van weinig tijds kreeg de oude man eene zware ziekte. De vrome Neger, die op de markt hem had uitgekozen, verzorgde nu den kranken, diende hem de noodige verkwikkingen toe, en bewees hem eene kinderlijke teederheid, zoodat de heer, bij wien zulks niet onopgemerkt was gebleven, eindelijk den slaaf vroeg: ‘Is deze oude man misschien uw vader?’ - ‘Neen,’ antwoordde de Neger; ‘mijn vader is hij niet.’ - ‘Dan welligt een uwer bloedverwanten, of uws vaders vriend?’ - ‘Neen, ook dat niet.’ - ‘Welnu, wat is hij dan?’ - ‘Hij is mijn vijand. Hij heeft mij, toen ik nog een knaap was, mijn' vader en moeder ontroofd en in slavernij verkocht. Nu is hij zelf slaaf en ziek. Maar mijn Heiland, dien ik heb leeren kennen, heeft mij geleerd, ook mijnen vijand wèl te doen, hem te spijzigen, wanneer hem hongert, en hem te drenken, wanneer hem dorst.’





{==412==} {>>pagina-aanduiding<<}

Op een afbeeldsel van den Spaanschen generaal Mina.


Een monster, evenbeeld van Alva in zijn woên, 
Maar wreeder nog dan dees. Zijn' wrok en wraak ten zoen, 
En bij verstek van magt, moordt hij zijn landgenooten! 
Hij doet den vader 't zwaard in 't schuldloos harte stooten; 
Den vader, wien de borst van weedom wordt verscheurd, 
Wien burgerkrijg den staf der grijsheid heeft ontsleurd! 
De wreedaard, niet voldaan met op natuur te woeden, 
Neemt zelfs het lot te baat, om de onschuld te doen bloeden: 
Hij slagt den vijfden man; en 't lot, zoo wreed als hij, 
Treft ligt d'onnoozelsten uit heel de onnoozle rij! 
Nog meer: hij poogt de vonk der Godheid-zelv' te dooven, 
De menschlijkheid den mensch met duivlenzin te ontrooven; 
Hij straft, wie, hart en pligt en Christendom getrouw, 
Zijns naasten wonden heelt, en, bij gemeenen rouw, 
Naar vriend noch vijand vraagt, maar broeders ziet in allen, 
Door 't eigen aas verleid, in d' eigen strik gevallen! 
Thans vlugt het monster, door zijn wroegingen gejaagd, 
Dat Kaïn's teeken op het bloedig voorhoofd draagt! 
 
j.w. ijntema. 


Rowland's makasser-olie.


Bram Wildzang klaagt, dat hij geen baat bij de olie vindt, 
Die om de kale kruin een nieuwe haarvlecht windt: 
Het hapert, wil men, niet aan Rowland's olie; maar 
De man heeft op zijn gansche hoofd niet één goed haar. 


Bibax een menschenvriend.


Uit menschenmin derft Bibax reeds, 
Naauw veertig jaren oud, het leven: 
Op and'rer welzijn klonk hij steeds; 
't Gezondheid-drinken deed hem sneven. 
Wie zijnen naasten dus bemint, 
Is dat geen ware menschenvrind? 

No. VII. Meng. bl. 351, reg. 12 v.o., leze men Tijdschrift, en bl. 354, reg. 17, lijdenskelk.


{==413==} {>>pagina-aanduiding<<}

Mengelwerk.

Iets betrekkelijk den gevoerd wordenden twist over de formulieren van eenigheid in de Nederlandsche hervormde kerk.

Gij verzocht mij, mijn Vriend! u mijne gedachten en mijn oordeel mede te deelen over de Godsdienst- of liever Godgeleerde twisten, die zich sedert de laatste jaren in ons Vaderland weder vernieuwd hebben, en die van beide partijen, vooral in dit en het vorige jaar, met schijnbaar verontrustend geweld worden gevoerd. In het bijzonder begeerdet gij te weten, welke de loop mijner gedachten zij over den gevoerden twist wegens de Formulieren van Eenigheid in de Nederlandsche Hervormde Kerk. Gij vraagt: ofschoon Formulieren van Eenigheid nimmer banden des Geloofs mogen wezen, zijn zij echter niet noodzakelijk, zijn zij toch niet banden eens Kerkgenootschaps? Het schijnt misschien vermetel voor eenen eenvoudigen Leeraar, over dit onderwerp zijne gedachten mede te deelen, nadat onlangs twee hooggeleerde, alom in ons Vaderland geachte Hoogleeraren voor hun gevoelen in openlijk geschrift zijn uitgekomen, en, bij alle overige zamenstemming, ten aanzien dezer groote hoofdzaak aanmerkelijk van elkander verschillen. De Leeraar eener bijzondere Gemeente staat daarenboven niet op dat standpunt, van waar hij de belangen en behoeften van alle de bijzondere Gemeenten in het Vaderland, van de vaderlandsche Hervormde Kerk dus in het algemeen, zoo overzien en beoordeelen kan, als alleen tot een gegrond besluit in dezen kan leiden. Het laat zich al verder ook moeijelijk beslissen, wat inzonderheid, in den tegenwoordigen heftigen strijd tusschen de partijen voor en tegen deze Formulieren van Eenigheid, waarheid, juiste, zuivere, onpartijdige waarheid is. En echter gevoelde ik mij opgewekt, mijne gedachten over deze uwe vraag in

{==414==} {>>pagina-aanduiding<<}
eenvoudigheid op het papier te stellen, en het te wagen, die aan uw oordeel te onderwerpen.
Verwacht intusschen niet, dat ik hier treden zal, noch in een onderzoek aangaande hetgeen wij door Formulieren van Eenigheid te verstaan hebben, noch in eene geschiedkundige opgave van de afkomst van diegene, welke in onze Nederlandsche Hervormde Kerk in gebruik zijn, noch in eene ontwikkeling van derzelver inhoud. Ik acht dit een en ander toch en genoegzaam bekend en duidelijk voorkomende in onderscheidene geschriften van den dag, met name de beide straks reeds vermelde stukjes van de Hoogleeraren Heringa en Hofstede de Groot, en, hetgeen het meeste ter zake doet, noodeloos tot mijn tegenwoordig doel, ja al te zeer tot min doelmatige, omslagtige behandeling der mij voorgestelde vraag aanleiding gevende.
Ik ga dan aanstonds ter zake, en volg geheel de vraag, welker beantwoording ik op mij nam: ik deel slechts mijne wijze van beschouwing der van nieuws opgeworpene twistvraag mede, en wil gaarne teregtwijzing, waar en zoo veel ik u moge toeschijnen te dwalen.
Met allen eerbied voor de Formulieren van Eenigheid, in onze Kerk in gebruik; bij alle erkentenis van derzelver hooge waarde voor den tijd, in welken zij zijn opgesteld, ja in weerwil van alle, misschien als welverdiend toe te stemmen lofspraak op derzelver aard, inhoud en strekking, zal ontwijfelbaar de geheele Nederlandsche Hervormde Kerk uwe stelling moeten toejuichen: banden des Geloofs mogen zij nimmer wezen. Als zoodanige zijn zij ontwijfelbaar ook nimmer opgegeven: het is bekend, met welk oogmerk en de Nederlandsche geloofsbelijdenis en de Heidelbergsche Catechismus zijn opgesteld. Zij bevatten dan in zich de kenmerkende leerstukken der Protestantsche, in tegenstelling der Roomsche Kerk, van welke men zich had afgescheiden; en wel voor zoo verre men dezelve hield als uitdrukkende de hoofdsom der Christelijke leer, gezuiverd van alle de dwalingen en bijvoegselen der Roomsche Kerk, en vervat

{==415==} {>>pagina-aanduiding<<}
in de Schriften van het Nieuwe Verbond. Maar, wanneer men dan nu art. VII der Nederlandsche Geloofsbelijdenis, vergel. met art. XXXII, naleest; wanneer men op menige vragen van den Heidelbergschen Catechismus acht slaat, in welke telkens uitsluitend het woord van God als eenige regelmaat des geloofs voor den Christen genoemd wordt; dan wordt men van zelf gedrongen tot de erkentenis, dat de opstellers zelven deze stukken nooit met dat doel hebben vervaardigd, om daarmede het geloof der Protestantsche Kerk aan banden te leggen. Neen, nooit hebben deze eerste Hervormers bedoeld, aan deze schriften eene waarde toe te kennen, gelijkstaande met die der Heilige Schrift, of dezelve benevens of boven deze te stellen tot eene regelmaat des Geloofs. De ijverigste voorstanders voor deze Formulieren in onzen tijd kunnen niet nalaten dit zelfde te erkennen, en zullen dan ook de Dordsche Vaderen stellig vrijwaren van de blaam, alsof deze met de door hen opgestelde regelen ter nadere aanwijzing van de zuivere Hervormde leer, gelijk die hun voorkwam in de Heilige Schrift geleerd te worden, zouden beoogd hebben, de Hervormde Christenheid aan nieuwe banden des Geloofs te leggen, en alzoo anti-Protestantsche gevoelens in te boezemen. Neen: het is de Roomsche Kerk alleen, die naast de Heilige Schriften hare onzekere overleveringen en het gezag harer Opperhoofden stelt als verbindende regelen des Geloofs. Wij meenen dan vrijheid te hebben, om vast te stellen: alwie, door overdrevene gehechtheid aan de Formulieren en zucht voor de oude Dordsche regtzinnigheid, gelijk men het noemt, van 1618 en 1619, deze opstellen wil aangemerkt en beschouwd hebben als eigenlijke banden des Geloofs, die is in waarheid niet zuiver Protestantsch, niet Hervormd Christen, niet Dordsch regtzinnig, maar in den grond der zaak eenstemmig denkende met de Roomsche Kerk en hare Paussen, die ten allen tijde en ook nu nog over de gewetens der menschen, en hetgeen dezen al dan niet
vrijstond te gelooven, hebben willen

{==416==} {>>pagina-aanduiding<<}
heerschen. Maar dit behoeft, ook naar het doel uwer vraag, geen verder betoog of breedere ontwikkeling.
Gij wilt toch vooral de bedenking beantwoord zien, of de Formulieren van Eenigheid, al mogen zij dan ook geene banden des Geloofs zijn, toch niet noodzakelijk zijn, als banden eens Kerkgenootschaps. Zie ik wèl, dan vraagt gij daarmede niet: was het vervaardigen van zoodanige opstellen noodzakelijk, ten tijde toen de Hervormers zich afscheidden van de Roomsche Kerk? en blijft het behouden derzelven, als uitdrukkende het kenmerkende onderscheid, ten aanzien van belangrijke hoofdzaken, tusschen de Protestantsche en Roomsche Kerk, zoo lang de laatste aan alle hare afwijkingen van de zuivere leer des Evangelies en hare gehechtheid aan alle de latere bijvoegselen door de uitspraken van Paussen en Conciliën verslaafd blijft, nog en ten allen tijde noodzakelijk? Ik zou toch dan niet aarzelen, die vraag geheel en al toestemmend te beantwoorden, en meenen de noodzakelijkheid dier opstellen als zoodanige op goede gronden te kunnen betoogen. De Roomsche Kerk wil zichzelve uitsluitend beschouwd hebben als de eenige ware zaligmakende Kerk van Christus op aarde: zij sluit alle andersdenkenden daar buiten. Maar dan meenen wij Protestanten ook de vrijheid te hebben, - hoe zeer wij allen, die de leer van Jezus gelooven en Hem als den Zaligmaker der wereld belijden, ga dan ook dit geloof en die belijdenis met velerlei dwaling verzeld, als behoorende tot de Kerk van Christus aanmerken, - hen niet in gelijken rang tot ons te plaatsen met die verschillende Kerkgenootschappen der Protestantsche Kerk, die ons met hen, bij alle verschil van meening, als mede-Christenen achten. Wij zouden dus oordeelen, dat er wel degelijk Formulieren van Eenigheid noodig blijven, om het groote en belangrijke onderscheid tusschen de Roomsche en Protestantsche Kerk openlijk uit te drukken. Maar, gelijk ik zeide, de vraag schijnt mij toe dit niet zoo zeer in te sluiten. Zij bepaalt ons meer

{==417==} {>>pagina-aanduiding<<}
bijzonder bij de verschillende Kerkgenootschappen, die er in de Protestantsche Kerk nog altijd bestaan. Maar ook dit schijnt de vraag mij toe uit te sluiten; of namelijk die Formulieren van Eenigheid noodzakelijk waren als banden eens Kerkgenootschaps, ten tijde toen de verschillen onder de Protestanten van dien aard en dat belang geacht werden, of ook andere en wel politieke redenen schenen te noodzaken, dat men zich van elkander in verschillende Kerkgenootschappen scheiden moest. Wie toch zou ook dat kunnen weêrspreken? Elke dezer Kerkgenootschappen wilde en moest toen toch uitdrukken, welke wezenlijke stukken hetzelve van de andere onderscheidden; en het moest openbaar te zien zijn, wat iemand bewoog, zich liever bij het eene dan bij het andere Kerkgenootschap als lid te laten aannemen; Leeraren en leeken moesten weten, waaraan zich te houden. - Maar wordt er nu gevraagd: zijn die Formulieren van Eenigheid werkelijk nog noodig als banden eens Kerkgenootschaps? dan hangt, dunkt mij, de beantwoording dier vraag af van eene andere; of wel zij komt eigenlijk neder op deze: ‘is en blijft het noodzakelijk, dat de verschillende begrippen, welke de Protestanten in Gereformeerden, Lutherschen, Doopsgezinden en Remonstranten, om van geene andere minder hier in aanmerking komende te gewagen, verdeelen, nog heden ten dage en ten allen tijde worden vastgehouden, zoodat zij van elkander, uit hoofde dier verschillende meeningen, zorgvuldig gescheiden moeten blijven?’
Laat ons kortelijk die verschillende begrippen ons voor den geest brengen, en wij zullen dezelve allen als weinig beteekenende moeten erkennen. Op den voorgrond moet dan hier staan het onderscheiden gevoelen van Luther en Calvijn vooral aangaande het Avondmaal. Daar er bijkans niemand, noch in het eene noch in het andere Kerkgenootschap, is, die niet erkent, dat beider voorstelling dezer eenvoudige plegtigheid geheel strijdig is met de duidelijke instelling derzelve door onzen Heer, als gedachtenismaaltijd van zijn lijden en sterven, en al het-
{==418==} {>>pagina-aanduiding<<}
geen wij verder aangaande denzelven in het N.V. lezen; daar immers allen reeds lang hun gevoelen hebben laten varen, en dat van hunnen mede-Hervormer Zwinglius hebben aangenomen, - zal toch wel niemand met eenigen grond van regt kunnen beweren, dat het nog heden noodig zou zijn en ten allen tijde blijven, het donkere begrip van Calvijn, aangaande eene geestelijke vereeniging met Christus' verbroken ligchaam en vergoten bloed, tegen de nog duisterder voorstelling van Luther, aangaande de tegenwoordigheid van Christus' ligchaam en bloed in en met en onder de teekenen van brood en wijn, te willen vasthouden. - Maar ook het voorname verschil tusschen de navolgers van Menno Simons en de overige Protestanten, het al of niet geoorloofde van den Kinderdoop: het ligt immers reeds in den aard der zaak, dat de stelling van het geoorloofde van denzelven niet de volstrekte noodzakelijkheid of stellige verpligting, om kinderen te doopen, in zich sluit; gelijk dan ook de geheele Protestantsche Kerk zich juist daardoor van de Roomsche Kerk onderscheidt. Maar dan moet immers daaruit ook van zelf volgen, dat ook dit verschil niet van zoodanigen hoogstgewigtigen aard kan geacht worden, dat men zich zorgvuldig zou moeten waarborgen, dat men niet van het eene gevoelen tot het andere zou overgaan, daar de zaak zelve meer en meer erkend wordt als van twijfelachtigen of althans
betwistbaren aard, en de een zich dus met des anderen gevoelen gemakkelijk kan verdragen. - En wat zullen wij dan nu zeggen van de verschillen tusschen de Remonstrantsch en Contra-Remonstrantsch Hervormde Kerk? Wie kan het heden ten dage in goeden ernst beweren, dat het eene zaak van de uiterste aangelegenheid zou zijn, dat men de strenge gevoelens der Dordsche Synode aangaande de bekende vijf artikelen tegen de Remonstranten moet blijven aankleven, wil men aanspraak maken op den naam van zuiver Hervormd, echt Protestantsch Leeraar en leek? Wie, die met eenige Bijbelkennis deze stukken onderzoekt, zal niet toestemmen, dat, in die tijden van

{==419==} {>>pagina-aanduiding<<}
beroering der Kerk, wederzijdsche driften en hartstogten, om niet meer te noemen, zoo wel de eene als de andere partij, in derzelver bewoordingen, uitlatingen en bepalingen, tot uitersten hebben doen vervallen, welke van weerszijden hadden kunnen en moeten vermeden zijn? Wie zal het niet erkennen, dat men trad in dingen, die uitsluitend tot den verborgenen raad van God behooren, indringende alzoo in hetgeen niet geopenbaard is, noch kon worden? Wie zal het weêrspreken, dat men ten aanzien van andere dier punten in eenen nietigen woordenstrijd verviel, zoodat men elkander ligtelijk zou hebben verstaan, indien men meer bezadigd van zin, onbevooroordeeld, en niet hatelijk en haatdragend van weerszijden had gesproken? Wie eindelijk, die eenigermate in den echten geest des Evangelies ingedrongen is, moet het niet toestemmen, dat het ten eenemale onnoodig is, deze heftige verschillen steeds te blijven gedenken en voeren, of aangaande het raadsbesluit van God ten aanzien der verkiezing en verwerping; of aangaande de vraag, voor wie Christus gestorven is, in hoe verre al en in hoe verre niet voor allen; of aangaande 's menschen vrijen wil en den onoplosbaren knoop voor het eindig menschenverstand rakende het verband tusschen denzelven en Gods vrijmagtig bestuur; of, nog eens, aangaande het al of niet mogelijke, om de genadewerkingen van Gods heiligen Geest te weêrstaan; of, eindelijk, ten aanzien van hetgeen men wederzijds stelde met betrekking tot de volharding of afval der Heiligen? - Zijn dan nu deze de meest voorname bijzonderheden, aangaande welke de Protestantsche Kerk onderling verschilt, en worden deze hoe langer zoo meer beschouwd als van dien aard, dat men elkander ten aanzien van dezelve verdragen moest, en niemand den anderen zijn gevoelen opdringen; of liever: houdt werkelijk het geschilvoeren over deze bijzonderheden op onder
allen, die meest bevoegd zijn over het wezen der zaak te oordeelen, - hoe kan het dan meer, in den volsten zin des woords, noodzakelijk worden geacht, dat men voor deze, gelijk men het ge-
{==420==} {>>pagina-aanduiding<<}
lieft te noemen, kenmerkende leerstukken der Gereformeerde, dat zegt uitsluitend Dordsch-Gereformeerde Kerk zou ijveren, en daartoe de Formulieren van Eenigheid, als eigenlijke banden onzes Kerkgenootschaps, zou noodzakelijk achten?
Intusschen maakt ligtelijk iemand de bedenking, dat niet alle Leeraren en leden der Hervormde Kerk in ons Vaderland over die verschillen tusschen de Protestanten alzoo oordeelen. Er zijn er, die daaraan nog groote waarde hechten, en voor de gevoelens der Dordsche Synode en der oude leer niet alleen, maar alle de uitdrukkingen, den geheelen vorm der Formulieren ijveren. Er zijn er, die dezelve dringend noodzakelijk achten. Ja, ook mannen van grooten naam hechten nog altijd, zoo het schijnt, hooge waarde aan de Formulieren van Eenigheid, al is het dan ook, dat zij niet in alles, dat zegt, in alle spreekwijzen, uitdrukkingen, bewijzen, enz. met dezelve instemmen. Niet alleen Prof. Heringa, ook de Professoren van der Palm en Clarisse, om geene anderen te noemen, hebben er zich in dien zin over uitgelaten in openbare geschriften en openlijke gesprekken. Om deze bedenking wèl te beantwoorden, dienen wij onderscheid te maken tusschen de dolle en onverstandige ijveraars voor de Dordsche regelen en alle de verklaringen, opvattingen, bewijsgronden, enz. in de Formulieren van Eenigheid voorhanden, - en deze laatstgenoemden, mannen van grooten naam en gevestigden invloed in onze vaderlandsche Kerk. Wat de eersten aangaat, zij zouden ons naar en uit den Bijbel, volgens eene gezonde, zuivere uitlegkunde, het groote gewigt der leerstukken, welke wij noemden, moeten aanwijzen. Zoo lang dit niet op goede gronden geschiedt, houden wij ons aan het gezegde, en blijven wij die verschillen broederverschillen noemen, om welke men niet had behooren van elkander te scheiden, noch gescheiden zou behoeven te blijven. Maar wat de mannen van beproefde kunde en doorzigt, van grooten naam en invloed in de vaderlandsche Kerk betreft, wij zouden allereerst gaarne van hen de wezen-
{==421==} {>>pagina-aanduiding<<}
lijke leerstukken, de articuli fundamentales der Hervormde Kerk, zoo als wij dezelve van groot gewigt achten, de hoofdleer, in de Formulieren voorhanden, wenschen opgegeven te zien:
en het zou ons ten hoogste bevreemden, indien niet weldenkende Remonstranten, Doopsgezinden en Lutherschen, even zoo wel als wij allen, hoofdzakelijk deze zouden willen onderteekenen; ja, wij meenen allen grond te hebben om vast te stellen, dat wij de vermelde verschillen tusschen de Protestanten niet als wezenlijke leerstukken der Christelijke Hervormde Kerk in hunne opgave vermeld zouden zien. Of zouden zij misschien wanen, en om der zwakken, en om der ijveraars voor de oude Dordsche leer, en om der te ver gaande ultra-liberalen wil, geene oude palen te moeten verzetten, geene wezenlijke leerstukken van de minbeteekenende, in de Formulieren voorkomende, te moeten afscheiden, en aan die Formulieren derzelver hoog gezag van vroegere dagen, behoudens hunne bepalingen aangaande de vormen, te moeten teruggeven of helpen behouden? Wij zijn niet vermetel genoeg, niet te willen erkennen, dat het mogelijk is, dat wij dwalen, en zij de zaak uit het regte oogpunt beschouwen. Maar men zou dan toch met verzaking der waarheid moeten spreken en schrijven. Of zou men - en dat voor zoo verre met regt - van de hooge waarde der Formulieren, wat den tijd betreft, toen zij opgesteld werden, in derzelver geheel, niet alleen, maar ten aanzien der wezenlijke leerstukken, als uitsluitend voor alle tijden, kunnen, mogen en willen gewagen? - En wat zou men anders gewonnen hebben? De zwakken zou men naauwelijks kunnen behouden, de ijveraars voor het oude overtuigen noch tot zwijgen brengen, en de hoogverlichten - laat mij hen neologische Leeraren en leden noemen - alzoo waarlijk winnen noch bekeeren.
Men vergunne ons alzoo de vraag: wat zwarigheid zou er in gelegen zijn, indien eens de gezamenlijke Hoogleeraren onzer Hoogescholen, in den grond der zaak toch, behoudens verschillende wijzigingen, eenstemmig

{==422==} {>>pagina-aanduiding<<}
denkende, en, volgens hun eenparig prae-advis, de hoogste Kerkvergadering der Hervormde Kerk in ons Vaderland, overeenkomstig de overtuiging hunner harten, gegrond op juiste kennis en verlichte oordeel- en uitlegkunde der H.S., eene openlijke verklaring aflegden in den boven genoemden geest; ‘dat namelijk, zonder eene opzettelijke vereeniging der Protestantsche Kerk bij wijze van traktaat en accoord daar te stellen, de verschillen, die hen verdeelden in onderscheidene Kerkgenootschappen, door verstandig onderzoek van Gods woord, in den loop der tijden gebleken waren niet van dat hoog gewigt te zijn, dat men dezelve strengelijk behoefde vast te houden, om zuiver Hervormd Protestantsch te zijn; en dat het alzoo betaamde, dat de eene broeder den anderen in dezen Christelijk verdroeg, in den geest der eerste Christenkerk en der Apostolische Kerkvergadering te Jeruzalem, ja naar de bedoeling des Heeren, die, ééne kudde onder éénen Herder voorspeld hebbende, zekerlijk nimmer kan bedoeld hebben volmaakte overeenstemming van gevoelens en begrippen bij allen, in alle voorstellingen en opvattingen, ook van mingewigtige leerstukken van Godsdienst en Christendom.’? Wat mogt toch wel, als het ergste gevolg van zoodanige, in deze of dergelijke bewoordingen gestelde verklaring, te wachten, billijk te vreezen zijn? Immers niet, dat, uit hoofde van dezelve, de Gemeenten in massa, of liever de groote meerderheid derzelven, daartegen zou opstaan, en, bij voorbeeld, de Clarisses voor de Detmarsen, de Heringas voor de Kohlbrugges, de Hofstede de Groots voor de De Cocks, de Dermouts voor de Molenaars, de Donker Curtiussen voor de Lootsmans zouden willen ruilen, of ook daarom dezen uitsluitend zouden aanhangen? Wij meenen gunstiger over den geest onzer vaderlandsche Hervormde Gemeenten te mogen oordeelen, en zouden niets van dien aard vreezen. - Maar, misschien zouden er toch velen hier en daar zijn, die zich
ongaarne aan zoodanige verklaring zouden onderwerpen. Zekerlijk dit

{==423==} {>>pagina-aanduiding<<}
getal zou te grooter zijn, naar mate er Leeraren waren, die er zich tegen aankanteden; te geringer, naar mate deze eenpariglijk die verklaring toejuichten. Ik wil zelfs onderstellen, dat er eene afscheiding, eene scheuring plaats had: maar, vraag ik, heeft die dan nu niet werkelijk de facto plaats? En wat zwarigheid, zoo er eens openlijk eene Dordsch regtzinnige, zich noemende herstelde Hervormde Kerk uit ontstond, indien dezelve maar niet van hooger hand wierd erkend, noch hare Leeraren, die zij zichzelven mogten zoeken en onderhouden, wierden bezoldigd? Het gebouw van ijdelen waan, geestelijken hoogmoed en drieste onkunde viel dra van zelf in duigen; het kon niet duurzaam blijven bestaan.
Zou zoodanige verklaring van de grootste afdeeling der Protestantsche Kerk in ons Vaderland niet daarentegen eene wezenlijke winst kunnen opleveren? Ik geloof weinig aan de mogelijkheid, immers vooralsnog, om de verschillende Kerkgenootschappen door openlijke verdragen geheel en onverdeeld met elkander te vereenigen; - en echter, welk eene toenemende verbroedering zou uit zoodanige ronde en welgemeende verklaring niet tusschen alle de Protestanten ontstaan! En wie, die naar den geest en de behoeften van den tijd oordeelt, moet niet zoodanige vereeniging, om elkanders wederzijdsche begrippen, zonder eenigen dwang van elkander, liefderijk te verdragen, hoogst gewenscht en belangrijk noemen? Ik verheug mij onuitsprekelijk, dat ik haar daadzakelijk bij aanvang alom meer en meer zie veld winnen. Maar, wanneer dezelve in dien geest, door openlijke verklaring van wettig gezag, door de Hoofden der Protestantsche Kerk tot stand kwam, welk een krachtig wapen zou die eenheid der Protestantsche Kerk niet zijn tegen de hedendaagsche woelingen van het Pausdom en Jezuitisme, hetwelk, indien het zelfs niet onze twisten stookt, althans zich daarin verblijden moet! Maar ook welk een krachtig wapen zou zij niet aan alle Leeraren geven tegen de drijvers voor eene zoogenaamde oude regtzinnigheid, die de Formulieren van Eenigheid eigenlijk als

{==424==} {>>pagina-aanduiding<<}
banden des Geloofs willen beschouwd hebben en misbruiken, tegen den geest der opstellers zelven!
Maar, meent men, het zou eene te groote opschudding in onze, vooral groote, vaderlandsche Gemeenten geven. Het komt mij voor, dat dit voor een groot deel zou afhangen van den toon en de wijze, op welke de gezamenlijke Leeraren, met moedige rondheid, zonder eenige menschenvrees of aanneming van personen, zich over zoodanige verklaring uitlieten. Ik heb dit reeds doen gevoelen. Was die toon eenparig dezelfde, ik zou geene groote, zekerlijk niet dan eene kortstondige opschudding vreezen. - Vraagt men: om wier wil schikt men zich en zoekt men de waarheid te bedekken? om wier wil vreest men? Is het niet, over het algemeen genomen, een kleine hoop menschen van luttel beteekenis? Men zondere tegenwoordig eenige Landgemeenten in Vriesland en Groningen uit: maar, hoe weinig talrijk zijn dan nog daar zelfs, waar zij het meest zich bevinden, de ijveraars voor de Formulieren in allen deele! Geeft dien kleinen hoop, door denzelven ontzag te betoonen, overal Hoofden, en hij zal aanmerkelijk aangroeijen. Beneemt hem daarentegen meer en meer alle hoop; neemt er geene de minste kennis van; toont geenerlei onrust over deszelfs bestaan; houdt u, alsof hij niet bestaat, en deszelfs aanhangers verminderen in elke Gemeente met iederen dag. Maar ik vreeze, dat zij juist talrijker worden door de halve maatregelen, welke men tegen - of voor - hen neemt; gelijk zij ontwijfelbaar stoutmoediger, hardnekkiger en boosaardiger worden, juist door de vreeze, de toegevendheid en de groote zorg, welke men voor hen betoont; gelijk zij uitgebreider, meer ondersteund en toegejuicht zouden worden, indien gij hen vervolgdet, of hun de eere van het martelaarschap wildet aandoen. Voegen wij bij deze vreeze voor de ijverende drijvers der Formulieren angstvallige toegevendheid voor de zwakken en de opregt gemoedelijke en eenvoudige vromen; bemerken dezen gezamenlijk (en zij doen het elkander opmerken, even gelijk de Roomsche Kerk hare leden zoo wel, als

{==425==} {>>pagina-aanduiding<<}
hare begunstigers; ik versta onder de laatsten de ongeloovigen, zich noemende liberalen, maar eigenlijke vijanden van waarheid, Openbaring en Christendom) gebrek aan overeenstemming tusschen Leeraren en Hoogleeraren, juist dit stijft de hardnekkigheid, bevordert den tegenstand, en doet den hoogmoedigen en laatdunkenden waan, dat zij het zijn, die voor de herstelling des ouden scheidsmuurs waken moeten, hoe langer zoo meer toenemen. Mijns bedunkens bederft men alzoo veel, en vermeerdert men de heerschende kwaal, juist door te groote bezorgdheid, gestadige toegevendheid en overdrevene voorzigtigheid. - Nog iets daarenboven. Moest men ook waarlijk niet meerder denken aan die verbazende menigte menschen, meer en min waarlijk godsdienstigen en verlichten, welke met zoodanig eene verklaring der hoogste Kerkvergadering bij uitnemendheid ingenomen zouden zijn; die dezelve allezins zouden toejuichen; en wel vooral omdat zij dezelve zouden beschouwen als geheel overeenkomstig met hetgeen hun in verschillende godsdienstige leerboeken, door bijkans alle Leeraren, bij het doen hunner belijdenis, werd voorgehouden, zoo wel als geheel in den geest der openlijke verkondiging van leeraren en Hoogleeraren in bijkans alle Gemeenten, die overal met goedkeuring, en dikwerf met toejuiching en dankbaarheid, worden gehoord? Zou eene meerdere cordaatheid ten hunnen aanzien niet in vele opzigten hoogst wenschelijk zijn, en voor vele zoodanigen velerlei nut kunnen stichten; eene rondborstigheid, welke toch daarom wel degelijk met verstandige maatregelen eener bedachtzame en geoorloofde voorzigtigheid zou kunnen gepaard gaan? En het is de vraag, of men nu niet, door overdrijving van de voorzigtigheid der slangen, ook wel eens ten koste van de opregtheid der duiven, afbreuk doet aan waarheid, godsvrucht en deugd, en het rijk des ongeloofs en bijgeloofs tevens in de hand werkt; terwijl men door een meer onbekrompen bestaan veler wankelend geloof
versterken en ingenomenheid met Godsdienst en Christendom aanwakkeren zou.

{==426==} {>>pagina-aanduiding<<}

In weerwil van al het gezegde, vraag ik mijzelven: Ware het niet beter geweest, dat men gezwegen had, en nog zweeg? Waarom niet, zonder beweging, stil en rustig voortgegaan op het reeds lang ingeslagen pad, ook ten aanzien van het al dan niet eerbiedigen der Formulieren van Eenigheid, op hetwelk zoo vele wijzen en braven ons reeds zijn voorgegaan; zoo velen ook, die reeds weigemoed hunne loopbaan geëindigd, en, ontslapen in Christus, zonder eenig bezwaar over hunne meerdere of mindere afwijkingen van de Formulieren in hunne wijze van voordragt en de voorstelling der geloofswaarheden van de Hervormde Kerk, gerust hun hoofd hebben nedergelegd? De Formulieren van Eenigheid bestaan er. De Protestantsche Gemeenten onzes Vaderlands zijn nog niet zoo geheel tot vereeniging gestemd. Velen in de Hervormde Kerk zijn nog altijd meer of min aan die Formulieren gehecht, zonder nogtans daarom den Leeraren belemmering te veroorzaken in hunne Evangelieprediking, naar hunne overtuiging, overeenkomstig den Bijbel, zonder zich om de uitdrukkingen en voorgedragene leer zelfs in de Formulieren zeer te bekreunen. Zou door dat zwijgen en rustig voortgaan niet meerdere rust bevorderd zijn in de vaderlandsche Kerk? - Ik kan dat alles niet weêrspreken. Men had, ook mijns bedunkens, beter gedaan, de Formulieren van Eenigheid te laten rusten. Men had dezelve kunnen aannemen en behouden, als uitdrukkende de hoofdleer van het Protestantisme, het zuiver Hervormd geloof; of ook vrijmoedig, zonder opzettelijke verklaring, kunnen voortgaan te verwerpen, wat ons in dezelve tegen de uitspraken der Heilige Schrift toescheen te strijden. Men behoefde immers niet voor derzelver geheelen inhoud te ijveren; men kan, men mag dat immers niet doen, wil men als Protestanten niet inconsequent, en even als Roomschen handelen, die alléén nevens de H.S. andere kenbronnen der waarheid mogen eerbiedigen. Men had beter gedaan, de zwakken en ijveraars voor de
Formulieren niet als 't ware uit te dagen, door dezelve geheel te verwerpen,

{==427==} {>>pagina-aanduiding<<}
of de meer doordenkenden en verlichten niet te ergeren, door dezelve in bijzondere bescherming te nemen, en zich daardoor in verdenking van onopregtheid te brengen. - Maar, gelijk men zegt, de kogel is door de kerk: hetgeen gedaan is, kan niet herdaan worden, of als ongedaan worden aangemerkt. En nu weet ik niet te berekenen, hoe men zich uit dien staat van onzekerheid en verwarring redden zal, anders dan door volkomene rondheid en moedige openhartigheid. Het schijnt mij buiten dat toe, dat men, door dubbelhartigheid en angstvallige bedekking der waarheid of te weinige kloekmoedige belijdenis van dezelve, beide partijen, die der drijvers voor - zoo wel, als die der bestrijders van - de Formulieren, meer en meer tegen zich in het harnas jagen zal.
Maar, vraagt dan eindelijk iemand, heeft men, na derzelver onderteekening, vrijheid, dezelve ten deele te verwerpen? stelt men niet zonder Formulieren alles op losse schroeven? zijn zij niet de beste en noodige waarborgen voor de Gemeenten van de zuiverheid der Evangelieverkondiging door hare Leeraren? - Ik zal dezen mijnen brief met de korte beantwoording dier vragen besluiten.
Ten aanzien der vraag, of men vrijheid heeft, den inhoud der Formulieren ten deele te verwerpen, zeg ik alleen, dat er wel niemand bestaat, die dezelve in allen deele, ten aanzien van alle derzelver uitspraken, verklaringen en leeringen, ten volle in alles aanneemt. Dat doen de meest dolle ijveraars voor derzelver hoog gezag zelven niet. Men moge zeggen, wat men wil, dit ware ten aanzien van vele hijzonderheden, in dezelve voorkomende, ligt te bewijzen. Nemen nu dezen die vrijheid, waarom zou dezelfde vrijheid ons ook niet toekomen? Gaat het u als mij, gij hadt dezelve toch ook nimmer onderteekend, indien art. 7 en 32 in de Nederlandsche Geloofsbelijdenis u niet hadden aangewezen, in hoe verre gij aan dezelve gehouden waart. En wat vergelijkt men die onderteekening bij eenen plegtigen eed; terwijl de mannen

{==428==} {>>pagina-aanduiding<<}
zelven, die ons deze Formulieren lieten onderteekenen, als uitdrukkende de hoofdleeringen der Hervormde Kerk in ons Vaderland, waarmede wij ten volle instemden, ons, door hunne uitlatingen, gesprekken, bijzondere onderwijzingen en openlijke leerredenen, het voorbeeld gaven, dat zij ons zoo min, als zichzelven, in geenen deele aan zoodanigen band wilden leggen, welke ons verpligten zou, in allen deele, en ten aanzien van alle bepalingen, ook van welke in de H.S. niets te vinden is, of die met dezelve strijden, aan deze menschelijke schriften een gezag naast dat van Gods woord zelf te geven!
Stelt men echter eindelijk, zoo doende, niet alles op losse schroeven? Zijn de Formulieren volstrekt geene banden meer, welken waarborg heeft men dan, dat de Leeraren de zuivere Hervormde leer, de reine Evangelieleer aan de Gemeenten zullen blijven verkondigen? - De Geschiedenis heeft het genoegzaam bewezen, en het ligt, uit een zuiver Protestantsch beginsel en standpunt beschouwd, in den aard der zaak, dat Formulieren ten dezen aanzien geene waarborgen geven, noch kunnen noch mogen geven. Of zal men die dan voor altijd bezworen hebben, als een gezag nevens of boven dat der Heilige Schrift? Mag men menschelijke schriften en uitspraken naast de Goddelijke waarheid stellen, of wel boven dezelve verheffen? - Maar waarlijk! onze Gemeenten behoeven ook dien gebrekkigen waarborg niet. Zij hebben een' beteren en krachtigeren, meer afdoenden en geruststellenden, en in de inrigtingen onzer Hoogescholen, en in de mannen, die daar onderwijzen, als mannen van beproefde kunde, helder doorzigt, eerlijkheid en trouw en ongeveinsden eerbied voor het Goddelijk gezag der H.S., en in de waarachtige gehechtheid van alle hare Leeraren ook aan de zuivere Hervormde leer en hare grondwaarheden, en in den heerschenden geest in alle de Kerkelijke Besturen ten aanzien der zorg voor de meest wezenlijke belangen der Gemeenten, bijzonder ook in de aanneming van jonge lieden, na afgenomen onder-
{==429==} {>>pagina-aanduiding<<}
zoek aangaande hunne kundigheden, hun geloof en wandel, en in de braafheid en rondheid, de eerlijkheid en goede trouw, de bekwaamheid en het voortdurend onderzoek der H.S. van de Leeraren, die der Gemeenten van tijd tot tijd gegeven worden door hare opzieners. Mogen er uitzonderingen zijn, zij zijn ontwijfelbaar weinige. Naauwelijks noemenswaardig kan het getal dier Leeraren geacht worden, welke de kenmerkende leerstukken van het reine Christendom, dat zegt tevens van de zuivere Hervormde Kerk, het
echte Protestantisme, betwijfelen, verzaken en den volke onthouden. Maar zoo vele of weinige der zoodanigen er mogten bestaan, daar zijn wetten en bepalingen voorhanden, naar welke deze zouden kunnen en moeten te regt gebragt of bestraft, of ook des noods afgezet worden. Indien maar allen, die daartoe geroepen zijn, in zoodanige gevallen, moedig en onpartijdig het hunne doen, dan kan er geene vreeze bestaan voor de handhaving en bewaring der Goddelijke waarheid, het voorstaan en beschermen van het reine Christendom en de zuivere Hervormde leer, en het weren uit de Gemeenten van alle wind van leering, strijdig met het woord van God. De Formulieren van Eenigheid mogen dan, wèl verstaan, voor den tijd, in welken zij zijn opgesteld, hooge waarde hebben gehad; zij mogen in krachtige bewoordingen uitdrukken de hoofdwaarheden der zuivere Hervormde leer, vooral ook ten aanzien van de reine praktijk des echten Christelijken geloofs; - even min als zij banden des Geloofs kunnen of mogen zijn, even min behoeven wij dezelve te eerbiedigen als banden onzes Kerkgenootschaps, dat zegt der reine Evangelieleer, gelijk die in de Protestantsche Kerk beleden en verkondigd wordt: want deze heeft eenen vasteren grondslag en meer onbedriegelijken waarborg in het onfeilbaar woord van God en deszelfs Goddelijk gezag, en in de heilige gehechtheid van ons en onze kinderen aan deze eenige kenbron der waarheid, die in Christus is, en welke alleen in alle eeuwigheid blijven zal.







{==430==} {>>pagina-aanduiding<<}

Uittreksels uit het dagboek van Lodewijk XVI.

Had lodewijk XVI in een rustig tijdperk zijne dagen mogen doorbrengen, hij zoude kroon en troon levenslang behouden hebben en door zijne onderdanen bemind zijn geworden. Doch hij geraakte in moeijelijke omstandigheden, waaruit hij zich niet wist te redden. Aan een bedorven Hof opgevoed zijnde, werd hij de opvolger van eenen Koning, die verstands genoeg had, maar veelal ligtzinnig leefde en aan menigvuldige buitensporigheden zich overgaf. Lodewijk XVI werd door zijne betere neigingen bewaard voor het zedebederf, dat hij van zijne vroegste jeugd af steeds voor oogen had gehad. Van de karaktertrekken zijns voorgangers was hem alleen zekere achteloosheid eigen. De man had goede hoedanigheden. Zijne leefwijze bleef die eens eenvoudigen Edelmans van onberispelijke zeden; maar als Koning stond hij geenszins op de hoogte van zijnen tijd, en wist de wezenlijke behoeften van zijn volk niet te vervullen. Had hij tijdig eene betere staatsregeling toegestaan en getrouwelijk gehandhaafd, welligt ware het menschdom bewaard gebleven voor de gruwelen, welke de Fransche Omwenteling na zich sleepte. Lodewijk, die zijnen tijd niet kende, werd miskend door vijanden, terwijl hem vrienden niet altijd ten beste rieden. Onregtvaardige regters veroordeelden hem, en hij viel als een onschuldig slagtoffer, dat onstuimig gevorderd werd door de losgelatene woede der driften.
Deze Vorst, als mensch onberispelijk in gedrag, maar ook als zoodanig, en hoe veel meer dan als Koning, een nietsbeduidend wezen, was gewoon, elken avond zijne verrigtingen van den dag en datgene, wat bijzonder zijne opmerkzaamheid trok, aan te teekenen met eene zorg, die van jammerlijke kleingeestigheid getuigt. De mededeeling van eenige bijzonderheden uit dit Dagboek, dat thans bij de Koninklijke archiven te Parijs bewaard wordt, zal den Lezer in staat stellen, om den ongelukkigen vervaardiger beter te leeren kennen, dan zijne regters en verdedigers hem destijds kenden.
Het dagboek is door lodewijk XVI met eigene hand geschreven. Het begint met den 1sten Januarij 1766, en wordt van dag tot dag, zonder een' eenigen over te slaan,

{==431==} {>>pagina-aanduiding<<}
voortgezet tot den 31sten Julij 1792, dus tot tien dagen vóór den 10den Augustus, vóór zijne afzetting, vóór zijne wegvoering naar den kerker, welken hij den 21sten Januarij 1793 verliet, om het schavot te beklimmen.
Men behoeft slechts de aanteekeningen van eene enkele maand te lezen, om over den inhoud van het geheele dagboek, dat niet dan onbeduidende herhalingen bevat, te oordeelen. Uit het nog rustige tijdperk zijner regering nemen wij het volgende over:
Januarij 1785. - Zondag, 1. Ceremonie der Orde van den H. Geest. Vesper. Grand Couvert.
Maandag, 2. Kerkdienst der Ridders van de H. Geest-Orde. Promenade door Clatigny en over de Butte de Picardie.
Dingsdag, 3. Vesper.
Woensdag, 4. Jagt op klein wild te Pissaloup; geschoten 219 stuks. Eerste tooneelvertooning in de nieuwe zaal. Aftrek van porselein.
Donderdag, 5. Niets. Het eerste bal.
Vrijdag, 6. Vesper. Dooiweêr.
Zaturdag, 7. Niets.
Zondag, 8. Vesper.
Maandag, 9. Jagt bij la Croix de Noailles; drie (herten) gevangen.
Dingsdag, 10. Niets.
Woensdag, 11. Jagt op klein wild te Santaury; 214 stuks geveld. Bal.
Donderdag, 12. Niets. Bad.
Vrijdag, 13. Hertenjagt bij la Muette, drie gevangen.
Zaturdag, 14. Jagt op klein wild; 171 stuks geveld.
Zondag, 15. Vesper. Bad.
Maandag, 16. Niets. Bad.
Dingsdag, 17. Hertenjagt in de Loges (*); een gevangen.
Woensdag, 18. Niets. Vorst. Bal.
Donderdag, 19. Jagt op klein wild; 334 stuks geveld.
Vrijdag, 20. Wandeling in het park te Meudon.
Zaturdag, 21. Niets. Dooiweêr.
Zondag, 22. Vesper.
Maandag, 23. Hertenjagt in de Loges; drie gevangen.
Dingsdag, 24. Jagt op klein wild te Chèvreloup; 215 stuks geveld.

{==432==} {>>pagina-aanduiding<<}

Woensdag, 25. Niets. Bal.
Donderdag, 26. Hertenjagt in de Loges; twee gevangen.
Vrijdag, 27. Niets.
Zaturdag, 28. Jagt in de vlakte van Chambourey; 246 stuks geveld.
Zondag, 29. Vesper.
Maandag, 30. Hertenjagt in de Loges; twee geschoten.
Dingsdag, 31. Niets. Audientie der Ambassadrice van Zweden.
Om de beteekenis van het woord Niets, hetwelk het geheele dagboek door zoo dikwerf herhaald wordt, wèl te vatten, neme men in aanmerking, dat hetzelve nergens gevonden wordt op dagen, wanneer de Koning op de jagt was. Zoo leest men b.v.: Niets. Audientie. - Niets. Eerste bal; doch nergens staat: Niets. Jagt. - Niets. Eén gevangen. Hieruit blijkt, dat lodewijk XVI groot belang in het jagen stelde.
Het dagboek wordt op gelijke wijze vervolgd. Men vindt alleen twee uitzonderingen, alwaar de Koning van zijne gewone kortheid afwijkt, en vrij uitvoerige aanteekeningen, tot zelfs in kleine bijzonderheden, maakt aangaande de geboorte zijner twee kinderen, de Hertogin van angoulême en lodewijk XVII, op den 19den December 1778 en den 22sten October 1781, maar welke, als waren het bulletins, veeleer die van eenen koel waarnemenden arts of hoveling, dan van eenen vader schijnen, ja waarin zelfs geen zweem van gevoel te vinden is.
Wij gaan thans over tot het jaar 1789, en geven een brokstuk uit het dagboek voor de maand Julij:
Donderdag, 9. Deputatie der Standen.
Vrijdag, 10. Niets. Antwoord aan de Deputatie der Standen.
Zaturdag, 11. Niets. Vertrek van den Heer necker.
Zondag, 12. Vesper. Vertrek der Heeren montmorency, st. priest en la luzerne.
Maandag, 13. Niets.
Dingsdag, 14. Niets.
Woensdag, 15. Zitting in de zaal der Standen. Te voet naar huis gegaan, enz. enz.

Dingsdag, 28. Niets. Het ongunstige weder belette mij uit te gaan.

{==433==} {>>pagina-aanduiding<<}

Woensdag, 29. Niets. Terugkomst van den Heer necker.
Donderdag, 30. Niets.
Vrijdag, 31. De regen verhinderde mij uit te gaan.
Hier wordt de boven gemaakte aanmerking bevestigd, dat de Koning Niets aanteekende op die dagen, waarop hij niet ter jagt was geweest, van hoe ernstigen aard anders ook de gebeurtenissen zijn mogten, die er destijds voorvielen. Bij den 14den staat Niets; alsof toen de Bastille niet bestormd werd, en derzelver val het Koningschap niet op deszelfs grondslagen deed schudden! Men moet zich verwonderen, wanneer men zijne aanteekeningen op den 5 en 6den October 1789 leest - op die verschrikkelijke dagen, toen hij met de zijnen van Versailles naar Parijs werd gevoerd door een woedend gepeupel! Hij schrijft eenvoudig:
Maandag, 5. Voor de poort van Chatillon jagt op klein wild, 81 stuks geveld; door omstandigheden belemmerd, heen en terug gereden.
Dingsdag, 6. Afreize naar Parijs, ten hals een. Bezoek op het stadhuis. Dien nacht gegeten en geslapen in de Tuileriën.
Ook uit de maand Junij 1791 deelen wij iets mede, waaruit men met verwondering ontwaart, hoe kalm, of moeten wij zeggen hoe stomp van geest de Koning te midden van een woelend en oproerig volk bleef. Ofschoon toen zijne vlugt uit Parijs, de reis naar Varennes en de terugreis naar de gistende hoofdstad plaats had, hield hij nogtans zijne aanteekeningen in denzelfden geest, als blijkt uit het volgende:
Vrijdag, 17. Niets.
Zaturdag, 18. Na half tien gereden in het bosch van Boulogne.
Zondag, 19. Vesper.
Maandag, 20. Niets.
Dingsdag, 21. Vertrek van Parijs te middernacht. Aangekomen en aangehouden te Varennes, ten 11 ure des avonds.
Woensdag, 22. Vertrek van Varennes tusschen 5 en 6 ure des morgens. Ontbijt gebruikt te St. Ménehould. Aangekomen te Châlons ten 10 ure. Aldaar gegeten en geslapen in het voormalig Intendants-huis.
Donderdag, 23. Te half twaalf werd de mis afgebroken, om het vertrek te bespoedigen. Ontbijt te Châlons. Des middags gegeten te Epernay. Aan de haven te Brinson de Kommissarissen der Assemblêe aangetroffen. Te Dormans ge-
{==434==} {>>pagina-aanduiding<<}
komen ten 11 ure. Des nachts gegeten; drie uren in een' leuningstoel geslapen.
Vrijdag, 24. Vertrek van Dormans ten half acht. Des middags gegeten te La Ferté-sous-Jouarre. Ten 10 ure te Meaux aangekomen. Des nachts gegeten en geslapen in het Bisschoppelijk paleis.
Zaturdag, 25. Afgereisd van Meaux ten half zeven. Aangekomen te Parijs ten acht ure, zonder ons op te houden.
Zondag, 26. Niets. De mis in de galerij. Zamenkomst met de Kommissarissen der Assemblée.
Maandag, 27. Niets.
Dingsdag, 28. Niets. Wei gedronken.
Woensdag, 29. Idem.
Donderdag, 30. Idem.
De maand Julij 1791 heeft een algemeen opschrift: Nagenoeg niets deze geheele maand door; de mis in de galerij. - Slechts op drie dagen staan bijzonderheden aangeteekend, welke wij mededeelen, omdat in deze maand de krijgswet werd afgekondigd, en bloedige tooneelen te Parijs plaats hadden.
Donderdag, 11. Medicijnen moeten gebruiken.
Woensdag, 17. Voorval op het veld van Mars.
Donderdag, 18. Medicijnen ten zes ure; met de wei opgehouden.
De twee laatste maanden van het dagboek zijn Junij en Julij 1792. Dezelve moeten te meer belangstelling wekken, daar tien dagen daarna de Koning met zijn gezin gevangen werd genomen. Uit de aanteekeningen blijkt niet, dat lodewijk iets kwaads vermoed hebbe. Toen het hem niet meer vergund was Parijs te verlaten, om zich aan zijn geliefd vermaak over te geven, schreef hij nog veel meer, dan gewoonlijk, het woord Niets in zijn dagboek.
Junij 1792. - Vrijdag, 1. Niets. Zaturdag, 2. Niets. Zondag, 3. Vesper. Maandag, 4. Niets. Dingsdag, 5. Niets. Woensdag, 6. Niets. Donderdag, 7. De mis gehoord, als gewoonlijk. Vesper. De processie is in het paleis gekomen; ik ben er niet bij geweest. Vrijdag, 8. Niets. Zaturdag, 9. Wandeling in den tuin. Ten negen ure den Zegen. Vertrek van den Heer de bats. Zondag, 10. Vesper en Zegen. Maandag, 11. Niets. Zegen. Dingsdag, 12. Niets. Zegen. Woensdag, 13. Niets. De Heeren roland, clavier en

{==435==} {>>pagina-aanduiding<<}

servan weggezonden. Donderdag, 14. Vesper. Vrijdag, 15. Wandeling in den tuin ten negen ure. Zaturdag, 16. Niets. Afscheid aan den Heer dumouriez gegeven. De Heeren chambonas en lajard benoemd. Zondag, 17. Vesper. Benoeming van den Heer de montciel. Maandag, 18. Niets. Benoeming van den Heer de beaulieu. Dingsdag, 19. Wandeling in den tuin ten negen ure. Woensdag, 20. Voorval in de Tuileriën. Donderdag, 21, Vrijdag, 22, Zaturdag, 23. Niets. Zondag, 24. Revue van het zesde Legioen in de Champs Elisées. Ten elf ure Vesper en Zegen. Maandag, 25. Na de mis wandeling met mijnen zoon in den tuin, om de Nationale Garde te zien. Dingsdags, 26, en Woensdag, 27. Niets. Donderdag, 28. Niets. Komst van den Heer delafayette. Vrijdag, 29. Vesper. In de Champs Elisées zou de Revue over het tweede Legioen plaats hebben. Zaturdag, 30. Niets.
Julij 1792. Zondag, 1. Vesper. Terugkomst en voortreffelijk gedrag van den Heer de bats, wien ik de 512.... schuldig ben. Maandag, 2, Dingsdag, 3, Woensdag, 4, Donderdag, 5, en Vrijdag, 6. Niets. Zaturdag, 7. Wandeling in den tuin kwartier vóór negen. Zitting in de Nationale Vergadering ten half drie. Te voet heen en terug gegaan. Zondag, 8. Vesper. Maandag, 9, Dingsdag, 10, Woensdag, 11, Donderdag, 12, en Vrijdag, 13. Niets. Zaturdag, 14. Federatie in het veld van Mars. Heengegaan ten half elf; het afleggen van den eed ten vijf ure. Teruggekomen en des nachts gegeten. Zondag, 15. Vesper. Maandag, 16, Dingsdag, 17, Woensdag, 18, en Donderdag, 19. Niets. Vrijdag, 20. Niets. De eed afgelegd door de Heeren bouchage en champion. Zaturdag, 21. Niets. Een onverwacht alarm des namiddags. Zondag, 22. Vesper. Maandag, 23. Wandeling in den tuin ten half negen. Dingsdag, 24, Woensdag, 25, en Donderdag, 26. Niets. Vrijdag, 27. Niets. Den ganschen dag op mijne hoede. Zaturdag, 28. Niets. Zondag, 29. Vesper. Maandag, 30, en Dingsdag, 31. Niets.
Zoo verre loopen de aanteekeningen van het dagboek. - In 1775 nam lodewijk XVI de gewoonte aan, jaarlijks een overzigt van het gebruik, dat hij van zijnen tijd gemaakt had, op papier te brengen. Hij zette dit geregeld voort tot aan het einde van 1791. Hij telde op, hoe vele malen in een jaar hij uitgegaan - hetgeen bij hem gewoon-
{==436==} {>>pagina-aanduiding<<}
lijk beteekent: op de jagt gegaan - was, telkens met opgave der plaats, hoe vele jagten op herten en hoe vele op wilde zwijnen enz. er hadden plaats gehad, hoe dikwijls en waar hij buiten des middags en des avonds gegeten, hoe vele dagen hij op reis - dat wil zeggen, hoe vele nachten hij buiten Parijs of Versailles, en waar hij die doorgebragt had. Zoo staan op het jaar 1775 als slotsom opgeteekend 72 hertenjagten, 14 zwijnenjagten, 27 reejagten, 4 hourailleriën, of jagten met kleine honden, 58 jagten met schietgeweer. Hij had 3 kleine en 1 grooten pleiziertoer gedaan, en 21 maal op de jagt des middags, 13 maal des avonds gegeten. - Ook hield hij naauwkeurige aanteekening van alle zijne uitgaven, tot in kleinigheden. Zoo vindt men b.v.: Voor een horlogieglas 12 sous. Aan testard, voor briefport, 9 sous. Voor een vel papier 4 sous. Aan l'epinay, voor mij verschoten, 4 sous 3 deniers, enz. Eene fout in het rekenen kon hem bijna wanhopig doen worden Hij noteerde zelfs de bijzondere geldspeciën. Hij maakte voorts aan het einde van elke maand op, hoe veel gelds hij in den loop derzelve had gewonnen of verloren. Op het einde van October 1779 staat: In het spel verloren 59,394 livres. Gewoonlijk bleef echter winst of verlies beneden de 1000 en meestal beneden de 500 francs. Bovendien speelde hij
in de loterij, maar niet hoog, ofschoon hij dikwerf won.
De grootste en bij herhaling meest voorkomende sommen zijn die, welke de Koning aan de Koningin ter hand stelde of voor hare rekening betaalde. Op den 27sten December 1776 staat: Aan de Koningin gegeven 25,000 livres, en in eene noot: Deze 25,000 livres maken den eersten termijn uit der som van 300,000 livres, welke ik beloofd heb binnen zes jaren met de rente van het kapitaal aan boehmer te betalen voor oorhangers, die de Koningin voor 348,000 livres gekocht en waarop zij reeds 48,000 livres betaald heeft. Op den 18den Februarij 1777 vindt men deze aanteekening: Voor de Koningin, in mindering op de 162,000 livres, die zij voor diamanten armgespen schuldig is, 24,000 livres betaald. Boehmer was de hofjuwelier, dezelfde, die later de zoo beruchte collier leverde.

Malesherbes en deseze verdedigden met veel welsprekendheid den gevangen Koning. Hadden zij, in plaatse daarvan, zijn dagboek voorgelegd aan zijne regters en aan

{==437==} {>>pagina-aanduiding<<}
het volk, waarop zij zich beroepen wilden, misschien ware die geregtelijke moord voorgekomen. Lodewijk XVI was geen slecht mensch; maar dat hij weinig geschiktheid had, om te regeren, blijkt ten duidelijkste uit zijne eigenhandige aanteekeningen. Ongelukkig een volk, wanneer het geboorteregt eenen Vorst op den troon plaatst, die zijn grootste vermaak in de jagt vindt, en verder zoo veel tijds met beuzelingen doorbrengt!




Bezoek van Pompeji bij toortslicht.

(Uit het Engelsch.)

Sinds nagenoeg vijf Eeuwen putteden zich de Geleerden van Europa uit, om het huiselijk leven der Ouden te doen kennen; om te doen zien, hoe de scipio's, de cato's, de cicero's, de seneca's geleefd, geslapen en gegeten hebben. De Oudheidkenner zette onvermoeid en onophoudelijk zijne geleerde nasporingen voort, en nog was de juiste vorm der Romeinsche weegschalen niet bepaald opgegeven! Meer dan één Geleerde had zich de tering op den hals gehaald, met het uitgewischte opschrift of het jaartal van een muntstuk te herstellen of te bepalen. Toen men nu, over het oude Rome, veel inkts gespild, en eene menigte boekdeelen had uitgegeven, kwam, op het onverwachtst, het toeval de nijvere Oudheidkundigen te hulp. Eene Romeinsche stad, eene van die, welke Grieksche beschaving met al hare weelde had verfraaid, Herculanum, door de hedendaagsche Romeinen opgedolven, herrees eensklaps voor de oogen van het verbaasde Europa. Zestien Eeuwen was de stad van hercules begraven geweest onder jodenlijm en lava. Het deksel van deszelfs graf was digter en vaster dan koper; jodenlijm en zand, ineengesmolten, hadden hetzelve verzegeld, en niet dan met de uiterste inspanning gelukte het, een' schouwburg op te delven, thans het voorwerp der algemeene nieuwsgierigheid.
Weinig tijds daarna bragten andere uitgravingen eenige deelen van eene andere stad aan het licht, alleenlijk bedolven onder asch, slekken en steenen, door de uitbarsting des volkaans opgeworpen: het was Pompeji, verder van den Vesuvius af gelegen op de helling van eenen heuvel digt bij

{==438==} {>>pagina-aanduiding<<}
de kust. Deze stad, gelijk ik reeds te kennen gaf, werd niet, gelijk Herculanum, verwoest door een' brandenden en stroomenden zondvloed: asch, en geen lava, vernielde haar. Hoe groot was de algemeene verbazing, toen de steeds voortgaande opdelvingen beurtelings straten, voetpaden, huizen, de sporen van rijtuigen en derzelver wielen, paleizen, andere gebouwen, baden, schouwburgen, kortom de gansche stad blootleiden! De ontdekking van Pompeji werd eene bron van fortuin voor dit eenzaam gewest. Reizen werden ondernomen, alleen met oogmerk om het geraamte dier aloude stad te zien. Bouwkundigen beproefden om strijd de ideale herstelling dier paleizen, van welke slechts eenige brokstukken waren overgebleven, dier amphitheaters, wier trappen in puin lagen. Eenige der fraaiste werken, welke oudheidkennis en graveerkunst in zestig jaren opleverden, zijn aan Pompeji gewijd. De onbeduidendste overblijfsels, het meest gewone huisraad, wat men op de eenzame straten der Grieksch-Romeinsche stad vond, werd in het Museum te Napels bewaard. Men beschreef dezelve met naauwlettende zorgvuldigheid; en de gevolgtrekkingen dezer studie weêrspraken dikwijls den arbeid der Oudheidkundigen. De Dichters bezongen Pompeji; de vrouwen zelve vonden behagen in deze zonderlinge en eenigsoortige overblijfsels van de huiselijke gewoonten der Oudheid. En nog zeer onlangs waagde het een hedendaagsch geliefd Romanschrijver (bulwer), Pompeji te kiezen tot het tooneel zijner verdichting, en onze leesgezelschappen te vergasten op het verhaal van het lot eener stad, welke, terwijl hare bewoners sliepen, verzwolgen werd door de stuiptrekkingen van den Vesuvius.
Sinds lange stond het beeld van Pompeji in mijne verbeelding geprent, en zoodra ik Italië betrad, was mijn vurig verlangen op Napels en den Vesuvius gevestigd. Drie dagen na mijne komst aldaar deed mij het toeval een' Duitschen Prins ontmoeten, dien ik in Beijeren had leeren kennen, en met wien ik soupeerde. Weldra verkreeg onze bekendschap zekere gemeenzaam- en vertrouwelijkheid, te opmerkelijker, daar den Prins mijne zeer liberale grondbeginselen niet onbekend waren gebleven. Toen nu het gesprek viel op Pompeji, vierde ik mijner geestdrift vrijen teugel; en mijne begeerte, om deze belangrijke overblijfsels der aloudheid, voor onze dagen als door een wonderwerk bewaard gebleven, te bezigtigen, deed eene zoo levendige werking op den Prins, die

{==439==} {>>pagina-aanduiding<<}
mijne zucht voor de oudheidkunde deelde, dat hij, van tasel opstaande, sprak: ‘Zoo gij wilt, zullen wij op staanden voet die wereld der dooden gaan bezoeken bij toortslicht en te midden van den nacht, en er ons begonnen souper ten einde brengen. De wegwijzers, met hunne schreeuwende stemmen en hunne hebzuchtige welsprekendheid, zouden slechts uwe begoocheling vernietigen. De eerste maal, dat ik deze heerlijke ruïnen bezocht, walgde het mij, aan een' gemeenen kerel cijnsbaar te zijn, die mij geene enkele gewaarwording vergunde, zonder dezelve te bederven door zijne eentoonige babbelarij en zijne van buiten geleerde ellendige sprookjes. Ik was toen vergezeld van een' onnoozelen Neurenbergschen student en eene Engelsche kamenier, welke haren groenen sluijer niet eens ophief, en hier niets anders zag dan oude keldermuren. Ontwijken wij zulk vervelend gezelschap; laat ons Pompeji als dichters gaan beschouwen. De bedienden zullen hunne korven met mondbehoeften vullen, en met wijn, die evenwel den ouden Falerner niet zal evenaren. De Koning van Napels heeft mij eene eerewacht verleend, die ons zal vergezellen en de toortsen dragen. De nacht is schoon; de Mei-maan schenkt ons haar zacht licht, hetwelk zoo wèl strookt met de aanroeping eener goede Toovergodesse, die ons hare bescherming niet zal weigeren. Wij zullen het palels van een' der voormalige grooten binnentreden; wij zullen ons in het bezit stellen van diens feestzaal, aan het vermaak gewijd, en onze offeranden aan bagchus zullen daar, onder de eenzame gewelven, den weêrgalm der weelde en des vermaaks doen hooren, die er in geen zeventien Eeuwen heeft geklonken!’
Ik nam het aanbod gretig aan. Wij waren met ons zessen. Den ganschen dag had de zon, als beheerscheresse, den zuidelijken hemel doorloopen, wiens schitterende helderheid geene enkele wolk benevelde. Op eenen warmen schemeravond, zoo als Italië alleen dien heeft, en dien slechts een claude lorrain weet te malen, volgde een heldere, doorschijnende nacht, schooner nog dan de dag zelf. Voorgelicht door onze hars-flambouwen, trokken wij door Portici, Resina en Torre del Greco. Na eene menigte wijngaarden en tuinen te zijn doorgegaan, en dikwijls het hoofd te hebben omgewend naar de eilanden Ischia en Capri, die als uit zee oprezen, en wier verhevenheden in den maneschijn flikkerden, bereikten wij, op 12 mijlen afstands van Napels, het huisje,

{==440==} {>>pagina-aanduiding<<}
door den hoofdopzigter der werken bewoond. Hier vertoefden wij, en bestegen het Italiaansche terras dezer woning, ten einde het uitzigt over het omringende landschap te genieten.
Eenige glazen overheerlijke lacryma-Christi, ons door den bewoner geschonken, verlevendigden den moed der reizigers, die zich in het gewest der verledenheid en der verbeelding gingen verplaatsen. De hoogverheven Titan wierp een' roodkleurigen rook uit. Onze geest verhief zich meer en meer, en onze dichterlijke voorstelling leende aan alwat ons omringde eene geheimzinnige tint, in overeenkomst met het oord, dat ons verbeidde. Trapswijze verduisterde de maan, en myriaden sterren strooiden hare vonken door het azuur des hemels. Wij togen door nog eenige wijngaarden, en, vergezeld van een klein heer van Lazzaronis, die dag noch nacht iets te doen hebben, en van toortsdragende wachten, bereikten wij het kleine houten traliehek, hetwelk tegenwoordig de stad der dooden afsluit.
De soldaten, die, in hun wachthuis, belast zijn met het bewaken der overblijfselen, bewezen ons krijgsmans - eere. Het kletteren der geweren was het laatste gedruisch, dat ons aan de levende wereld herinnerde: wij traden in de straat der Graven - een zeer gepaste toegang, om den bezoeker voor te bereiden tot de plegtige stilte der onbewoonde stad. Gekist, als 't ware, in de omringende ophooping van grond ter wederzijden, geleidt zij zelve naar het gebied van den dood, maar van een' lagchenden en Heldenschen dood. Op het marmer der grafsteden blonken van alle kanten bloemen in marmer, wèl bewaard geblevene festoenen, bevallige beelden. Welke herinneringen! welk eene les! de meeste huizen zijn verwoest, de graven bestaan nog, en die graven gelijken paleizen. Ziehier dat van scaurus, en verder dat van calventius quietus. De ronde tombe, waarvan men niet één opschrift heeft kunnen ontcijferen, trof ons allen door hare ongemeene sierlijkheid. Wij bezagen naauwlettend eenige dezer beeldhouwwerken. In de lustplaats van de overwinnaars der wereld had de dood zelf eene feestelijke houding. Overal Olimpische spelen, lagchende beelden, herinneringen des vermaaks en der weelde. Hier breede nissen, in welke bedrukte bloedverwanten hunne droesheid kwamen botvieren; daar altaarbrokken, deuren met bloemwerk versierd, door welke wij in de grafkelders drongen; verderop werkelijke tempels, aan de gedachtenis der dooden gewijd, waar-
{==441==} {>>pagina-aanduiding<<}
in de Romeinsche rouw een grootsch karakter vertoont; elders een triclinium, zaal voor het doodenmaal, waar dezulken bijeenkwamen, die de gedachtenis der afgestorvenen wilden vereeren, en drankoffers aan derzelver schimmen plengen. In een' ruimen grafkelder, welks donkerheid onze toortsen naauwelijks konden verdrijven, stonden eenige urnen nevens elkander, wier marmer ons tegenblonk: de belangrijkste voorwerpen, aldaar gevonden,
waren reeds naar het Napelsche Museum overgebragt.
Aldus meldde zich de geheimzinnige stad bij ons aan; en telkens meende ik, op eene tombe, een' Romeinschen Raadsheer van den alouden tijd te zien overeind staan, met zijnen tabbaard door den wind bewogen en zijn gebiedend handgebaar. Op een praalgraf stelden zeer fraaije bas-reliefs een gevecht van zwaardschermers voor; en de diepe schaduw derzelven, de beelden scherp doende uitkomen, gaf aan het geheel eene buitengewone kracht. Te midden van deze dubbele geestbezwering (fantasmagorie) van dood en nacht, naderden wij het grafgesteente van arriusdiomedes. In het gezigt van hetzelve bevond zich het prachtig lusthuis diens mans, wiens naam, hoewel geen historisch belang wekkende, al de ruïnen overleefde, en te midden der algemeene verwoesting gespaard bleef. Maar, welk ook uw beroep, uwe zeden en uw karakter mogen geweest zijn, gij bezat rijkdom, die alles afdoet! Ziedaar nog rijen afzonderlijke, overeindstaande kolommen; ziedaar verwonderlijk fraai schilderwerk en arabesken, fresco's van den tijd van Keizer titus, en die door den Vesuvius niet zijn aangeroerd; ziedaar wijnkruiken (amphoren) als in slagorde geschaard in uwe onderaardsche kelders, en heerlijke overblijfsels uwer baden, eenen Koning waardig; ziedaar uw atrium en uw triclinium! Hier staat uwe tuinpoort, bij welke men twee geraamten vond, een van welke nog den sleutel vasthield, reeds in het slot gestoken, en gereed om denzelven om te draaijen ter ontvlugting; het andere op den grond liggende naast een' zak met goud en eenige zilveren vaten. Ongetwijfeld poogde de heer des huizes, gevolgd van een' slaaf, het algemeene noodlot te ontkomen; hij vlugtte, terwijl zijne dochter en overig gezin eene wijkplaats zochten in de onderaardsche kelders des gebouws. Men weet, dat derzelver geraamten gevonden zijn, en dat de vorm van den boezem eener jonge vrouw, in
de heete en vervolgens verharde asch, in welke zij om-
{==442==} {>>pagina-aanduiding<<}
kwam, als 't ware afgegoten, de werklieden, die deze katakomben opdolven, met verbazing vervulde. Zij bragten dezelve naar Napels, welks Museum thans al deze overblijfsels bezit. Arme jonge dame! hare gouden en zilveren versiersels bezaaiden den grond, en de afdruk harer schoonheid bestaat nog, na verloop van zeventien Eeuwen, als bewijs van den ijselijken dood, dien zij stierf!
Uit de villa van diomedes, het laatste huis der voorstad, traden wij de stad zelve binnen. De enge straten; de overblijfsels der muren, wier scherpe, onregelmatige lijnen zich aan den hemel afteekenden; de voetpaden, sinds zoo vele Eeuwen onbetreden; de uitgedroogde fonteinen; de pleinen, eertijds bezocht door eene, het vermaak najagende bevolking; de brood- en banketbakkers winkels; de gaarkeukens, wier ongerepte fornuizen nog op kalanten schijnen te wachten, - dat alles, door onze toortsen half verlicht, trof achtereenvolgend onze opmerking: hier woonde een wagenmaker, daar een smid, ginds een beeldhouwer. Ongelukkige kunstenaar! zoo hij de maker is van deze frizen, dan was hij een man van talent; deze opgegravene brokstukken kenmerken een' bekwamen beitel; deze bloemkransen zijn met eene bevallige stoutheid gevlochten. Het uithangbord zijns winkels werd ongelukkig door den tijd niet gespaard; maar hij bewaarde, daar naast, eene geit van gebakken aarde, die een melkhuis schijnt aan te duiden. Dit deed hij desgelijks de kruiken vol olie, welke den winkel van beider buurman stoffeerden. De ronde kringen of indruksels der vaten zijn op de toonbank nog te zien; het toeval heeft aan de kruiken van een' koopman in olie vergund de eeuwen te verduren, en zulks geweigerd aan de werken van titus livius en van tacitus! Wij zetteden den voet op eenige dwarssteenen, bestemd tot gemak der voetgangers, die de straat wilden oversteken. De rust der stad, de diepe stilte rondom ons hadden niets, dat verwondering wekte: al de inwoners schenen nog te slapen; en wij, met onze bedienden, onze toortsen, onze wacht, onze korven met wijn en spijzen, wij geleken eenige jonge lichtmissen, die den nacht in den dag verkeerden! Deze begoocheling werd nog versterkt, toen wij de staande geblevene zuilen en kolommen, het mozaïkwerk van binnen, en het woord salve! voor den ingang der huizen van
nabij beschouwden. Dus naderden wij het groote gebouw, het huis van sallus-
{==443==} {>>pagina-aanduiding<<}

tius genoemd. Onze Vorsten zelfs zijn niet zoo wèl gehuisd: er is meer smaak, meer kunst, eene meer uitgezochte weelde in dit huis, dan in al de overige van Pompeji. Ik verbeeldde mij in den voormaligen bewoner een schatrijk man, vriend der letteren en der weelde, die, het gedruisch van het forum moede, zijn vermogen had te koste gelegd aan het verfraaijen dezer bevallige wijkplaats. Hij had eene eetzaal in zijnen tuin; dezelve was als overdekt door een' wijngaard met deszelfs ranken; eene kleine ronde tafel in het midden, en rondom rustbedden, op welke de gasten waren aangezeten; ter zijde eene fontein ter koeling van den wijn. Het schijnsel onzer flambouwen gleed langs de marmeren muren, nu eene kroonlijst, dan een' pilaar verlichtende, of aan den somberen achtergrond beelden van Nimfen en Muzen ontrukkende; boven ons de blaauwe hemel; op eenen afstand de Vesuvius, gekroond met eene roode kolom, die overdag niet dan eene kolom zwarte assche scheen.
Wij betraden het venereum, of geheim boudoir, van den weelderigen sallustius. Een vierkante zuilengang omgeeft een' kleinen tuin; deszelfs wanden waren eertijds bekleed met zwart marmer, met goud ingelegd. In een der aangrenzende vertrekken heeft men de overblijfsels van eene bedsponde gevonden, benevens een vrouwegeraamte, versierd met hals- en armbanden, alsmede drie of vier geraamten van slaven. Ongetwijfeld was het eerste de dame des huizes, wie, met hare ter hulpe toegesnelde bedienden, hier de ijselijkste dood verraste. Hoe vele hartverscheurende tooneelen hadden er plaats, welke de Geschiedenis niet heeft kunnen vermelden! Hoe vele trekken van grootmoedige zelfopoffering en van laag egoïsme hebben deze onverwachte ontzettende omkeering gekenmerkt! Deze en dergelijke voorstellingen vermengden zich in onze opgewekte verbeelding met de weelderige en dartele beelden, welke het verblijf van sallustius en dat van den Bouwheer pansa, hetwelk wij vervolgens bezochten, in ons verlevendigden. Ik zag in het Napelsche Museum de spiegels, zilveren en gouden vaten, candelabres van groote waarde, heerlijke standbeelden, enz. welke deze beide woningen versierden. Ik wenschte, dat de Koning van Napels eens eene dezer aloude Romeinsche woningen deed herstellen; dat hij de zuilenrij van het atrium oprigtte, en aan de arabesken, welke de wanden bekleeden, derzelver oorspronkelijke frischheid hergaf. Ik wenschte, dat het impluvium en de fonteinen met zuiver water werden

{==444==} {>>pagina-aanduiding<<}
gevuld; dat men het altaar der Huisgoden in deszelfs luister, en het slavenvertrek en de breede gordijnen of parapetasmata, welke de binnenkamer van de groote zaal scheidde, waar de talrijke beschermelingen het ontwaken huns patroons verbeidden, herstelde. Hoe gemakkelijk ware het, met behulp van eenige kunstkenners, het gansche stoffelijke leven van een' Romeinschen Sybariet van nieuws daar te stellen! Meubelen, keukengereedschap, amuletten - niets ontbreekt er. Een enkel bezoek in zulk een huis zou over de oude wereld grooter licht verspreiden, dan al de werken van cantellinus en justus lipsius. De Bouwheer pansa leefde in nog grootscher trant, dan sallustius: met zijn paleis waren verscheidene winkels verbonden, welke hij ongetwijfeld verhuurde, en die hem zeker goede rente gaven (*). Hetzelfde Napelsche Museum, hetwelk op zijne beurt al de merkwaardigheden van Pompeji verzwolg, bevat thans de kist, waarin de penningmeester de opbrengst der openbare belastingen en inkomsten bewaarde. Eene opmerkelijke bijzonderheid verbindt zich met de ontdekking dier kist. Het schijnt, dat, kort na de noodlottige uitbarsting van den Vesuvius, een
Ponpejisch inwoner, aan de ramp ontkomen, op de gedachte viel, in den grond te graven, in de hoop van tot de plaats te geraken, waar de openbare schatkist stond. Ongetwijfeld besteedde hij verscheidene jaren tot dezen arbeid, en bediende zich vooral van den nacht, om geene opmerking te wekken. Toen hij nu de voorgenomene uitgraving had ten einde gebragt, ontdekte hij, dat de door hem gekozene rigting niet de juiste was, en dat zijn put uitliep op een vertrek naast dat, waar de schat bewaard werd. Maar hij gaf den moed niet verloren, en doorboorde eenen muur, door welken hij in de schatkamer wist te dringen. Zijne volhardende heb-
{==445==} {>>pagina-aanduiding<<}
zucht werd beloond: tijdens de jongste opdelvingen, vond men op den grond, waar sinds zeventien Eeuwen de kist stond, niets dan eenige goudstukken, welke tusschen de metalen platen waren gegleden, waarmede de bodem was bekleed.
Wij gingen met onze toortsen in al de ledige huizen, in die van meleager en der Nereïden; namen, aan dezelve gegeven, bij gebrek van beter. Nu trok het doorschijnende van een masker, in albast uitgehouwen, dan het aloude mozaïkwerk, na zoo vele Eeuwen nog schitterende van frischheid, onze aandacht. Eindelijk bezigtigden wij de Taverne (de kroeg), en vonden er niet dan onreine voorwerpen, herinneringen aan gemeenevolks-losbandigheden, schilderijen, verbeeldende zuippartijen van soldaten en matrozen. Vervolgens, een' tuin doorgaande, fraaije zalen, naar 't schijnt bestemd voor meer verfijnden wellust. Overal leven, overal weelde en dartelheid op den voorgrond dezer groote en geweldige omkeering! Ik merkte op, dat de kleedij der boeren, zoo als de schilder die op de wanden der kroeg heeft gemaald, veel gelijkheids heeft met die der hedendaagsche Napolitaansche visschers en boeren. Bij het eigenlijke volk handhaven zich de overleveringen van kleeding, taal, en zelfs van denkwijze, het volstandigst. De kiel der Gaulers dekt nog de schouders der Fransche landlieden: de kap der drinkers van Pompeji wordt nog heden ten dage gedragen op al de kusten der Middellandsche zee: 't is de gewone muts der matrozen.
Vermoeid van den langen togt, zetteden wij ons eindelijk neder in een ruim huis, onlangs ontdekt onder het opzigt van den zoon van göthe, en door de Cicerones (gidsen) gedoopt: Huis van göthe. Daar vindt men dat fraaije mozaïk, volgens de Oudheidkundigen voorstellende den veldslag van den Granicus en de vlugt van darius. Het hedendaagsche vernuft heeft niets voortgebragt, zoo vol uitdrukking en grootschheid! Wij konden ons niet verzadigen in het bewonderen van de zegepralende en trotsche houding des overwinnaars en van de sombere onderwerping des overwonnelings, de verschillende groepen, met groote kunst verdeeld, en die levendige kleurmengeling, dat eeuwig leven eens tafereels van marmer, hetwelk de zon kan veranderen noch de vochtigheid bederven.
Sinds geruimen tijd verkeerden wij in het gewest der Toovergodinnen; de begoocheling werd thans verdreven door

{==446==} {>>pagina-aanduiding<<}
het geraas des porseleins, der flesschen en glazen, door de bedienden uitgepakt, en het gerucht van het opslaan der etenstafel; welk een en ander ons tot de grove wezenlijkheid terugbragt. De lange wandeling en de nachtlucht hadden onzen eetlust opgewekt en gescherpt. De Champagne- en Rhijnsche wijn schuimden; en, zonder ons te bezwaren, of de schimmen der luculussen en apiciussen van voorheen op onze koteletten en onze macaroni niet veelligt met medelijden nederzagen, deden wij het nachtelijk maal eere aan: 't was een waar doodenmaal, als gehouden op de grensscheiding der levenden en dooden. Weldra, door den wijn opgewekt, plengden wij dien ter eere van den gastheer van weleer, en dronken op diens gezondheid.
Thans begaven wij ons andermaal naar het Forum en het Amphitheater. Wij doorliepen de enge straten, aan welke de Ouden de voorkeur gaven, omdat ze de voetgangers tegen de hitte des dags beschermden. Wij zagen er de sporen der rijtuigen, die het voorkomen hadden, alsof ze gisteren gemaakt waren. Wij kwamen aan het Forum, dat brandpunt der aloude beschaving. Hoeveel paleizen in gruis! hoeveel tempels in puin! Wij vonden er de overblijfsels van alle gebouwen, welke voor een beschaafd volk behoefte zijn. Lang vertoefden wij bij den tempel van venus, bij de fraaije zuilenrij en de marmeren trappen, eertijds geleidende naar het altaar der Godinne, doch thans verbroken en onbruikbaar. Wij wendden het hoofd om: verwonderlijk tafereel! eene lange reeks van witte kolommen teekende zich af aan den horizon, groote zwartblaauwe schaduwen op den grond werpende; vervallene muren, wier onregelmatige lijnen de maan verzilverde; ondermijnde voorgevels, die als spoken zich vertoonden; en overal op den bodem Ionisch lijstwerk, beschadigde kapiteelen enz. enz., bedekt met dat mos, zoo heilloos voor de ruïnen, welke het bemagtigt. Wanneer een van ons gezelschap ons voor een oogenblik verliet, en hij dan opdaagde uit de duisternis, welke hem omgaf, scheen hij ons een wezen uit de wereld der geesten, die de tegenwoordige kwam bezoeken!
Ik zat op een brokstuk eener zuil van het Forum, toen mijne medgezellen mij uit mijne mijmering opwekten, om mij naar den kant van het Amphitheater te vergezellen. Het heerlijk gebouw scheen bij het maanlicht nog grooter en ongemeener. Wij traden in het renperk: van hier verhieven

{==447==} {>>pagina-aanduiding<<}
zich rondom ons de cirkels dier breede en ontelbare opklimmende banken, die wèl bewaard waren gebleven; daar boven waren groote bogen, die aan het azuur des hemels en het zachte licht doorgang verleenden; terwijl de maan zelve, op oneindigen afstand als opgehangen, tot nachtlamp verstrekte aan het binnenste des renperks, hetwelk zij met haar blaauwachtig schijnsel bestraalde. Het midden des strijdperks, vijftien voet diep in den grond, was alzoo beneden de naastbijzijnde banken, en dit beveiligde de aanschouwers tegen alle gevaar. In het middelpunt des strijdperks stond eertijds een altaar, aan diana of pluto gewijd, maar nog meerdere malen aan jupiter, beschermer van Latium, eene Godheid, alleen door menschenbloed te bevredigen. Een aantal holen, hetzij aan het uiteinde, hetzij onder het Amphitheater, diende tot doorgang, zoo wel van de wilde beesten, welke men bij duizenden op dit bloedig tooneel ombragt, als van den stortvloed van water, hetwelk somwijlen het renperk in een groot meer herschiep, waarop schepen tegen elkander streden. De hokken, welke de wilde of vreemde dieren bevatteden, waren geplaatst onder de banken. Van hier kwamen beurtelings struisvogels, wilde zwijnen, elefanten opdagen. Ruïnen bedekten dit Amphitheater, waarop nero eertijds stof van vermiljoen, borax en goud deed strooijen. Dikwijls wasemden verborgene bakken, door middel van onder de trappen doorgaande pijpen, welriekende geuren, die als een dauw op de aanschouwers nederdaalden. De standbeelden zelve, die het Amphitheater versierden, schenen reukwerk te zweeten; wolken van wierook bezwangerden de lucht; en, wanneer de zon zich met hare gloeijende stralen wapende, dekte een groote sluijer, die zich boven aller hoofden uitbreidde, en wier zamenstelling de hedendaagsche werktuig- en oudheidkundigen vruchteloos hebben
getracht na te sporen, de gansche vergadering. Zoo veel weelde, zoo veel wellust ten behoeve eener hebbelijke wreedaardigheid! Daar toch was het, dat, op een' wenk des volks, de zwaardvechter den zwaardvechter om hals bragt, en hij, zoo hij zich van zijne rol niet kweet met zekeren zwier van vormen, met de bevalligheid, door het moordenaarswetboek voorgeschreven, werd uitgefloten!
Wij bezochten achtervolgens de beide andere Theaters, waar voor 't minst zulke bloedige herinneringen ons niet pijnigden. Ook daar, gelijk in het Amphitheater, hadden de

{==448==} {>>pagina-aanduiding<<}
vertooningen onder den blooten hemel plaats (*). Welk eene weelde! Welk een rijkdom! Welk eene uitwerking moeten eertijds die kolossale standbeelden van wit marmer, die candelabres droegen, gedaan hebben! Hoe moet de stem, de koperen pijpen, waarmede het masker der Acteurs voorzien was, doorgaande, geklonken hebben door deze uitgebreide ruimte! - De tempel van isis ontving nu ons nachtbezoek. Wij zaten op de vervallene trappen des ouden heiligdoms neder, toen de dageraad zich aan den hemel verkondigde door breede lichtstrepen, die den horizon doorsneden. De toortsen verbleekten. Nog eenige glazen Rhijnschen wijn geplengd, en dan het laatst vaarwel gezegd aan de stad der verbeelding! Ziedaar reeds de moderne berline en de gegalonneerde lakkeijen! De verbeelding zwijgt; het verledene verdwijnt. De roode zuil van den Vesuvius verandert in eene kleine grijze rookwolk. De frischheid der morgenlucht roept ons terug in de wereld der levenden. Wij bestijgen 's Prinsen rijtuig, en keeren naar Napels, gedompeld in die verdooving der gedachten, in die afmatting naar ziel en ligchaam, onvermijdelijke wederwerking van alle levendige vermaken en buitengewone opwekkingen.

Nieuwe ontdekking van eene groep eilanden in de Zuidzee.

De eilanden in de Zuidzee hebben iets ongemeens, dat de reizigers treft en boeit. Met bijzonder genoegen bezoekt men deze gelukkige verblijven, die in den onmetelijken Oceaan verstrooid liggen. Op eene aangename wijze rust men

{==449==} {>>pagina-aanduiding<<}
daar uit, verre van de bemoeijingen en beroeringen der oude wereld. Dat eenvoudige leven bekoort den beschouwer. De zeevarenden schijnen in hunne betrekkingen tot die eilanders den invloed van zoodanige verandering zeer levendig te ontwaren. Aan lange ontberingen en vermoeijenissen gewoon, verkwikken zij zich op deze lagchende eilanden, en kunnen het gevoel van dankbaarheid niet onderdrukken. Hebben zij aan de inboorlingen de weldaden en gebreken der beschaving doen kennen, zij drongen die geenszins met geweld op, en hier ten minste deed de overwinning geen menschenbloed stroomen.
Op de eilanden der Zuidzee trekt alles de opmerkzaamheid van den beschouwer. Hij kan duidelijk zien, hoe dezelve gevormd werden en ontstonden. Men weet, dat ze ophoopingen van koralen tot grondslagen hebben. De klippen, die dezelve omringen, schijnen zoo vele groote muren te zijn, van welker hoogte het oog, ter diepte van eenige duizend vademen, loodregt in eene altijd doorschijnende zee nederziet.
Om zich een juist denkbeeld van de wording dezer eilanden te vormen, is het genoeg, te weten, hoe het koraal ontstaat. Dit komt van eene ophooping en zamenhechting der celletjes, welke door zekere soort van polypen gemaakt worden. Deze diertjes plaatsen hunne huisjes altijd loodregt op elkander, tot dat dezelve de oppervlakte der zee bereikt hebben. De stoffe nu, welke, zoo door den invloed der lucht, als anderzins, van deze celletjes zich afzondert, wordt, op eene boven het water zich verheffende rots, het beginsel van plantengroei; terwijl dezelve zaden, door de golven der zee aangevoerd, opvangt, en daaraan gelegenheid tot wasdom verschaft.
Welk een ruim veld voor bespiegelingen! Langzaam, maar zeker is de gang der natuur. Deze schoone wouden ontstonden op het graf van een onbeduidend insekt! Elken dag komen er, uit den boezem der uitgestrekte zeeën, nieuwe huisjes van dit diertje oprijzen, en andere, half bedekt door de golven, jagen dikwerf den zeevarenden schrik aan. Welligt zal eenmaal de tijd daar zijn, dat alle deze overblijfselen van polypen, verbonden en vereenigd met andere daar tusschen gevoegde overblijfselen uit het dieren- en plantenrijk, een verbazend groot vastland vormen, en de wateren, die thans de eilanden van elkander scheiden, noodza-
{==450==} {>>pagina-aanduiding<<}
ken, in andere gedeelten der aarde eene nieuwe bedding te zoeken. Eeuwen zullen er noodig zijn, om zoodanige omkeering te doen plaats hebben; maar wat zijn eeuwen! en hoe groote verandering heeft de oppervlakte van den aardbol reeds ondergaan!
Eenige arme Indianen, met een gebrekkig vaartuig vertrokken van een der beide vaste landen, welke de Atlantische Oceaan besproeit, en door eenen storm op een dezer eilanden geworpen, hebben dezelve waarschijnlijk het eerst bevolkt. De bewoners zijn nog weinig in getal en leven verstrooid. Het is buiten twijfel niet lang geleden, dat hier het eerst menschen aankwamen. Alles geeft aanleiding, om dit te onderstellen. Onbedrevenheid in de zeevaart moest de verhuizing van de eene plaats naar de andere zeer moeijelijk maken. Ook ontdekt men in dit halfrond van tijd tot tijd nog eilanden, welke de noodwendigheden des levens in overvloed aanbieden, maar geenszins door den mensch in bezit genomen werden.
Ongemeen schilderachtig en bekoorlijk zijn deze afgelegene en onbewoonde gewesten. Dezelve hebben eene zeer groote vruchtbaarheid; de warmte is gematigd, en het weder niet veranderlijk. Men ademt er gezonde lucht en frissche levenskracht in. Deze voordeelen hebben ondernemende lieden uitgelokt. Op onderscheidene punten werden kleine volkplantingen aangelegd, en men heeft alle reden, om te denken, dat dezelve gelukkig zullen slagen.
Wij willen eene korte beschrijving geven van eene dier talrijke groepen van eilanden, die nog niet algemeen bekend is. Vooraf zij den lezer nog herinnerd, dat alle eilanden in de Stille Zee veel gelijkheids onder elkander hebben.
De Kokos-Archipel (zoo werd dezelve genoemd door de genen, die de ontdekking deden) ligt op 12 graden zuider breedte en 97 graden lengte. Dezelve bestaat uit een dertigtal eilanden, welke meerendeels eene langwerpige gedaante hebben en eene waterkom van omtrent tien mijlen middellijn omgeven. Van het eene naar het andere loopt een natuurlijke weg of dijk, die bij laag water zigtbaar wordt. Deze dijk heeft slechts twee openingen, waarvan de eene den ingang tot de haven of waterkom uitmaakt. De schepen kunnen er wegens de engte naauwelijks door komen; doch eenmaal in de kom zijnde, liggen dezelve veilig voor de hevigste stormwinden.

{==451==} {>>pagina-aanduiding<<}

Uit deze kom of haven heeft men een verrukkelijk gezigt. Aan de binnenzijde, tegenover den ingang, werpt de golvende beweging des waters een fijn zand op, dat door witheid de oogen verblindt en doorzaaid is met prachtige schelpen, waarbij het donker groen der wouden fraai afsteekt. Kokosboomen strekken hunne fraaije takken tot aan de altijd heldere wateren der baai uit. Terwijl in deze vreedzame verblijven eene liefelijke kalmte heerscht, doet de echo der stranden in de verte het geraas van de golven des Oceaans hooren, wier krachtelooze woede breekt op deze rotsen.
De gewone hoogte van deze eilanden boven de oppervlakte der zee is van vijftien tot twintig voeten. Eenigen derzelven hebben, omstreeks het midden, vrij hooge, kegelvormige bergen, die rondom geheel met liefelijk groen bedekt zijn, hetgeen den rijkdom en de schoonheid van het landschap vermeerdert. De Kokoseilanden hebben den naam van de menigte dier vruchten, welke hier groeijen. Zij zijn in de geheele uitgestrektheid bedekt met kokosboomen, welke er digte boschjes vormen. De grond is bezaaid met de noten, welke jaarlijks in groote hoeveelheid afvallen, brengende één boom hier, in één saizoen, meer dan honderdtwintig noten voort.
Als men onder de groene gewelven van deze ongerepte wouden treedt, wordt men weldra door een onverwacht schouwspel verrast. Dezelve dienen namelijk tot nachtverblijf voor de zeevogels, die, in weerwil van den platten vorm hunner pooten, bij duizenden zich op de takken der boomen komen nederzetten. De tegenwoordigheid van den mensch maakt dezelve niet schuw. Dit vertrouwen wordt hun dikwerf noodlottig. Men vindt hier onder anderen een' zeer fraaijen vogel, die, in gedaante op eene groote zwaluw gelijkende, den kop zwart, de neb rood en helder witte vleugels heeft. Dezelve legt zijne eijeren in de holte van een kokosblad, en zit onbevreesd op dit broze nestje te broeden, terwijl de wind hetzelve heen en weder doet slingeren. Slechts drie soorten van vogelen zijn hier, welke niet tot het geslacht der zeevogelen behooren.
Men vindt op de Kokoseilanden geene slangen, noch ander kruipend gedierte; doch men ziet er eene groote menigte krabben van een' voortreffelijken smaak en kreeften van de grootste soort, welke door zekere bijzondere eigenschap zich

{==452==} {>>pagina-aanduiding<<}
onderscheiden. De bewegingen van dezen kreeft zijn langzamer, dan die van de krab. Wanneer hij zich bedreigd ziet, kan hij niet ontvlugten, maar weet zich te verdedigen. Hij rigt zich namelijk op, en opent zijne ongemeen groote scharen. Alzoo op zijnen staart, als op eene spil, ronddraaijende, volgt hij telkens de bewegingen van zijnen vijand, en wendt en keert zich op zoodanige wijze, dat hij den aanvaller alom zijn wapen tot tegenweer aanbiedt. Deze kreeft heeft onder den staart zekere hoeveelheid olieachtig vet, dat zeer goed is voor het gebruik in de keuken.
Het plantenrijk levert alhier weinig verscheidenheden op. De kokosboomen schijnen alle voedsel van den grond weg te nemen. Hier en daar treft men eenige boomen van eene andere soort aan; doch dezelve zijn weinig in getal en tieren niet welig.
Deze Archipel heeft nog een voordeel boven de meeste eilanden der Zuidzee. Overal, waar men graaft, vindt men zoet water, bijna aan de oppervlakte van den grond. Varkens en gevogelte vermenigvuldigen en groeijen er op eene verwonderlijke wijze. Men behoeft ze niet te mesten; onder de kokosboomen is voedsel genoeg te vinden. Deze dieren worden spoedig vet en smaken zeer lekker. Men heeft op onderscheidene plaatsen tarwe en ander koren gezaaid; maar deze proeven leveren nog geene voldoende uitkomsten.
De bodem van dezen Archipel is zeer ruw en oneffen, uit hoofde van de koraalpunten, die overal zich vertoonen. Deze zelfstandigheid schijnt in de geheele uitgestrektheid der waterkom steeds te blijven voortgroeijen; men ziet dezelve naar alle kanten zich uitstrekken en takken schieten, terwijl het oog tot op eene aanmerkelijke diepte den grond kan onderscheiden, die met allerlei zeeplanten bedekt is. Het overvloedigst echter groeit dat gewas, hetwelk de Engelschen turtle-grass (schildpadden-gras) noemen. De schildpadden, die zeer gretig naar deze plant zijn, komen bij geheele troepen in de baai. Drie mannen, slechts met stokken gewapend en in eene kleine boot zich begevende, kunnen er op één' dag eene groote menigte vangen. Om op deze jagt gelukkig te slagen, moet men het dier, dat getroffen is, onophoudelijk vervolgen. De schildpad, schoon zwaar zijnde, zwemt zeer snel, maar kan het niet lang volhouden. In weinige minuten is dezelve geheel afgemat. Andere tweeslachtige dieren zijn er niet op deze kusten; doch men vangt

{==453==} {>>pagina-aanduiding<<}
hier allerlei visch in menigte, en de schepen, die er zich eenigen tijd ophouden, zouten gewoonlijk eene groote menigte in.
Vóór drie jaren lagen deze eilanden nog geheel woest. Toen kwam de Heer hare, met een schip, dat hem toebehoorde, van Borneo overvaren, om met een talrijk gevolg van Maleijers van beide seksen zich hier te vestigen en den grond te ontginnen. Hij had levensmiddelen en allerlei benoodigdheden medegebragt. Deze eerste bewoners verdeelden zich op drie eilanden en sloegen eerst hutten op, die vervolgens door betere gebouwen vervangen werden. Op het tijdstip, toen de steller van dit berigt de nieuwe volkplanting bezocht, genoten de eilanders reeds alle de aangenaamheden en genoegens van het landleven. Ieder bezat in het klein alwat noodig was, om eene boerderij behoorlijk in te rigten - eene woonkamer, schuur, hoenderhok, duivenvlugt, enz. Niemand ondervindt in zijne vlijt eenige belemmering; de grond behoort aan den eerstkomenden, die denzelven in bezit wil nemen.
Zij hebben, gedurende hun kort verblijf, eenmaal eenen schok van aardbeving ondervonden; dezelve was echter niet hevig, noch van eenigen duur. Hun gevogelte en de overvloed van kokosnoten, die hun geene andere moeite, dan het opzamelen, kosten, zullen hun voorwerpen voor handel en gelegenheid tot gemeenschap met Europesche schepen kunnen verschaffen. Maar, zoude dit een geluk voor hen zijn?

Tooneelanekdoten en bijzonderheden van vroegeren en lateren tijd.

Bekend is het, hoe getrouw de onvergelijkbare tooneelkunstenaar garrick de menschelijke hartstogten wist af te beelden. Zijne voorstelling der krankzinnigheid in Koning Lear was de vrucht eener diepe studie van de afdwalingen van den menschelijken geest; doch hij vergenoegde zich niet met eene bloote navolging der natuur, gelijk deze zich aan hem voordeed, maar nam allerlei, dikwijls ook grappige middelen te baat, om de meest verschillende hartstogten in den mensch op te wekken.

{==454==} {>>pagina-aanduiding<<}

Eens met twee zijner vrienden, de Heeren windham en monsey, naar de city gaande, verliet hij hen plotseling, begaf zich naar het midden der zeer breede straat, en staarde onafgebroken naar boven, van tijd tot tijd zeggende: ‘Nooit zag ik meer dan twee.’ Dit zonderling gedrag had natuurlijk ten gevolge, dat verscheidene menschen hem vroegen, wat hij zag. Hij zweeg, en ging voort met nu en dan dezelfde woorden te herhalen. De eerste gapers werden nu weldra door anderen gevolgd, en onderscheidene gissingen geuit, wat de Heer toch wel zag. Een uit den hoop meende stellig, dat garrick twee reigers zag, dewijl men zelden meer dan één dier vogels ter zelfde plaatse ziet. Anderen, echter, wilden dit niet gelooven, dewijl geen hunner zelfs één reiger ontwaarde. De menigte werd eindelijk zoo talrijk, dat garrick's beide vrienden het geraden oordeelden zich te verwijderen, vreezende klappen te beloopen, zoo men hen voor medestanders in eene klucht mogt aanzien, die geen ander doel scheen te hebben, dan zulk een aantal menschen voor 't lapje te houden. Dit, echter, was geenszins de bedoeling van garrick, die de uitdrukking der verbaasdheid, bevreemding en nieuwsgierigheid, in verschillende trappen en karakters, wilde waarnemen; en dit gelukte hem volkomen: want, hoewel omringd van een' grooten volkshoop, vond zijn scherpe blik gelegenheid, den kring te doorloopen, en al de onderscheidene beelden, welke hij rondom zich zag, in zijn gelukkig geheugen onuitwischbaar te prenten. Het moeijelijkste was, zich zonder schade uit het gedrang te helpen; maar ook hier kwam hem zijne schranderheid wèl te stade.
Op een' anderen tijd trad garrick midden onder een' hoop knapen, die zoo uit de school kwamen, en deed hun heftige verwijten over hunne onregtvaardige handelwijze omtrent één hunner, dien hij met den vinger aanwees. Allen, en ook de aangeduide knaap, verzekerden eenparig, dat hem volstrekt geen ongelijk was aangedaan. Niettemin ging garrick voort met zijne verwijten; want zijne grondstelling was: ‘de mensch is slechts een groot kind,’ en hij wilde hier bestuderen, hoe zich het gevoel eens valsch betigten in de gelaatstrekken uitdrukt.
Nog ééne Anekdote ten bewijze, hoe deze beroemde kunstenaar zelfs zijne benijders wegsleepte door zijn onnavolg-
{==455==} {>>pagina-aanduiding<<}
baar vermogen. - Mrs. clive, te Londen, bezat, als tooneelspeelster, lang vóór dat garrick het tooneel betrad, een' onverdeelden roem. Nadat echter zijn roem zich in de groote hoofdstad had verbreid, stonden weldra alle andere Acteurs in de schaduw, en zelfs Mrs. clive zonk, bij hem vergeleken, als 't ware, in het niet weg. Zij was van een heftig temperament en vrij ruw in zeden en manieren. Onbewimpeld en in de sterkste bewoordingen liet zij zich omtrent garrick uit, en gaf zelfs voor, zijn gadeloos kunstvermogen gering te achten. Op zekeren avond, dat garrick den Lear gaf, stond zij, terwijl hij speelde, tusschen de schermen. In spijt van haar manhaftig karakter, werd het haar weldra ondoenlijk, de aandoening te onderdrukken, die haar bij zijn spelen aangreep. Zij zuchtte, schreide en schimpte beurtelings. Nadat zij alzoo eenigen tijd met zichzelve had gestreden, of tranen dan verwenschingen de overhand zouden bekomen, werd zij eindelijk door haar gevoel overweldigd, en riep uit: ‘God verd.... mij! ik geloof, de kerel zou een braadspit treffen!’

De Maarschalk van Saksen was de minnaar der schoone en vermaarde Actrice lecouvreur. Zijn hartstogt, echter, verkoelde, zoodra hij van hare ontrouw onwedersprekelijk overtuigd was, en hij maakte nu der Hertoginne van b. zijn hof. Hoe weinig reden de eerste had, om over haar verlies zich te beklagen, zoo vatte zij evenwel een' doodelijken haat op tegen hare opvolgster, en gaf aan denzelven eens, op het tooneel, op de tergendste wijze, lucht. In de rol van Fedra, in het Treurspel van dien naam, rigtte zij, namelijk, de woorden, die zij tot hare vertrouwde, Enone, spreken moest, tot de Hertogin, die, vlak tegenover het tooneel, in eene loge zat; en, terwijl zij haar met een' blik van verachting aanstaarde, sprak zij, met onbeschrijfelijken nadruk, deze regels uit:

Je sais mes perfidies, 
Oenone, et ne suis point de ces femmes hardies, 
Qui, goutant dans le crime une tranquille paix, 
Ont su se faire un front, qui ne rougit jamais. 

Een groot deel des publieks verstond deze toespeling volkomen, en gaf zulks door een onstuimig handgeklap te ken-
{==456==} {>>pagina-aanduiding<<}
nen. De Hertogin was buiten zichzelve van woede. De Actrice stierf kort daarop plotselijk (20 Maart 1730), en het gerucht liep algemeen, dat zij, uit wraakzucht, vergiftigd was geworden. Men zegt, namelijk, dat, ten gevolge van het ontwerp der Hertogin, een Abbé haar eenige konfituren aanbood, na wier gebruik zij eensklaps ziek werd en stierf.

De Catilina van crébillon behelsde, oorspronkelijk, de acht navolgende fraaije regels, door probus tot fulvia gerigt, en wier doorschrapping Madame de pompadour, voor een jaargeld van 1200 francs, wist te koopen:

C'est ainsi que, toujours en proie à leur délire, 
Vos pareilles ont dû soutenir leur empire; 
Car vous n'aimez jamais: votre coeur insolent 
Tend bien moins à l'amour qu'à gouverner l'amant. 
Qu'il vous laisse régner, tout vous paraîtra juste; 
Mais vous mépriseriez l'amant le plus auguste, 
S'il ne sacrifiait aux charmes de vos yeux 

Son bonheur, son devoir, la justice et les dieux. Toen de Italiaansche Komedianten in den jare 1716 te Parijs hun tooneel openden, luidde hun aanplakbiljet aldus: ‘In den naam van god, van de Jonkvrouw maria, van den heiligen franciscus de paula, en van al de zielen in het Vagevuur, zullen wij heden vertoonen,’ enz.

In eene landstad in Norfolk werd, ten jare 1788, op den schouwburg, de schoone Boetelinge vertoond. In het laatste bedrijf, waarin balista de hand op een doodshoofd legt, werd de Actrice, welke deze rol vervulde, Mistress barry, eensklaps van eene huivering zoo sterk aangetast, dat zij op den grond nederstortte. In den daarop volgenden nacht nam hare ongesteldheid toe; maar den dag daarna, hare spraak herkregen hebbende, verzocht zij den Directeur des schouwburgs te spreken, en vroeg hem, van waar hij dien schedel had bekomen. ‘Van den doodgraver,’ antwoordde deze, ‘die mij gezegd heeft, dat het de schedel was van den tooneelspeler norris, die vóór twaalf jaren op zijn kerkhof werd begraven.’ Deze norris was haar eerste man geweest! Zij bekwam van dezen nieuwen schrik niet weder, maar stierf, zes weken daarna.

{==457==} {>>pagina-aanduiding<<}

De vermaarde tooneelspeelster jordan, te Londen, was door eene andere, met name ross, gevormd, welke laatste echter nooit aldaar was opgetreden, maar in de kleinere landsteden alleen bekend was. Ten laatste, echter, eenige voorstellingen in Coventgarden gevende, waar hare leerlinge sinds lang als eene ster van de eerste grootte schitterde, zeide men algemeen: ‘Inderdaad, zij speelt goed; jammer evenwel, dat zij in alles onze jordan naäapt!’

Tijdens den veldtogt in Italië verlangde napoleon, toen nog Eerste Consul, den beroemden zanger marchesi te hooren, die niet dan na herhaald bevel verscheen, en wel met de houding van een groot man, die zich beleedigd gevoelt: het eenvoudige kleed des Eersten Consuls, zijne korte gestalte, zijn toen nog mager aangezigt maakten een' ongunstigen indruk op den trotschen zanger; zoodat hij, verzocht eene aria te zingen, spottend antwoordde, dat zich de Consul er eene in zijnen tuin door de vogelen kon laten voorzingen! Dat dit zeer euvel werd opgenomen, laat zich begrijpen. Marchesi bekwam arrest, en bleef tot de terugkomst van napoleon van den slag bij Marengo gevangen. Thans herinnerde men hem weder aan den man, die nu verlof kreeg, om andermaal voor hem te verschijnen, en zijne aria zonder wederspraak zong; waarop de zoen tusschen de beide groote mannen getroffen werd.

Rabbi Mayer.


Als 't grievendst leed den Christen treft, 
Zijn leer kan troost hem bieden: 
Hij buigt in 't ongeval zich neêr; 
Doch heft het hoofd bemoedigd weêr, 
En zegt, naar 't voorbeeld van zijn' Heer: 
‘o God, Uw wil geschiede!’ 
 
Rukt de onverzoen'bre hand des doods 
De dierste panden neder, 
Geen Christen, die dan hooploos treurt; 
't Vooruitzigt houdt hem opgebeurd: 
Wie hier van hem wordt afgescheurd, 
Bij God ziet hij dien weder. 

{==458==} {>>pagina-aanduiding<<}

Is onderwerping niet een deugd, 
Die we in den Christen roemen? 
Welaan, dees zang zij toegewijd 
Hem, die eene and're leer belijdt, 
En toch, de zwaarste ramp ten spijt, 
God blijft zijn' Vader noemen! 
 
Ja, 'k wil aan lot- en leedgenoot 
Een treffend voorbeeld geven 
Van Joodsche deugd en lijdzaamheid. 
o! Ware elk Christen steeds bereid, 
In 't wee, dat hem wordt opgeleid, 
Dit voorbeeld na te streven! - 
 
't Was Rabbi Mayer, met zijn gâ, 
Die zich sinds lang verheugden 
In 't éénig pand, dat God hun schonk; 
Een zoon, waar heel hun ziel in blonk; 
Een zoon, wiens lof in 't ronde klonk; 
Een zoon, zoo rijk in deugden. 
 
Op ied'ren Sabbat bragt die zoon 
Den grijsaard derwaarts henen, 
Waar hij, als leeraar wijd vermaard, 
Het Oud Verbond aan 't volk verklaart, 
Dat in Jehovah's naam vergaârt, 
Om hem het oor te leenen. 
 
Eens, onverwacht, na kort verwijl, 
Keert de ed'le Jakob weder; 
Maar 't is dezelfde Jakob niet: 
Hij, wien de dood uit de oogen ziet, 
Stort, bleek en bevend als een riet, 
Voor moeder Sara neder. 
 
‘Mijn zoon! mijn kind!’ roept Sara uit, 
‘Wat is u overkomen?’ 
Doch vruchtloos, wat zij vraagt of doet; 
Wat smart vervult haar teêr gemoed! 
Een stilstand in het jeugdig bloed 
Heeft reeds hem 't licht benomen. 

{==459==} {>>pagina-aanduiding<<}

‘Zoo moest ik alwat ik bezat 
Ontzield ter aard' zien zijgen!’ .... 
Dus snikt ze, aan Jakob's lijk gehecht. 
‘Doch, wat God doet, is goed en regt; 
En wat ons hier worde opgelegd, 
Het past ons, Hem te zwijgen. 
 
Maar, hoe 't mijn' echtgenoot gemeld? 
Hoe hem voor schok beveiligd? 
'k Ga hem bereiden tot dien slag; - 
Maar neen! ik toef; dit kan noch mag: 
Het is de groote Sabbatdag, 
De dag door God geheiligd.’ 
 
Het stoflijk overschot haars zoons 
Bedekt een kleed van linnen; 
In 't huisvertrek heerscht somb're rust; 
En zoo, van 't onheil onbewust, 
Terwijl de dag zijn lichttoorts bluscht, 
Treedt Rabbi Mayer binnen. 
 
‘Waar is mijn zoon? geliefde vrouw!’ 
Is de eerste zijner vragen. 
Die vraag wil Sara niet verstaan, 
En, om van 't antwoord zich te ontslaan, 
Biedt zij den beker wijn hem aan, 
En zwijgt, en smoort het klagen. 
 
Hij drinkt; doch peinst, dat op zijn vraag 
Geen antwoord is gegeven. 
Hij eet, wat hem wordt aangeboôn; 
Doch vangt weêr aan, op d'eigen toon: 
‘Geliefde vrouw! waar is mijn zoon? 
Waar is ons kind verbleven?’ 
 
Nog wordt door Sara 't leed verkropt; 
Nog blijft zij 't antwoord schuldig, 
Tot Maver wien dit niet ontgaat, 
Herneemt: ‘Mijn Sara, 't wordt reeds laat! 
Waar is mijn zoon? 'k ben inderdaad 
Beducht en ongeduldig.’ 

{==460==} {>>pagina-aanduiding<<}

Nu vangt zij aan: ‘Geliefde ga! 
Een zaak, die mij bezwaarde, 
Zij eerst beslist door u alleen! 
Een magtig Heer ('t is lang geleên) 
Vertrouwde mij een' ed'len steen 
Van ongekende waarde. 
 
't Bezit was mij een zaligheid, 
Een wellust in mijn leven, 
Een sieraad in mijn' ouderdom..... 
Dees dag wierp heel mijn' heilstaat om: 
Die Heer eischt nu den steen weêrom - 
Moet ik hem wedergeven?’ 
 
‘Gewis, mijn Sara! zoudt gij ooit 
Eens anders goed begeeren? 
Hoezeer u ook 't bezit verheugt, 
Onwettig goed baart ons geen vreugd; 
't Zou strijdig zijn met pligt en deugd 
En met de wet des Heeren.’ 
 
Nu voert zij Mayer, waar zij 't lijk 
Haars zoons had heengedragen, 
En rukt hem 't doodkleed van de leên, 
En zegt: ‘Ziehier dien ed'len steen! 
En God, God is die Heer alleen, 
Die hem terug kwam vragen!’ 
 
De Rabbi schrikt en deinst terug, 
Barst los in jammerklagen, 
En peinst, en wischt de tranen droog, 
Die glimmen in zijn vaderoog, 
En zegt, nu met den blik omhoog, 
Dan op zijn kind geslagen: 
 
‘'t Was in Gods raadsbesluit bepaald, 
En mogt niet anders wezen. 
Die raad is zegen wis, geen straf. 
De Heer, die eens het kind ons gaf, 
Die Heer nam ons dat kind weêr af: 
Zijn naam zij dus geprezen! 
 
Geprezen tot in eeuwigheid! 
Geloofd zij 't Heeren name!’ 
En biddend blijft de grijsaard staan; 
Zijn geest voelt zich van 't stof ontdaan; 
Hij staart zijn Sara zwijgend aan, 
En beiden zeggen: ‘Amen!’ 
 
M.G.V...... 
's Gravenhage. 



{==461==} {>>pagina-aanduiding<<}

Mengelwerk.

Vergelijking tusschen Alexander den MacedoniËr en Karel den Grooten.

(Door den Schrijver der Vergelijking tusschen hannibal en marlborough.)

Wanneer een veroveraar niets dan veroveraar is, wanneer hij slechts weet te verwoesten, te moorden en steden in puin te doen zinken, wanneer hij zich slechts omverwerpen, niet wederopbouwen ten doel heeft gesteld, zoo rust welverdiende verachting en smaad op zijne gedachtenis; en de brennussen, de alariks, de attila's, de gengissen, de bajazets zijn namen, het zij vergeten, (behalve bij den opzettelijken Geschiedonderzoeker) het zij met het brandmerk der schande geteekend. Maar anders wordt het geval, wanneer de veroveraar zijne zonde, tegen het Menschdom gepleegd, door eene of andere weldaad vergoedt; wanneer hij voor de Steden, die hij vernielt, andere weder opbouwt, of de beschaving uit het eene gewest naar het andere overbrengt, gelijk de beruchte tamerlan uit Perzië en Klein-Azië naar Samarkand; of eindelijk (en dit is het hoogste) zijnen invloed over 't algemeen doet strekken tot bevordering van beschaving, wetenschappen en kunsten. Hoe vele misdaden ook het Romeinsche Volk gepleegd heeft, om de heerschappij over de wereld te erlangen; nadat die eenmaal gewonnen was, kan men niet ontkennen, dat Romes invloed naderhand, onder augustus, trajanus en de antonijnen, voor den vrede en de welvaart der wereld voordeelig geweest is. Het onmetelijke Russische Rijk is door onregtvaardigheid op onregtvaardigheid, verovering op verovering groot geworden; maar het heeft zeer veel bijgedragen, om aan zuidoostelijk Europa, (de Krim, de landen aan den Dnieper en Dniester enz.) te voren woeste of

{==462==} {>>pagina-aanduiding<<}
door zwervende Horden bewoonde gewesten, de weldaden der beschaving en van den landbouw te doen genieten. Maar ongelukkig, wanneer die veroveraars op zichzelve staan; wanneer zij, als voorbijgaande luchtverschijnsels, als bliksemstralen, tevens in vlam zetten en verlichten, terwijl na hun spoedig verdwijnen naauwelijks een spoor hunner ontwerpen en verrigtingen overblijft. Dus zien wij ook twee dier schitterende verhevelingen in de oude en nieuwere Geschiedenis, mannen, wier naam aan niemand onbekend is, die eenige aanspraak maakt op beschaving, die Wereldmonarchijen stichtten en nieuwe tijdperken voor de staat- en letterkundige Geschiedenis beide deden geboren worden, maar wier plannen zeer kort na hunnen dood te gader met hunne Rijken onder zwakke of snoode opvolgers te niet gingen. Wij bedoelen alexander en karel den Grooten.
In beider lotgevallen zijn treffende blijken van overeenkomst. Zonen van ondernemende mannen en stichters van aanzienlijke Rijken, (philippus en pipijn de Korte) schenen zij te kunnen volstaan met het handhaven van den vaderlijken roem. Doch hiermede waren zij geen van beiden tevreden; zij breidden hun gezag veel verder uit; alexander over de landen tusschen den Archipel en den Donau, over het geheele door hem veroverde Perzische Rijk en over Noordelijk Indostan tot den Ganges; - karel over zuidelijk Frankrijk aan gene zijde der Loire, over Italië, van de Alpen tot Napels, over Spanje tot den Ebro, over Duitschland tot aan gene zijde de Elve, en diep in Hongarije tot aan de Theiss; landen, zekerlijk niet in uitgebreidheid met alexander's veroveringen te vergelijken, maar ook door geheel andere Volken, dan de verwijfde Perzen of zwakke Indianen, bewoond, - door de krijgshaftige Saksers, de stoute Lombarden, de woeste Avaren, de veroverende Sarracenen. Het was voorts beiden niet genoeg, de landen te veroveren; zij wilden die ook tot een geheel vormen. Alexander nam tot dat einde zelf de kleeding en gewoonten der Perzen, (thans

{==463==} {>>pagina-aanduiding<<}
het meerendeel zijner onderdanen) in weerwil zijner Macedoniërs, aan, om daardoor de eersten te winnen, (van de laatsten meende hij zeker te zijn) en alsdan langzamerhand een Wereldrijk te stichten, waar, door wederzijdsche toegevendheid, Grieksche beschaving met Aziatische pracht, Babylonische nijverheid en Phenicische handelgeest zouden ineengesmolten zijn. Hij vierde zelfs in het laatst van zijn leven een feest, waarin Grieksche Wigchelaars en Perzische Magiërs uit éénen beker moesten drinken, als een zinnebeeld van verbroedering. - Ook karel wilde zijn Rijk tot een geheel vormen, maar langs een' geheel anderen weg. Hij meende zulks door het Christendom (naar zijne begrippen) en door de eenheid der Kerk onder een geestelijk, gelijk van den Staat onder een tijdelijk Opperhoofd te bereiken. Tot dat einde moesten de Heidensche Volken, die hij onder zijn gezag vereenigde, Saksers, Friezen en anderen, de Christelijke Godsdienst aannemen. Hoe verschillend van alexander's toegevendheid ten aanzien der overwonnelingen! De hardheid, ja wreedheid, daarbij gepleegd, (hoezeer dan ook door herhaalden afval der Saksers en verwoesting van Christenkerken veroorzaakt) kunnen niet worden verontschuldigd, en steken zeer ongunstig bij alexander's verdraagzaamheid af. Maar de aanbiddelijke Voorzienigheid heeft deze verkeerdheid der menschen tot de heerlijkste einden doen uitloopen. De Noordelijke Duitschers zijn Christenen geworden, en uit hun midden werd zelfs, zeven Eeuwen na karel's dood, ten spijt der zelfde Hierarchij, die karel hier meende te vestigen, de banier van het Evangelie en der
Christelijke vrijheid opgerigt voor de Volken.
De veroveringen van karel den Grooten werden volbragt gedurende drieëndertig jaren; die van alexander, van zoo veel grootere uitgebreidheid, in twaalf. Doch men moet hier de gedurig herhaalde opstanden der overwonnene Volken, vooral der Saksers, in aanmerking nemen, die, terstond na het vertrek van karel uit hun land, afvielen. - Alexander

{==464==} {>>pagina-aanduiding<<}
is niet zoo beroemd om den ongewonen spoed zijner bewegingen als de Frankische Vorst, die, met eene snelheid, welke men sedert vooral in napoleon bewonderd heeft, van Spanje naar Duitschland, van Duitschland naar Italië vloog. Beiden hadden voor 't overige de gaaf, zich bij hunne troepen te doen beminnen, en uitnemende Veldheeren te vormen. Maar karel droeg zorg, dezelve niet zoo magtig te laten worden, dat zij later zijn kroost uit de Regering konden verdringen en zijn Rijk onderling deelen. De spoedige ondergang van karel's Rijk had andere oorzaken, - een zwakke opvolger, en de kanker der landverdeeling onder de Vorstenzonen.
Karel was niet alleen Veroveraar; hij was ook Wetgever. Behalve de wetten der onderscheidene Volken van zijne heerschappij, die hij deed verzamelen, in orde schikken en voor de vergetelheid bewaren, gaf hij ook eigene wetten, de Capitularia voor zijne geheele heerschappij. Dezen roem heeft alexander nimmer gezocht. De Macedonische staatsregeling was eene door gewoonte, niet door geschrevene wetten (zoo het schijnt) beperkte Alleenheersching. Alexander, wiens spoedige overwinningen hem het hoofd deden duizelen, wilde zich voor den Zoon van jupiter hebben aangezien; hij deed zich daartoe door de in Egypte zoo vereerde Godspraak van ammon verklaren, en schijnt daarmede tevens eene onbepaalde Monarchij te hebben willen stichten, waartoe de Perzen zeer genegen waren. Dit ontwerp leed echter gedeeltelijk schipbreuk op den mannelijken tegenstand der Macedoniërs. Karel riep getrouwelijk zijn Volk op ten jaarlijkschen landdage op het Meiveld (dezen tijd veranderde hij slechts, in plaats van het Maartveld, om dan tevens ten oorlog uit te trekken). Hij liet ook aan de overwonnene Volken hunne eigene wetten, en verklaarde die voor vrij, onder denzelfden Monarch, en met gelijke regten als de Franken. Van het denkbeeld, zich eene bovenmenschelijke waardigheid aan te matigen, verwijderde hem zeer verre zijn diep

{==465==} {>>pagina-aanduiding<<}
godsdienstig gevoel als Christen; maar hij liet het toe, dat zijn Vriend, de sluwe Paus leo, hem op Kersdag 800 de Keizerskroon op het hoofd zette, om zoo doende zich als den persoon voor te stellen, die, als Hoofd der Christenheid, de Keizers kon aanstellen. Van meer duurzaamheid was deze meer bescheiden titel van karel, dan de vermetele en lasterlijke aanmatiging van alexander: de laatste verdween bij zijn leven; de eerste duurde nog over de duizend jaren voort. En toch was het een noodlottige titel, die den daarmede gekroonden in de magt des Pausen en der Geestelijkheid bragt.
Voor de letterkundige beschaving deed alexander zeer veel. Als leerling van den beroemden aristoteles, stelde hij veel prijs op de wetenschap. Hij stelde wel duizend jagers, vogelvangers, visschers en andere personen ter beschikking van dezen zijnen leermeester, en schonk hem 800 talenten, of omtrent anderhalf millioen van ons geld, om de voorwerpen van zijn groote werk over de Natuurlijke Historie te leeren kennen. De starrekundige waarnemingen sedert eene reeks van Eeuwen, te Babylon gevonden, die hij liet afschrijven en aan aristoteles zenden, verblijdden hem meer, dan alle de schatten dier wereldstad. Hij was zoo naijverig op de van zijnen leermeester verkregene kundigheden, dat hij wenschte sommige uitsluitend te bezitten. De gedichten van homerus beminde hij uitermate, en voerde de uitgave der Ilias, door aristoteles bezorgd, in een kostbaar kistje op alle zijne togten met zich. Hij was de vriend en hoogschatter van den grooten schilder apelles, en wilde alleen door den eersten beeldhouwer van zijnen tijd, lysippus, in steen worden gebeiteld. Ook is door zijnen invloed Grieksche kunst en wetenschap, vooral in de door hem gebouwde steden, tot diep in Azië en in Afrika doorgedrongen; en voor de Aardrijkskunde dagteekent van dien tijd af een nieuw tijdperk. - Karel's verdiensten omtrent de wetenschap moeten, om billijk te zijn, niet naar het standpunt der Eeuw van aristote-
{==466==} {>>pagina-aanduiding<<}

les, maar naar dat der Eeuw van alcuïn worden beoordeeld. In zijn' Vader pipijn vond karel ook geenen kunst en wetenschap lievenden philippus. En toch was hij, uit eigene innerlijke aandrift, met onverzadelijken dorst vervuld naar kennis en wetenschap. Hij zelf was in zijne opvoeding zoo verwaarloosd, dat hij zelfs geen schrijven geleerd had. Dit zocht hij in zijnen ouderdom te verbeteren: hij beriep de geleerdste mannen van zijnen tijd, onder anderen alcuïn, aan zijn Hof, benoemde den kenner der zuivere Latijnsche taal, eginhard, tot zijnen Geheimschrijver, en stichtte eene soort van Akademie, waaraan hij zelf, onder den naam van david, deel nam. Hij liet overal in de kloosters scholen aanleggen, om de Latijnsche taal en de beginselen der letteren te onderwijzen. Met edele onpartijdigheid deelde hij hier lof uit naar verdiensten, geenszins naar den rang der leerlingen. Ook zijne Duitsche moedertaal verzuimde hij niet; hij begon daarvan eene spraakkunst op te stellen of te doen stellen; hij gaf inlandsche namen aan de maanden en winden, en deed zelfs oude krijgsliederen in de Duitsche tale verzamelen. Op rekenkunde, redeneerkunde en redekunst, alsmede op de starrekunde, leide hij zich, volgens eginhard, met alle vlijt toe. Onder alle wetenschappen ging hem, naar de zeden van dien tijd, de Godgeleerdheid het meeste ter harte, en in de Kerkvergadering te Frankfort verklaarde hij zich ten ijverigste tegen de, destijds in volle kracht herlevende, beeldendienst. Wanneer men dus in dit opzigt de beide Vorsten vergelijkt, zoo toonen zich in alexander's tijd wel veel grootere vorderingen; maar wanneer men daarbij in aanmerking neemt, hoe hoog kunsten en wetenschappen
reeds vóór hem in de Eeuw van zeuxis, praxiteles, plato en demosthenes stonden, en hoe zij vóór karel in het Westen bijkans uitgestorven waren, zoo komt, onzes inziens, aan den laatstgenoemden, om de hoogte, waarop hij haar bragt, nog meer lof toe, dan aan alexander.
Keeren wij nu tot de eigenlijke Regentenpligten terug,

{==467==} {>>pagina-aanduiding<<}
zoo zijn beide Vorsten geenszins van onnoodige Oorlogen vrij te pleiten. Die tegen Perzië was zekerlijk eene erfelijke veete der Grieken, en de Perzen hadden door kuiperijen tegen philippus wel aanleiding tot den oorlog gegeven; maar door de aanneming der voorslagen van darius, die den overwinnaar in de twee eerste veldslagen het geheele land tot den Euphraat toe aanbood, zou alexander den eerlijksten en zelfs roemrijksten vrede hebben kunnen verkrijgen: nu moest hij niet alleen het geheele Perzische Rijk vernielen, maar daarbij ook Scythië, Sogdiana en Indië bij zijn reusachtig gebied voegen, tot dat zijne troepen hem de gehoorzaamheid opzeiden, toen hij naar den Ganges wilde voorttrekken. - Karel de Groote kon den oorlog tegen de Saksers even bezwaarlijk vermijden als alexander dien tegen de Perzen; maar hij had denzelven mede niet tot dat uiterste behoeven te drijven, waardoor zoo vele ongewapende Saksers van het leven (eens 4500 te gelijk) en velen van hun Vaderland werden beroofd. Ook de oorlogen tegen de Longobarden, (alleen ondernomen om den Paus te believen) die tegen Spanje, de Slavoniërs, Beijeren en de Avaren waren niet stellig noodzakelijk; en de laatste was toch zoo verschrikkelijk, dat daarin, volgens het getuigenis van karel's eigen' Geschiedschrijver eginhard, Hongarije of Pannonië volkomen van inwoners ontbloot werd, en van den Rijkszetel der Avaren zelfs geen spoor meer overig bleef. In
dezen oorlog werd zware buit gemaakt, en men mag wel denken, dat de hebzucht aan denzelven heeft deel gehad. De laatste oorlog van karel tegen de Deenen of Noormannen was verdedigend, en waarschijnlijk een gevolg der opruijingen van de derwaarts gevlugte Saksers.
Roemzucht was dus eene gewigtige drijfveer der beide Helden, - roemzucht, verlangen naar krijgseer, dat helsche spook, hetwelk in alle tijden zoo veel menschenbloed heeft doen stroomen, en zelfs de edelste Vorsten, zelfs eenen trajanus en joseph II bezield

{==468==} {>>pagina-aanduiding<<}
heeft! Alexander was verder (doch eerst later) tot dronkenschap, karel tot overmaat van seksenliefde genegen, getuige zijne talrijke bijzitten en onechte kinderen. Van andere hartstogten waren beide Vorsten aan opvliegendheid en gramschap onderhevig, doch alexander veel meer dan karel, getuige de moord zijner beste en getrouwste vrienden, van klitus, parmenio, philotas, en naderhand van den wijsgeer kallisthenes. Ook staat tegen de verwoesting van Hongarije en de wreedheden van karel in Saksen alexander's verwoesting van Tyrus, Gaza en Persepolis over, het laatste een gevolg zijner dronkenschap. Doch beiden hebben die vernielingen door opgebouwde steden of burgten als 't ware weder goedgemaakt. Alexander gaf aan zeer vele door hem gebouwde steden zijnen naam, waaronder echter het Egyptische Alexandrië den eersten rang bekleedt; eene stichting, die de geleerdheid, kunst en smaak van Griekenland met die van het Oosten als in één brandpunt vereenigd heeft. Zelfs tot op de uiterste grenzen van Sogdiana en in Indië werden steden gebouwd; waarbij men zich echter niet ontveinzen moet, dat vele niet meer dan verplaatsingen van inwoners waren, gelijk toen karel de Groote eenige duizende Saksische huisgezinnen naar elders deed verhuizen. Voorts heeft karel Aken zeer veel vergroot en tot eenen waardigen koningszetel gemaakt, waar hij een prachtig paleis stichtte, en kasteelen of paleizen gebouwd te Nijmegen (het beginsel van de welvaart dier stad), te Ingelheim bij
Mentz en vele andere kasteelen en bisschopszetels, die beginselen geworden zijn van aanzienlijke steden in Duitschland. Overal deed hij de kusten door wachtposten tegen zeeroovers bezetten. Had alexander het groote ontwerp opgevat, om te Babylon den hoofdzetel des wereldhandels te vestigen, en de scheepvaart van den Euphraat en Tigris daartoe op te ruimen, karel had het oogmerk, om den Rhijn met den Donau, door

{==469==} {>>pagina-aanduiding<<}
middel van den Main en de Altmühl, te vereenigen, en daardoor den handel tusschen het Westen en het Oosten van Europa, ja met Konstantinopel, gemakkelijk te maken. Doch beiden worden door den dood in deze ontwerpen gestuit.
Om echter beiden, als Helden en Regenten, naar waarde te schatten, moet men steeds in het oog houden, dat karel's Regering zesenveertig, die van alexander niet meer dan twaalf jaren geduurd heeft. De laatste was terug van zijne veroveringen, en zou misschien het overschot van een leven, dat hij slechts tot het tweeëndertigste jaar mogt brengen, aan de ineensmelting en de welvaart der door hem beheerschte Natiën toegewijd hebben. Dit is niet geschied, maar - alleen door zijne eigene schuld. De man, die zoo vele anderen had overwonnen, kon het zichzelven niet doen. Door drift, toomeloozen wellust en vooral ongebondenheid weggesleept, haalde hij zich door misbruik der tafelvreugde te Babylon de ziekte op den hals, die een einde aan zijn leven maakte. - Karel, matig in het genot van spijs en drank, bragt zijne jaren tot eenen-zeventig. Hij bleef ook in andere opzigten aan zichzelven gelijk, een voortreffelijk Regent, die den staf des gebieds in vaste handen klemde, zonder daarvan ten aanzien zijner onderdanen, die hem en zijne Godsdienst getrouw bleven, misbruik te maken.
Zoo wij eindelijk over beiden de slotsom zullen opmaken, komt het ons voor, dat de Regering en daden van alexander meer schitterend, die van karel meer hecht (solide) waren; dat alexander volkomen verdraagzaam was, wanneer men slechts hem als den Zoon des allerhoogsten Gods erkende; terwijl karel, zeer verre van zich eenigzins boven den rang der stervelingen te willen verheffen, integendeel voor zijne Godsdienst eenen ijver zonder verstand betoonde, dien men mag laken, maar toch, wat het beginsel betreft, verre boven de egoïstische verdraagzaamheid van den zich noemenden Zoon van jupiter moet plaatsen. In den

{==470==} {>>pagina-aanduiding<<}
beginne betoonde alexander, die zich zorgvuldig van alle Oostersche weelde onthield en de vrouw en dochter van darius met uitstekende achting behandelde, zich meer zelfoverwinnaar dan karel, die de dochter van zijnen vijand desiderius, Koning der Longobarden, na het huwelijk van één jaar verstiet; doch naderhand bleef hij veel meer verwinnaar der zinnelijkheid (het stuk der vrouwen uitgezonderd) en bereikte daardoor een' vrij hoogen ouderdom, terwijl alexander zijn' eigen' dood verhaastte. Eindelijk: alexander heeft, door geene beschikking over de opvolging te willen maken, de burgeroorlogen in zijn Rijk zelf veroorzaakt; karel's ongeluk was het, dat hij zijne bekwaamste Zonen verloor, en het Rijk aan den zwaksten en minst geschikten, lodewijk, die alleen was overgebleven, moest achterlaten.

Doctor Jenner.

Met 's Mans portret. (*)

Dr. edward jenner werd geboren te Berkeley, Gloucestershire, op den 17 Mei 1749. Een zijner Levensbeschrijvers vermeldt, dat het lijden, door hem in zijne jeugd ondergaan bij eene kwalijkbestuurde Kinderpokziekte, in zijne ziel de begeerte opwekte, om die kwaal uit te roeijen, of ten minste de haar vergezellende ellende te verzachten. In zijnen vroegeren leeftijd was de Natuurlijke Historie zijne geliefkoosde studie, en zijn geest als van nature gehecht aan wijsgeerige nasporingen. Op zijn dertiende jaar werd hij geplaatst onder het op-
{==471==} {>>pagina-aanduiding<<}
zigt der Heeren ludlow, toenmaals beroemde Geneesheeren te Sodbury; en, na gepaste inleiding in de voorbereidende deelen der wetenschap, werd hij huisleerling bij den vermaarden john hunter. Bij zijne terugkomst te Berkeley besloot hij, de praktijk te beginnen in zijne geboorteplaats, vervolgde daar zijne ontleed- en natuurkundige onderzoekingen, en legde een Museum aan van Natuurlijke Historie en vergelijkende Ontleedkunde.
Bij zijn graf te vermelden, dat hij de uitvinder was der Koepokinenting, is genoegzaam, om hem, bij voortduring, aan volgende eeuwen te wijden, als den grootsten bevorderaar der ligchamelijke belangen des menschdoms, die ooit bij zijne of eenige andere natie bestond. Geene vroegere ontdekking in het geneeskundige kan in regtstreeksch nut bij deze halen. In al de vier werelddeelen, waar dezelve verspreid werd, heeft zij onberekenbaar heil aangebragt, zoo wel tot behoud van menschenlevens, als ter voorkoming van lijden en misvorming. In onze (de Britsche) Oost en West, en over het geheele vasteland van Amerika, werd de Kinderziekte algemeen beteugeld en aanmerkelijk verminderd. Bij de Europesche volken van Rusland, Frankrijk, Pruissen, Oostenrijk, Zweden en Holland zijn de Kinderpokken, betrekkelijk gesproken, zeldzaam geworden; ja bij sommige derzelven, met name Pruissen en Zweden, volkomen uitgeroeid. De snelst en sterkst om zich heen grijpende epidemie van Kinderziekte werd op ééns als 't ware ontwapend door het vermogen der Koepokinenting. In Grootbrittanje en Ierland getuigen de sterflijsten, de opgaven van Gasthuizen, Hospitalen en van bijzondere personen, eenparig zeer groote vermindering der gevallen van Kinderziekte.
Zoo er immer een man bestond, die aanspraak mogt maken op den naam van Naturalist en Physiologist, 't was Dr. jenner. De Natuur had hem toegerust met genie, scherpzinnigheid, lust, ijver en volharding in de beoefening van Natuurlijke Historie, Physiologie en Pa-
{==472==} {>>pagina-aanduiding<<}
thologie, en zijne nasporingen waren bondig en zamenhangend. In vroegeren leeftijd werd hij bestemd tot de studie der Heelkunde. In den aanvang derzelve genoot hij niet alleen den omgang met een aantal vermaarde mannen, maar vond zich vereerd met de bijzondere vriendschap en bescherming van wijlen Mr. j. hunter, die, bewust van 's leerlings buitengemeene talenten, hem in alles zijnen veelvermogenden bijstand aanbood. Maar Dr. jenner gaf de voorkeur aan het vast verblijf in zijne geboorteplaats Berkeley, waar hij niet slechts grooten plaatselijken roem, maar, door zijne openbaar gemaakte waarnemingen en ontdekkingen, hooge achting verwierf bij de beroemdste wijsgeeren en geneeskundige Hoogleeraren. Na eenige minbelangrijke mededeelingen aan de Koninklijke Societeit te Londen, (van welke hij reeds vroeg lid werd) schonk hij haar eene volledige Natuurlijke Historie van den Koekoek, wiens leefwijze en gewoonten tot duslange onbekend waren gebleven. De ongemeene scherpzinnig- en juistheid van waarneming, in dit geschrift uitblinkende, deed zijnen naam in de geleerde wereld stijgen; gelijk mede zijne ontdekking van de innerlijke ziekelijke gesteldheid van het hart, welke de angina pectoris ten gevolge heeft, tot dusverre onbekend, of althans slechts op gissingen steunende.
Na een lang en volijverig onderzoek der ziekte, Koepokken genaamd, (eene zeer gewone kwaal bij de koeijen in Gloucestershire en eenige andere Graafschappen, welke, volgens overoud bescheid, geacht werd, hun, die haar door het melken kregen, algeheele vrijwaring van de Kinderpokken, hetzij natuurlijke of ingeënte, te verschaffen) besloot Dr. jenner, deze daadzaak op den toets der proefneming te stellen, en entte diensvolgens, in 1797, eenige jonge voorwerpen in met stoffe, van koeijen genomen. Door de ontwijfelbaarste uitkomsten werd Dr. jenner, in 1798, gedrongen ter gemeenmaking derzelven. Dat hij zulks deed met al de eenvoudigheid des wijsgeers zoo wel, als met al de be-
{==473==} {>>pagina-aanduiding<<}
langeloosheid des menschenvriends, wordt algemeen erkend en gewaardeerd. Hadde hij deze onschatbare weldaad gehuld in het kleed van een empirisch geheim, onberekenbare geldelijke winst ware hem voorzeker ten deel gevallen; maar 's mans zuivere en milde gevoelens verwierpen, ja verfoeiden dusdanige baatberekening, ofschoon zijne inkomsten, de gelden, hem door het Parlement verstrekt, daaronder begrepen, zeer middelmatig waren, in aanmerking genomen zijne uitgebreide werkzaamheden, zijne briefwisseling met gansch Engeland niet alleen, maar met al de vier werelddeelen, alsmede zijn bestendig verblijf te Londen, ter bevordering en besturing der Koepokinenting.
De vaste grondslag, op welken die inenting thans rust, laat geen' redelijken grond van twijfel over aan derzelver vermogen, om het menschdom te bevrijden van een ligchamelijk kwaad van den grootsten en ontzettendsten aard; voor welken zegen de nakomelingschap aan jenner eerst den verschuldigden tol van erkentelijkheid ten volle zal betalen.
Eene ongemeene oorspronkelijkheid van gedachten was 's mans kenschetsende hoedanigheid. Hem scheen als 't ware aangeboren, wat bij anderen het gevolg is van de meest gezette studie. Zijne denkbeelden schenen uit hemzelven, niet van elders bestaan te erlangen. Een oogopslag, als 't ware, deed hem besluiten vormen, welke bij anderen een langdurig nadenken vorderen. In de Ziektekunde van mensch en dier, in de vergelijkende Ontleedkunde, in de Aardkunde deden zich eensklaps daadzaken aan hem voor, en vormde hij zich, in zijn onderwerp vernuftig doordringende, theoriën, welke den langzamen gang zelfs van meer geleerde mannen als beschaamden.
Waren 's mans geestvermogens buitengewoon, de eigenschappen, welke dezelve vergezelden, waren inderdaad niet min gelukkig. Hij paarde eene bijzondere minzaamheid van gemoed aan het diepste gevoel, eene zeldzame eenvoudigheid aan een ongemeen rijk vernuft.

{==474==} {>>pagina-aanduiding<<}
In de hoogste onderscheiding en verkeering, welke zijne ontdekking hem verschaften, bleef de oorspronkelijke stempel zijns karakters onvervalscht. Voor de grootste Vorsten van Europa, die, in Engeland zich bevindende, zijne bekendschap verlangden, verscheen hij, geheel als Dokter jenner van Berkeley, zonder eenige aanmatiging of bevangenheid. Ten aanzien van andere zedelijke karaktertrekken, waren goedwilligheid, vriendschap, menschlievendheid en mildheid zijne kenmerkende hoedanigheden; en geene scherpheid werd ooit in hem opgemerkt, ten zij onzedelijkheid of onregtvaardigheid zijne verontwaardiging wekte. In het godsdienstige was hij even verre verwijderd van laauwheid als van geestdrijverije. Kort vóór zijnen dood zeide hij nog tot een' vertrouwd' vriend: ‘dat het hem niet bevreemdde, dat het volk ondankbaar omtrent hem zich betoonde wegens zijne ontdekking; maar het baarde hem smart en verwondering tevens, dat het ondankbaar was omtrent god voor de weldaad, tot welker gemeenmaking hij als het geringe werktuig had mogen dienen.’
Jenner overleed in den morgen van Zondag 26 Januarij 1823, na een zeer kortstondig ziekbedde. Zijne stoffelijke overblijfsels werden bijgezet in het koor van de kerk der gemeente van Berkeley.




Egypte, onder de heerschappij van Mehemet-Ali.

Egypte had reeds zeer vroeg eene talrijke bevolking, en was tevens andere landen verre vooruit in aanvankelijke beschaving. Die aloude luister verdween, en eeuwen lang heerschte er barbaarschheid. Daar scheen weleens hoop op betere dagen zich te vertoonen; maar die verdween ook weder, en het ijzeren juk der dwingelandij bleef zwaar drukken. Is welligt mehemet de man, welke in Egypte beschaving zal brengen, ontwikkeling van den geest bevorderen, en nieuw leven aan het volks-
{==t.o. 474==} {>>pagina-aanduiding<<}


{== afbeelding 
	==} {>>afbeelding<<}
    


{==475==} {>>pagina-aanduiding<<}
bestaan schenken? Onderkoning in naam, regeert hij geheel naar eigene willekeur, en toont reeds lang door daden, dat hij den Grooten Heer niet vreest, van wien hij heet af te hangen. Dat hij groote ontwerpen van hervorming, en van verovering ook, in den zin heeft, blijkt genoeg uit zijne handelingen. Het is derhalve geenszins te verwonderen, dat sommige lieden in Europa eerlang groote gebeurtenissen in het Oosten verwachten, en zelfs de wedergeboorte van Egypte of de oprigting van een nieuw en uitgebreid Arabisch rijk meenen te mogen voorspellen. Anderen daarentegen, die mede den loop der dingen opmerkzaam gadeslaan, zien in mehemet-ali slechts den heerschzuchtigen dwingeland, die geenszins het geluk zijner onderdanen, maar enkel het vestigen en uitbreiden van willekeurig gebied bedoelt - eenen man, die slim genoeg is, om listiglijk van de omstandigheden gebruik te maken, en die tot dusverre slaagt in zijne ondernemingen, dewijl hij steun vindt in de staatkunde van deze en gene der Mogendheden in Europa, welke hem nu eens begunstigen en dan weder bedreigen, naar mate hunne vermeende belangen het schijnen mede te brengen. - Ibrahim, de Zoon van mehemet, was met zijne Egyptenaren in aantogt, en scheen weldra den Sultan in zijne eigene hoofdstad te zullen belegeren. Door eenen brief van een' Europeschen Gezant liet de veroveraar van Syrië zich terughouden, en Konstantinopel was vooreerst van gevaar bevrijd. ‘De kanonschoten van Navarino hebben een' vreeselijken weêrklank gehad in het Oosten. Een Tartaar van eene enkele Mogendheid was genoeg, om ibrahim in zijne veroveringen te stuiten. Dit bewijst op nieuw de meerderheid der beschaving, die heerschappij voert over de
ruwe Barbaren. Zelfs de zegevierende barbaarschheid heeft het inwendig gevoel harer zwakheid. Hieraan blijkt, wat Europa kan doen, wanneer het zijne roeping volgt. Ibrahim beschaaft niet - hij verovert. Aan zijn genie en aan zijne stoutheid onderwerpt hij sidderende volken, voor welke het

{==476==} {>>pagina-aanduiding<<}
vrij onverschillig is, hoe hun onderdrukker heet. Hij houdt zich slechts met zijne soldaten, met het inwendig bestuur van zijn leger bezig; terwijl Egypte en Syrië, wat al het overige betreft, in dezelfde barbaarschheid verzonken blijven. Hij is een schitterend luchtverschijnsel, dat zijnen weg alleen door verwoestingen kenmerkt; en bij zijnen dood laat hij niets achter, dan de geheugenis van het gedruisch en van den verblindenden glans eens zoodanigen verschijnsels. Hetgene weleer het oude Rome deed, behoort Europa thans te doen, maar niet door geweld van krijgswapenen. Eertijds sprak men van het regt des sterksten; thans moet men het regt der beschaving doen gelden.’ (*)
De ondernemingen van mehemet en diens Zoon ibrahim zijn allezins merkwaardig. Wat daaruit eenmaal zal voortvloeijen, is met geene mogelijkheid te gissen. Intusschen achten wij het volgende verslag, dat wij uit Engelsche tijdschriften overnamen, belangrijk genoeg, om het hier mede te deelen, ofschoon wij geenszins met alle de redeneringen van den steller instemmen.

Egypte is, uit hoofde van het karakter der inwoners, bijzonder geschikt, om alle magt in ééne hand te brengen. Ook heeft mehemet-ali partij getrokken van deze gesteldheid der zaken. Hij alleen is gebieder, en bestuurt naar eigen goedvinden het uitgebreide rijk, dat vooral langs de boorden van den Nijl een' ongemeen vetten en vruchtbaren bodem heeft. Burgerlijke zaken, krijgswezen, scheepsmagt en koophandel - de Pacha regelt er alles. Met het aanbreken van den dag is hij op de haven, en komt aan boord de vloot in oogenschouw nemen. Van daar gaat hij naar het tuighuis, alwaar hij beurtelings gehoor geeft aan zijne krijgsbevelhebbers, aan de voornaamste ambtenaren van het burgerlijk bestuur en

{==477==} {>>pagina-aanduiding<<}
aan de kooplieden. Des namiddags begeeft hij zich weder naar de reede, en dan ziet men hem dikwerf aan boord der schepen, die gereed zijn, om onder zeil te gaan. Het overige van den dag is gewijd aan het werk en aan de pligten van eene Godsdienst, welker voorschriften hij, wat uitwendige verrigtingen aangaat, met voorbeeldige naauwgezetheid waarneemt.
Mehemet-ali, eerzuchtig van aard zijnde, had ongemeenen voorspoed, en wist uit de geringheid zich te verheffen. Te Cavale of Cavalla, een vlek in Romelie, werd hij geboren, en verloor reeds vroeg zijnen vader. Nog jong trad hij, als invorderaar van de schattingen, in dienst van den overheidspersoon dezer plaats. Het aanzien, in zijnen post verkregen, en het rijke huwelijk, dat hij aanging, deden hem opklimmen tot den rang van Bimbaschi, of aanvoerder eener krijgsbende van driehonderd man, welke het landschap Cavale moest leveren voor het leger, dat ten jare 1798 naar Egypte tegen de Franschen werd gezonden. Van den eersten dag af, dat hij ontscheepte in dit land, hetwelk het tooneel van zijnen roem en van zijne magt moest zijn, heeft de fortuin geen enkel oogenblik opgehouden hem te begun. stigen. In dien strijd trok hij de opmerkzaamheid van den Kapudan-Pacha, en wist vervolgens, te midden der algemeene verwarring, steeds hooger en hooger zich te verheffen, terwijl hij de genen, die hem in den weg stonden, verschalkte en vermoordde.
Wreede willekeur en bloedige partijwoede teisterden het land, toen de Franschen hetzelve verlaten hadden. Na den dood van ali-Bey, in 1799, hadden de Turken en Mammelukken elkander de heerschappij van Egypte betwist. Mehemet-ali was slim genoeg, om de eene partij door de andere te verzwakken. Hunne onderlinge twisten en strijden gaven hem gelegenheid, om zijne magt te vergrooten. Aan het hoofd van eene Turksche afdeeling tegen de Mammelukken gezonden zijnde, vereenigde hij zich met hen, trok tegen Caïro op, en verjoeg den Gouverneur, van wien hij zijn gezag ont-
{==478==} {>>pagina-aanduiding<<}
leende. Later dreef hij de Mammelukken op hunne beurt weder uit, en riep den Gouverneur terug, dien hij verbannen had. Weldra stookte hij heimelijk den opstand aan, die hem in deszelfs plaats deed optreden. Zes jaren duurden deze worstelingen. Eindelijk kwam hij alle beletselen, die zijner heerschzucht in den weg stonden, te boven, en de Divan stond het Onderkoningschap van Egypte, als leen, hem toe. Van dien tijd af had zijn ijzeren wil slechts één doel - de beschaving (?) van zijn aangenomen vaderland. Alle aanslagen tegen hem, tegen zijn gezag en tegen zijne bezittingen zijn met ongemeene kracht en met ongehoord geluk afgeweerd geworden; en elke overwinning diende, om zijne magt van binnen te versterken, en zijn gebied naar buiten verder uit te breiden. Hij bestreed de Wechabiten, en veroverde op hen Mekka en Medina; plaatsen, voor welke de Muzelmannen bijgeloovigen eerbied hebben. Door die stoute hervormers (*) te overwinnen, verkreeg hij het vertrouwen en de achting der genen onder de Mahomedanen, die zich ware geloovigen noemen. In het zuiden heeft hij zijne overwinningen in Nubië uitgestrekt, veel verder, dan oudtijds de Grieken en Perzen gedaan hadden. Op eene krachtdadige, maar verschrikkelijke wijze vernietigde hij het geweld der regeringloosheid onder de Mammelukken, en maakte een einde aan hunne oproerigheden.
Zoodra hij de oppermagt in handen had, zocht hij de Turksche en Albanesche benden op den voet der Europesche legers te brengen. Hoe weinig deze verandering strookte met het volkskarakter, dat afkeerig is van nieuwigheden, deze inrigting van het krijgswezen hield echter eenigen tijd stand; dit had hij deels aan zijne overwinningen, deels aan de strengheid der Oostersche alleenheersching te danken. Maar deze strengheid gaf echter aanleiding tot verschrikkelijke weêrwraak. In 1815

{==479==} {>>pagina-aanduiding<<}
floegen de krijgslieden aan het muiten, vermoordden hunne bevelhebbers, plunderden Caïro, en noodzaakten mehemet, zijn levensbehoud in eene overhaaste vlugt te zoeken. Zoodra de storm begon te bedaren, verscheen hij weder, en gedroeg zich in deze moeijelijke omstandigheden met verwonderlijke bedaardheid en kloekzinnigheid. Welverre van ongepaste vrees te toonen, trad hij fier voor zijne legerbenden, en gebood hen, dat zij tot hunnen pligt zouden terugkeeren; terwijl hij van zijnen kant beloofde, dat hij hen geenszins aan de krijgsgebruiken der Europeanen zoude onderwerpen - dat hij de kooplieden, wier winkels geplunderd waren geworden, schadeloos zoude stellen, en eene algemeene vergiffenis toestaan. Hij bleef getrouw aan zijne belofte, maar verlangde desniettemin een geregeld leger te hebben. Hij deed dus geene pogingen meer, om de Turken en Albanezen aan Europesche krijgstucht te gewennen; maar hij zocht onder de inboorlingen van Egypte voorwerpen, waarmede hij zijne oogmerken kon uitvoeren. Hij begreep, dat het mislukken zijner eerste proeven, ten deele althans, was toe te schrijven aan zijne strenge maatregelen. Hij trachtte derhalve zijne plans van verbetering in het krijgswezen smakelijk te maken, door den soldatenstand te verheffen en te doen beminnen. Zijne krijgslieden worden thans goed gekleed en wél betaald. Eene voortreffelijke wet beveiligt hen voor mishandeling. Bekwaamheid en dapperheid geven aanspraak op bevordering. Ieder kan tot steeds hoogeren rang opklimmen. Hierdoor bragt hij een' geheel anderen geest onder zijn leger, en boezemde heilzamen naijver in. Hij heeft thans wél geoefend en door de overwinning krijgshaftig geworden voetvolk, behoorlijk opgezetene ruiterij, waaronder een regement Lanciers van eene schoone houding uitmunt, bovendien voortreffelijke kanonniers,
en een aantal bekwame lieden voor de dienst met Congrevische pijlen.
De krachtige wil van mehemet-ali en de krijgskundige bekwaamheid van zijnen Zoon zouden echter op zichzelve niet toereikend geweest zijn, om zoodanige uit-
{==480==} {>>pagina-aanduiding<<}
komsten daar te stellen; maar hij riep tot zich en verbond aan zijn lot verscheidene mannen van ervarenheid, welke, ten gevolge der gebeurtenissen van 1815 in Frankrijk en van 1823 in Italië en Spanje, (en later in Polen) hun vaderland hadden moeten verlaten. Eene menigte dezer slagtoffers van napoleon's val of der opstanden van 1820, moedig, vurig, ondernemend van aard, de verspreiding van liberale begrippen uit beginsel toegedaan, kwamen in zijn rijk zich nederzetten, en waren hem welkom, als geschikte lieden, om zijne plannen van hervorming te helpen uitvoeren. De Pacha van Egypte, voor ieder toegankelijk zijnde, riep hen tot zoodanige posten, waarvoor zij de meeste bekwaamheid bleken te hebben; hij had echter het liefst zoodanige Officiers, welke zijn nieuw leger de exercitie konden leeren. De zoodanigen vonden bij hem eenen beschermer en vriend in den voormaligen Franschen bevelhebber séves, die thans onder den naam van soliman-Bey bekend en tot de waardigheid van Pacha verheven is. Deze onverschrokken gelukzoeker heeft, in weerwil van zijnen overgang tot de Mahomedaansche Godsdienst, zich de achting der Franken en der Arabieren te Alexandrië weten te verwerven. Andere in Egypte gevestigde Europanen hebben den Pacha hunne diensten aangeboden, als geneesheeren, apothekers, kooplieden, kunstenaars en zeevarenden. Zonderling is het, dat velen hunner, geroepen tot werkzaamheden, die
van hunne vroegere oefeningen en bedrijven grootelijks verschillen, nogtans zich wonder wel schikken in de nieuwe betrekkingen. Die genen echter, welke na eenige proefdagen blijken gaven, dat zij niet de minste geschiktheid hadden voor het werk, dat zij voorgaven te kunnen doen, werden zonder mededoogen heengezonden. Op deze wijze is het den Pacha gelukt, een corps van Instructie-officiers te verkrijgen, die de ellendige Arabische benden in een geregeld en welgeordend leger hebben veranderd. Men moet hier geenszins de krijgshaftige houding noch het

{==481==} {>>pagina-aanduiding<<}
fraaije voorkomen van den soldaat bewonderen; verbeeld u een' troep ongelukkigen, met een bronskleurig gelaat, wier havelooze kleeding (*) uit lompen bestaat, terwijl zij op het geluid van fluit en trom met versnelde schreden voortstappen, hebbende aan hun hoofd een' hunner landslieden, die met een zeer groot krom zwaard gewapend is - zoo zult gij een denkbeeld van het geregeld leger van mehemet-ali hebben. Een soldaat, die op schildwacht is, blijft niet staan met het geweer in den arm; hij zet zich op den grond neder, en brengt den tijd door met rooken.
De jonge Arabische krijgslieden beginnen meer en meer lust voor de dienst te toonen. Meermalen ziet men, dat zij, na onderwijs van den drilmeester ontvangen te hebben, onder elkander zich oefenen in de behandeling van het geweer.
De ligting van manschap voor de land- en zeemagt geschiedt op eene wijze, zoo als alleen plaats kan hebben onder eene geheel willekeurige regering en bij een volk, dat volstrekt geen denkbeeld van persoonlijke vrijheid heeft. Men zendt aan alle de Sheiks, of opperhoofden der dorpen, bevel, om ieder een zeker aantal der inwoners binnen een' bepaalden tijd te leveren, en ze naar Caïro of naar Alexandrië op te zenden, ten einde bij het leger te velde of op de vloot te dienen. Kan een Sheik het hem opgelegde getal niet vol krijgen, zoo moet hij zelf met zijne nabestaanden, in de plaats der wederspannigen, uittrekken. De voor de krijgsdienst bestemde lieden gaan, aan elkander gebonden met touwen, die het wegloopen beletten. Bij hunne aankomst schijnen zij weldra geheel andere menschen te worden. Deze lieden, welke men eerst zoo moeijelijk onder de vanen kon brengen, en die zoo hard behandeld moesten worden om hunne ongeschiktheid, vinden spoedig behagen in hunnen nieuwen toestand, zoodat ze, uitgezonden wordende, om ligtingen te doen, er een vermaak in stellen, om hunne nieuwe

{==482==} {>>pagina-aanduiding<<}
krijgsmakkers dezelfde gewelddadigheden aan te doen, welke zij zoo zeer verfoeiden, toen deze hun aangedaan werden.
De personen, die voor de zeedienst bestemd zijn, worden op den Nijl ingescheept. Om hen te herkennen, in geval van wegloopen, prikt men hun een anker boven op de hand. Als zij aangekomen zijn, oefent men hen in de behandeling van zeilen en geschut. Gewoonlijk leeren zij in weinig tijds alles met veel behendigheids verrigten. Wanneer een nieuw oorlogsvaartuig wordt uitgerust, bemant men hetzelve met oude matrozen, die hiertoe van de vloot uitgezocht worden. Dus kan de Pacha zich van het schip bedienen, zoodra het gereed is.
Zoo dikwijls mehemet eene ligting niet voltallig kan krijgen, zendt hij eene bende soldaten in de groote steden, om daar eene pressing te doen. Doch dewijl zoodanige handelwijze eene menigte personen aan de dienst der Europeanen zou onttrekken, laat men alle die genen los, welke door hunne meesters teruggevorderd worden; en dan stelt men hun eene veiligheidskaart ter hand, welke hen vrijwaart voor nieuwe kwellingen.
Behalve het geregeld leger, heeft de Pacha nog ongeregelde troepen, zamengesteld uit Albanezen en Kandioten voor de infanterie, en Arabische Bedouïnen voor de kavallerie. Het gezigt der eersten, die met yatagans en lange pistolen zijn gewapend, heeft iets verschrikkelijks voor den weerloozen mensch, die hen ontmoet. Als iemand op eene, naar hunne gedachten, onbescheidene wijze hen aanziet, kunnen zij weleens zeer onbeschoft daarvan verantwoording vragen. Er zijn geene Barbaren, die woester aanzien hebben, dan de Albanezen; zelfs Bedouïnen jagen minder schrik aan. Deze ongeregelde benden doen uitstekende dienst bij eene schermutseling en op eenen terugtogt.
Mehemet heeft zich inzonderheid toegelegd op het vormen van eene aanzienlijke zeemagt. Zijne vloot bestaat thans uit zes linieschepen, vijf groote fregatten, vijf korvetten, acht brikken en één kotter; bovendien

{==483==} {>>pagina-aanduiding<<}
zijn er nog zes branders en dertig transportschepen. De twee grootste oorlogsschepen, de Caïro en Akre, voeren elk 138 stukken en zijn beide bemand met 1500 koppen. De Mahallet-Ekeby en de Mansoura hebben elk 100 kanonnen en 1200 personen. De manschap der geheele vloot bedraagt 13,155, en het aantal der stukken is 1,302. Men staat verbaasd over zoodanige zeemagt, als men in aanmerking neemt, dat de Egyptische vloot aanmerkelijke verliezen in den slag van Navarino heeft geleden, en dat er slechts ééne zeehaven, die van Alexandrië, is. Maar welk eene drukte, welk een streng toezigt op de scheepstimmerwerf! Het is weinig tijds geleden, dat de Pacha slechts twee gewapende en bemande linieschepen had; thans bezit hij er zes, die zee bouwen, en vier staan er op stapel, waarvan twee van 100 en de beide anderen van 80 stukken. De werf is ruim genoeg, om vier groote schepen en één brik of korvet te gelijk te bouwen. In den zomer van 1833 heeft men een schip van 138 stukken te water gelaten, dat terstond naar de kusten van Klein-Azië werd gezonden. De zamenstelling van deze vaartuigen is wel niet zoo hecht als die der Engelsche schepen, maar voldoet evenwel aan het oogmerk, waartoe ze moeten dienen. De haven is zoo modderig, dat men genoodzaakt is, de groote schepen van stapel te laten loopen, vóór dat ze geheel voltooid zijn. Bijkans al het scheepstimmerhout komt uit de bosschen van Klein-Azië. De Groote Heer heeft vroeger het vellen der boomen begunstigd, welke met weinig kosten op Turksche of Egyptische schepen vervoerd worden. De andere benoodigdheden, als kanon, kruid en lood, worden meestal door Engeland geleverd.
De spoed, waarmede men schepen bouwt te Alexandrië, komt echter niet enkel van de waakzaamheid des gebieders, maar grootendeels ook van de menigte werklieden. Zoolang de vloot op de reede is, laat mehemet de helft der matrozen op de werf arbeiden. De dag, waarop een schip te water loopt, is een feestdag voor al het volk, Zoodra hetzelve drijft, hoort men het geschut der vloot en batterijen bulderen; de soldaten, die aan de haven geschaard staan, doen eene algemeene losbranding, en de Pacha, die zelf altijd de hoofdpersoon bij het feest is, geeft een rijk geschenk aan den scheepstimmerman.
De werkplaatsen van het tuighuis zijn niet minder merkwaardig, dan de werf voor de oorlogschepen. Men ziet,

{==484==} {>>pagina-aanduiding<<}
dat mehemet-ali zijne onderdanen wil vormen tot bekwame lieden, en men bewondert hunne vorderingen in de werktuigelijke kunsten. Daar bewerkt men het metaal tot versiering van het schip; timmerlieden, schrijnwerkers enz. beijveren zich, om ieder het zijne toe te brengen, terwijl smeden en anderen zich bezig houden met de wapening. De lijnbaan is vooral bezienswaardig; men vindt er weinige zoo fraai in Europa.

(Het vervolg en slot hierna.)




Tafereelen uit het maatschappelijk leven der Noord-Amerikanen.

(Vervolg van bl. 398.)

De Zeereis. - Charlestown. - Afscheid van den Lezer.

Tegen den winter kwamen wij van ons uitstapje in het binnenland weder naar Philadelphia terug. Wij hadden vele slechte wegen, maar de zonderlingste bruggen en kanalen gezien. Razend huilden de winterstormen, en, gelijk veelal ieder menschenkind zich schijnt te verbeelden, dat zijn eigen dierbare persoon het middelpunt is, waarom de geheele wereld draait, zoo dachten ook wij, dat de orkanen ons vertrek naar het zuiden wilden beletten. Maar wij hadden niet vergeefs zoo langen tijd Amerika's lucht ingeademd; de reiswoede had ook ons nu eenmaal aangegrepen, en wij besloten, den strijd tegen de hoofdstoffen te wagen.
Behalve de aanstekende ziekten, zijn hier nog twee aan het land eigene krankheden, namelijk maagkwalen en borsttering. Voor de gele koorts is geen middel. De overladen maag wordt met bevervet gereinigd, en tegen de tering schrijft de Doctor des winters eene reis naar het zuiden voor. Men kan dus verzekerd zijn, in dit jaargetijde steeds een talrijk gezelschap uit de zoogenaamde groote wereld op de overvaart te zullen aantreffen. Om evenwel met het meeste genoegen te reizen, moet men, althans van Philadelphia, eerst weder een weinig noordwaarts zich begeven; want alleen van New-York varen geregeld pakketbooten op alle havens en terug. Elke week zeilen er twee naar Charlestown af; men

{==485==} {>>pagina-aanduiding<<}
betaalt dertig dollars, waarvoor men dan tevens zeer goed eten heeft, maar voor den drank moet men zelf zorgen, of dien onmatig duur van den maitre d'hôtel koopen. De Kapiteins van deze schepen zijn zeer aardige, beschaafde menschen en bekwame zeelieden. De reis duurt gewoonlijk omstreeks de acht dagen; dezelve wordt echter meermalen eerst in vier weken, en soms ook in vier dagen volbragt. Daar is gelegenheid, om voor minder geld de reis te doen. Men betaalt dan slechts vijftien dollars; doch deze schepen zijn kleine brikken - de kost, welken men krijgt, is gelijk het gezelschap, dat men aantreft, en de bevelhebbers van de weleens lekke vaartuigen kunnen juist geene aanspraak op welgemanierdheid en kennis maken. Zij geraken soms verdwaald, weten niet, waar zij op zee zijn, komen eindelijk nog gelukkig ter bestemde plaatse, en verwonderen zich dan over hunne eigene bekwaamheid. Men heeft dus eigenlijk geene keus. Ook gingen wij, zonder lang bedenken, aan boord van de fraaije pakketboot Amalia, en zeilden met het schoonste weder af. Hoe veel een vriendelijk en voorkomend Kapitein tot veraangenaming van zoodanige reis bijdraagt, zal ieder ondervonden hebben, die ooit zulken togt deed. De Amalia werd gevoerd door Kapitein perry; men kan hem niet genoeg prijzen wegens zijne zorgvuldigheid voor de reizigers. De inrigting op de schepen voor deze vaart is beter, dan die op de pakketbooten van Havre. De slaapplaatsen zijn van de eetzaal slechts afgescheiden door gordijnen, welke men naar believen kan vooruitschuiven - een groot gemak voor de genen, die ligt zeeziek worden, en voor allen, die de inkerkering in eene enge kajuit niet kunnen verdragen. Men leeft hier dus in geene zoo strenge afzondering, terwijl echter de welvoegelijkheid niet het minste wordt verwaarloosd. Ligt iemand een weinig krank achter zijne gordijnen, zoo
neemt hij evenwel deel aan het gesprek in de zaal, en er is geen beter middel tegen de zeeziekte, dan afleiding en soms een glaasje porter-bier.
Zelden misschien komt op een Amerikaansch schip een zoo vrolijk gezelschap bijeen, als wij op de Amalia aantroffen. Eene jonge vrouw van New-York, welke de tering reeds in zoo hoogen graad had, dat de zuidelijke lucht haar niet meer hielp, was door de geneesheeren tot een aanhoudend verblijf op zee veroordeeld geworden. Men is namelijk van meening, dat deze ziekte in hare ontwikkeling geheel stil-
{==486==} {>>pagina-aanduiding<<}
staat, zoo lang de lijder of lijderes zich op zee bevindt. En de teringachtige vrouw scheen ook inderdaad op het schip zich zeer wel te bevinden. Niet tevreden met de beweging van het vaartuig alleen, had zij haren schommelstoel medegenomen, waarop zij den ganschen dag zat, ten einde alzoo het genoegen van eene dubbele slingering te hebben. Zij had bij zich hare jeugdige dochter, en bovendien tot gezelschap eene vriendin, die beide het hare tot het aangename onderhoud toebragten. Eene schoone Fransche vrouw, die naar Florida reisde, alwaar haar man het opzigt over het maken der haven van St. Augustin had, vervrolijkte allen door hare levendigheid en geestige invallen zoo zeer, dat een rijk Engelschman, wien de miltzucht op zee en te land omdreef, zijne kwaal geheel vergat, en, ten gevalle der Fransche vrouw, eene heuschheid toonde, die het gansche gezelschap te stade kwam. Hij had zich rijkelijk voorzien van de fijnste wijnen en van lekkernijen uit alle werelddeelen; met den Kapitein deelde hij dus de rol van heer des huizes, en deze overvloed van versnaperingen droeg niet weinig bij, om de vrolijke stemming te onderhouden en te verhoogen. Onuitputtelijk in luimige invallen was een jonge Schot. Wanneer het gezelschap verzadigd van vrolijkheid scheen; wanneer het vuur van het gesprek verflaauwde, en slechts spaarzaam nog puntige gezegden, als enkele vonken, opglommen; wanneer men
slechts zachtkens en niet meer hartelijk lachte, zoodat de lever kon schudden, dan nam onze Schot zijne guitar, en zong daarbij, in den tongval van zijn land, met eene voortreffelijke stem, een berglied, eene oude Schotsche romance, zoo als hij er in menigte kende, of improviseerde. Bovendien niet onervaren in het buikspreken, bootste hij alle instrumenten na, en gaf ons, onder begeleiding van zijne guitar, de zeldzaamste concerten, waarbij het noch aan oorspronkelijkheid, noch aan harmonie ontbrak. Een jong Amerikaan, die voor een' kenner van de toonkunst, en bijzonder voor een' zanger wilde doorgaan, viel ook dikwerf mede in. - Zoo ging de lange avond voorbij, en men legde zich vergenoegd ter ruste.
Drie dagen en twee nachten waren wij met zoo gunstigen wind gevaren, dat wij, ondanks het jaargetijde, - het was omstreeks kerstijd - reeds de aangename warmte van het zuiden begonnen te ontwaren. De Kapiteins hebben niet gaarne, dat men hun vraagt, wanneer zij denken aan te komen; het

{==487==} {>>pagina-aanduiding<<}
nieuwsgierig verlangen der reizigers blijft dus altijd onbevredigd. Intusschen deed het vergenoegde gelaat van den Kapitein, en de groote beweging onder het scheepsvolk, inzonderheid het afspoelen en opknappen van het schip, ons besluiten, dat wij den volgenden voormiddag wel te Charlestown zouden binnenloopen; want de Amerikanen bevlijtigen zich steeds, om eene haven zoo binnen te komen, alsof het schip zoo even van stapel geloopen ware. Alles moet er zindelijk en netjes uitzien. De matrozen zijn niet gekleed, als kwamen zij van het moeijelijk en morsig werk eener zeereis, maar alsof zij ten dans gingen. Toen des avonds zelfs zeil werd geminderd, om de snelle vaart van het schip te vertragen, en Kapitein perry met Lord marshal, zoo als hij boertende den Engelschman noemde, reeds afspraak maakte, om een feestelijk avondeten met elkander te hebben, dacht ieder stellig, den volgenden morgen op het vaste land te ontbijten.
Het is opmerkelijk, dat eene reis over zee zoo veel aantrekkelijks heeft. Velen althans, die eenmaal de onaangenaamheden daarvan ondervonden hebben, verlangen er toch weder naar. Ik geloof, dat het trotseren des gevaars een eigen genoegen medebrengt. Het is eene stoute bewustheid, daar op de golven te zweven tusschen leven en dood, en dan met een opgeruimd gemoed te genieten, wat het oogenblik aanbiedt. Nadert men eindelijk het land weder, dit gezigt heeft voor een' ieder nieuwe bekoorlijkheid, en reeds vooraf, zoodra men de landlucht, met de aangename uitwasemingen van grond en planten, bemerkt, begint men zich zoo ligt, zoo vrolijk te gevoelen - de onaangenaamheden der zeeziekte houden op. Evenwel is nog niet alle gevaar te boven. De zeelieden verwachten veelal geenszins het beste, of verklaren zich althans niet duidelijk; onkundige reizigers daarentegen geven zich gaarne aan hun gevoel over. Zoo plaatsten ook wij allen ons aan den avonddisch, en waren vrolijker, dan ooit.
Terwijl ons gesprek zeer levendig was, kwam de stuurman binnen, en bragt het berigt, dat geheele troepen van dolfijnen ons kwamen tegenzwemmen. Men liep op het dek, om ze te zien; men wierp harpoenen, en ving er eenen. Daar deze dieren gewoonlijk voor den wind af zwemmen, was hunne verschijning niet het gunstigste voorteeken voor ons volgend ontbijt in Charlestown; wij lieten ons daardoor

{==488==} {>>pagina-aanduiding<<}
evenwel niet storen in ons genoegen, maar schenen veeleer boven alles ons te willen verheffen. Het was Zaturdagavond; de Methodist en de Kwakers haalden hunne Bijbels voor den dag, legden die op de tafel, en begonnen zich voor te bereiden tot den nabijzijnden Zondag. Van tijd tot tijd kreeg de Methodist eene krampachtige trekking in de vingers, en vervolgens ook dergelijke beweging in de armen; de Kwakers hoesteden, maakten de keel ruim en snoten den neus. De Methodist, het gevaar ziende, dat men hem niet zou hooren, begon terstond luidop te lezen en voorts te prediken. Toen hij zijne stem verhief, was ons gesprek zeer luidruchtig; doch plotseling werd het geheel stil - men hoorde niets, dan den prediker, en, hetgeen te voren geheel onopgemerkt was gebleven, het klotsen der golven tegen het schip. Allengs werd het geraas sterker en het slingeren steeds geweldiger. Schotels, borden en glazen vlogen op tafel door elkander; de oppassers raapten de overblijfselen bijeen, en kropen daarmede op de knieën naar het buffet; de mannen vielen van de banken; de vrouwen hadden moeite, om op de kooijen te komen - met handen en voeten klemden zij zich daar vast, en de schommelstoel slingerde wonderlijk in de kajuit om; niemand waagde het, denzelven te grijpen; ieder ontweek slechts, zoo goed hij kon. Eindelijk kwam de Kapitein, die sedert het verschijnen der dolfijnen zich niet van het dek had verwijderd, even in de kajuit; afgemat van vermoeijenis, wierp hij echter een touw om den slingerenden stoel, bond dien vast, opdat hij geen glazen of spiegels zou verbrijzelen, sprak woorden van troost en bemoediging tot het gezelschap, en begaf zich nu weder naar boven op zijnen post. De Methodist zat nog steeds, hield met de eene hand zich vast aan de bank, met de andere den Bijbel benevens een licht op de tafel, en predikte maar voort. De
Kwakers met hunne Bijbels rolden over het vloerkleed. De woede van den storm nam meer en meer toe; met donderend geraas stortten de golven op het schip; in onze kajuit geraakten een paar koffers los, die met touwen onder de slaapplaatsen vastgemaakt waren geweest - dezelve werden in ons eng verblijf geweldig heen en weder geworpen, zoodat de fraaiste spiegel daardoor in stukken sloeg. Eindelijk brak ook het touw, 't welk den schommelstoel had bedwongen, en nu scheen die het verzuimde met ver-
{==489==} {>>pagina-aanduiding<<}
dubbelden woeker weder in te halen. Het was pikdonker; de lampen waren verbroken en de lichten uitgegaan.
Drie volle dagen duurde deze orkaan. Waren wij spoedig tot digt bij Charlestown gekomen, nog schielijker geraakten wij veel verder, dan wij ooit geweest waren, daarvan verwijderd; want als de wind eindelijk wat ging liggen, en de zee een weinig bedaarde, bevonden wij ons in het gezigt van Boston, 130 mijlen benoorden New-York. Een frissche noordewind bragt ons echter weldra weder in den regten koers.
Als de wind draait, en, gelijk hier het geval was, de naar het noorden bewogene zee dan in eene tegenovergestelde rigting zich begint te bewegen, wordt het schip door deze tegenstrijdige werking derwijze geslingerd, dat het niet te verdragen is. Tegen den avond nu liepen de golven niet meer zoo hoog als bergen, maar begonnen vroeger en op geringere hoogte te breken. Als vuur verlichtte het schuim des woelenden waters den donkeren nacht, en een gloed scheen op zee te drijven - de Oceaan was als in brand. Zag men van het dek in de diepte neder, zoo aanschouwde men eene ontelbare menigte kleine vuurklompjes, die menigwerf door de golven op het schip geworpen werden, waar men dezelve dan met een handvol waters kon opnemen, zonder dat ze den glans verloren. Dezelve schenen slijmige kogeltjes te zijn, zoo glibberig, dat men ze alleen met eene hoeveelheid waters kon houden. Ik hield dezelve voor polypen, met eenen glans, gelijk dien der bekende glimwormen, en ik deed eenige in eene flesch; maar noch van slijm, noch van glans was vervolgens eenig spoor in het glas te zien. Deze phosphorische zelfstandigheden komen, zoo als men zeide, veelvuldig voor in den Atlantischen Oceaan, vooral wanneer men meer noordwaarts stevent.
Wij ondervonden de verandering van het luchtgestel, waarin de storm ons geworpen had. De koude was zoo scherp en doordringend, dat men vuur moest maken, om te verwarmen. Hiertoe bedient men zich veelal van steenkolen uit Liverpool, die overal in Amerika in groote menigte verkocht worden. Ik heb nooit kunnen begrijpen, waarom men dezelve bij voorkeur gebruikt. Amerika heeft zelf uitmuntende steenkolen, die, zonder de minste onaangename lucht, met eene schoone blaauwe vlam branden, bijkans geheel verteren, eene sterke hitte geven, en altijd nog iets goedkooper komen, dan die, welke uit Engeland aangevoerd worden. De

{==490==} {>>pagina-aanduiding<<}

Liverpoolsche kolen branden vlug, maar laten een vrij groot, morsig overblijfsel achter, en verspreiden eenen stank, die op schepen zeer geschikt is, om de misselijkheid te vergrooten, welke door het onstuimig weder wordt veroorzaakt. De Amerikanen en Engelschen zijn hieraan gewoon, en schijnen zoodanige lucht gaarne in te ademen; ik had liever wat koude verdragen, om den onaangenamen damp te vermijden, welke volstrekt niet uit de kajuit wilde trekken. Ik verheugde mij dus zeer, dat de stevige noordewind ons in weinige dagen zuidelijker luchtstreek deed naderen. Den vijfden dag bevonden wij ons reeds weder voor Charlestown, namen tegen den avond eenen loods aan boord, en gingen voor anker, om te wachten, tot dat de zee wat bedaarde, daar het binnenloopen van die stad wegens klippen zeer gevaarlijk is. De loods had echter niet wél gerekend - een nieuwe storm was in aantogt, en dreigde reeds ons van de ankers te rukken. Wij bevonden ons nu te midden van klippen; de zee begon op nieuw vreeselijk te woelen; wij moesten de haven binnenloopen, of schipbreuk lijden. Een half uur van daar is eene lange bank van rotsen, die de haven insluiten; men noemt dezelve daarom ook la Barre. Groeit de rots aan, of zakt het water? Hieromtrent verschillen de meeningen; intusschen is het zeker, dat de ondiepte van jaar tot jaar toeneemt. Men heeft dus reden, om te vreezen, dat Charlestown eindelijk geheel zal ophouden eene zeestad te zijn. Tusschen deze klippen moesten wij thans met onstuimig water doorvaren. De loods hield de zaak voor onmogelijk. Onze Kapitein beweerde, dat wij het buiten de klippen niet konden houden en dus stellig vergaan zouden, weshalve men het uiterste behoorde te wagen. Doch de loods bleef doof voor alle verstandige redenering, tot dat de Kapitein eene flesch rum nam, daarmede zijne twijfelingen bestreed, en alle tegenbedenkingen oploste.
Met angstige bekommering had men den uitslag van dien strijd afgewacht - met ontzetting zag men de uitvoering van het genomen besluit te gemoet. De ankers werden geligt, de zeilen ontrold; gelijk een bal werd het schip, herwaarts en derwaarts, op en neder geworpen - lucht en water schenen om den buit te kampen. De mannen waren allen op het dek; de vrouwen bleven in de kajuit - hier heerschte eene doodsche stilte, maar de zee kookte en bruiste. Daar kwam plotseling een verschrikkelijke schok; men hoorde een akelig

{==491==} {>>pagina-aanduiding<<}
angstgeschrei en het stooten van het schip tegen de rots, en, eer men zich kon bezinnen, stootte het vaartuig nog eens, en terstond daarop ten derdemale. Hoe aangenaam klonken in aller ooren de woorden van den Kapitein: Nu hebben wij het gewonnen! Zoo riep hij na eene korte poos, ijlde naar beneden in de kajuit, en bragt de blijde boodschap aan de vrouwen, terwijl de heeren op het dek elkander van vreugde omarmden en de matrozen een luid gejuich aanhieven. Hadden wij al geene heldendaad verrigt, wij hadden toch een stout waagstuk volbragt. Wij voeren dus zegepralend de haven binnen, terwijl de woeste zee achter onzen rug woelde. Niets schijnt spoediger vergeten te worden, dan het leed, dat men op zee heeft doorgestaan. In eene fraaije boarding (kosthuis), bij Mistr. macdonald, begaf zich het gansche reisgezelschap van de Amalia, en daar bragten wij een' zoo genoegelijken avond door, als ik mij maar weinige in mijn leven weet te herinneren.

(Het vervolg en slot hierna.)

Zonderlinge lotgevallen eener prinses uit het huis van Brunswijk.

Te Brussel woonde, omstreeks het jaar 1760, in de grootste afzondering, eene bejaarde Dame, Mevrouw d'aubant genoemd. Hare voornaamste bezigheden bestonden in het waarnemen van de Godsdienst, en in het uitoefenen van eene uitgebreide weidadigheid jegens de armen uit hare buurt, die haar als hunne weldoenster beschouwden. Eenige jaren had zij reeds doorgebragt met het betrachten dezer pligten, zonder bij de grooten en aanzienlijken opgemerkt te worden, en schijnbaar zonder eenige betrekkingen van bloedverwanten of vrienden te hebben. En echter was niemand in de stad van hooger afkomst, noch door een aanzienlijk huwelijk tot schoonere verwachtingen geregtigd; niemand der ingezetenen had waarschijnlijk zulk eene groote afwisseling van voor- en tegenspoed gesmaakt, of zulk eene ongeloofelijke, ja romaneske verandering van fortuin ondervonden.
Lodewijk rudolf, Hertog van Brunswijk Wolfenbuttel, huwde met christina louisa, Vorstin van Oettingen, welke hem drie dochters baarde. De oudste, eliza-
{==492==} {>>pagina-aanduiding<<}

beth christina, trad in den echt met karel VI, Keizer van Duitschland, en leidde in de naauwgezette etiquette van het Oostenrijksche hof een onopgemerkt, weinigbeteekenend plantenleven. Zeer verschillend hiervan was het lot harer jongste zuster, Prinses charlotta louisa, (de tweede dochter, antoinetta amelia, huwde met ferdinand albert, Hertog van Brunswijk Bevern) schoon ook zij bestemd was, om aan een Keizerlijk huis verbonden te worden. Den 25 October 1711 werd zij de gade van alexis petrowitz, Grootvorst van Rusland en oudste zoon van Czaar peter den grooten. De huwelijksplegtigheid werd voltrokken te Torgau, in Duitschland. De jongeling was tweeëntwintig jaren oud, van een woest karakter, dat door zijne gewone buitensporigheden en uitspattingen nog woester en ontembaarder was geworden. Men zegt ook, dat hij van zijne ongelukkige vrouw den geweldigsten afkeer had, ja niet minder dan driemaal pogingen aanwendde, om haar te vergiftigen; doch door spoedige hulp ontkwam de Vorstin telkens het gevaar. De barbaarsche echtgenoot ging echter voort haar te mishandelen; en er was niemand aan het Russische hof toen aanwezig, die des Prinsen onbeschoftheid konde beteugelen, dewijl peter en katharina op eene buitenlandsche reis afwezig waren.
Eens eindelijk, toen de Prinses in de achtste maand harer zwangerschap was, viel de echtgenoot haar met grooter woede aan dan ooit, wierp haar ter aarde, mishandelde haar deerlijk, en liet haar badende in bloed achter. Zonder zich te verwaardigen eenig verder onderzoek aangaande zijn rampzalig slagtoffer te doen, vertrok hij dadelijk naar een zijner landverblijven. Het gevolg dezer gewelddadigheid was eene ontijdige verlossing, waarvan hare dienaars besloten gebruik te maken, om haar voor altijd uit de handen des onwaardigen gemaals te bevrijden. Men zond hem eenen koerier met het berigt van den dood der Prinses. De Grootvorst vaardigde dadelijk een bevel uit, om haar terstond en zoo eenvoudig mogelijk bij te zetten, daar hij door spoed en geheimhouding hoopte voor te komen, dat het publiek zijne handelwijze omtrent haar vernam. De begrafenis had dien ten gevolge op die wijze plaats; doch in de doodkist was slechts een houten blok. Ondertusschen, terwijl alle Europesche hoven rouwgewaad droegen over haren vermeenden dood, ontsnapte de Prinses uit het paleis, dat haar tot gewoon verblijf diende.

{==493==} {>>pagina-aanduiding<<}

Aan het hof der Vorstin bevond zich toen juist de Gravin van Königsmark, eene der gewezene matressen van augustus II, Koning van Polen, aan wier bijstand en zorg de Prinses voornamelijk hare ontsnapping had te danken. De Gravin verzamelde voor haar alles, wat aan geld of juweelen in het paleis gevonden werd, gaf haar een' bejaarden, vertrouwden dienaar, die Fransch en Duitsch sprak, en eene kamenier van hare eigene bedienden mede. Aldus begeleid, nam de Prinses de reis aan naar Parijs, en bereikte die stad zonder eenig ongeval; maar uit vrees, dat men haar in deze hoofdstad zoude herkennen, nam zij het besluit, naar Amerika te vertrekken. Met dit doel begaf zij zich naar Lorient, uit welke haven de schepen der Westindische Compagnie, aan welke de Koning had toegestaan eene volkplanting naar Louisiana te zenden, gewoonlijk onder zeil gingen.
De Vorstin scheepte zich in op eene pakketboot met achthonderd andere Duitschers, die insgelijks naar de pas gevestigde volkplanting vertrokken. De getrouwe knecht, die aan boord voor haren vader doorging, en de kamenier bleven haar vergezellen. Behouden bereikte men de plaats der bestemming, waar de verschijning van de jonge en schoone vreemdelinge in zulk een woest oord geene geringe verwondering baarde. De Ridder d'aubant, een Officier van verdienste, die te voren in Petersburg was geweest, om naar eene plaats in Russische dienst te dingen, bevond zich toen ook in de kolonie, en herkende dadelijk de Prinses. Eerst konde hij het getuigenis zijner oogen ter naauwernood gelooven; doch na haar meermalen gezien, haar voorkomen, houding en gelaatstrekken naauwkeurig opgenomen te hebben, kon hij niet langer twijfelen, of de onbekende balling was dezelfde persoon, die hij vroeger in den glans van een luisterrijk hof had gezien. Hij was voorzigtig genoeg, deze ontdekking aan niemand mede te deelen; doch, daar hij een levendig belang in het lot van zulk eene doorluchtige balling stelde, trachtte hij de nadere kennis en het vertrouwen van den reeds genoemden ouden, getrouwen dienaar te verwerven.
Eindelijk gaf de oude man hem te kennen, dat hij en zijn huisgezin zich gaarne aan de oevers der Missisippi wilden nederzetten, en dat hij met dit oogmerk eene toereikende somme gelds had medegebragt: te gelijk stelde hij den Ridder

{==494==} {>>pagina-aanduiding<<}
voor, zich met hen in deze onderneming te vereenigen. D'aubant nam dit volgaarne aan, voegde zijne fondsen bij die der vreemdelingen, en nam de besturing der gansche zaak op zich, waartoe hij ook door veelvuldige ervaring bijzonder geschikt was. Zoo was hij dagelijks in gelegenheid de Prinses te zien, allen ijver in hare dienst aan te wenden, en haar bij elke gelegenheid de eerbiedigste verknochtheid en belangstelling te toonen. Eens, dat hij zich geheel alleen met haar bevond, konde hij zich niet langer bedwingen haar zijne ontdekking mede te deelen, wierp zich voor hare voeten, en beleed, dat hij haar herkend had. Deze bekentenis veroorzaakte in het eerst bij de Prinses niet minder verbazing dan bekommering; maar toen zij op de voorzigtigheid en verknochtheid lette, die zij bij den Ridder had opgemerkt, stelde zij zich welhaast gerust. Zij vergenoegde zich echter met hem voor zijne voorkomende belangstelling te bedanken, en hem door eene plegtige belofte tot de diepste geheimhouding te verpligten.
Niet lang na deze ontmoeting bragten Europesche nieuwspapieren te Nieuw-Orleans de tijding van den val en dood des Grootvorsten alexis petrowitz. Daar de Prinses nu in Europa burgerlijk dood was, en zich in den onbekenden, maar gerusten toestand, waarin het lot haar had geworpen, zeer gelukkig bevond, verkoos zij liever in de Nieuwe Wereld te blijven, en hare betrekkingen in het andere halfrond van haar bestaan onkundig te laten. Weldra was zij ongelukkig genoeg, haren getrouwen dienaar door den dood te verliezen, die haar over de halve aarde was gevolgd. De Prinses, door droefheid overstelpt, was alsof zij haren eenigen vriend had verloren. Maar de verdubbelde vlijt en werkzaamheid van d'aubant, die de besturing harer zaken geheel op zich nam, gaf haar nieuwe krachten, om de zwarigheden door te worstelen. De eerbiedig-teedere gevoelens, door den Ridder voor haar gekoesterd, ontsnapten hare opmerkzaamheid niet: hij toch scheen alleen te leven om hare wenschen te bevorderen en te volbrengen, zelfs vóórdat zij dezelve nog geuit had; hij behandelde haar te gelijk met den aan Vorsten verschuldigden eerbied, bragt al zijn' tijd door in het zoeken naar middelen, om haar de smarten te doen vergeten, en alle vertroostingen en genoegens te verschaffen, die zulk een onbebouwd land kan opleveren. Zijne verdiensten, zijne bekwaamheden en zijn ijver maakten eindelijk, om

{==495==} {>>pagina-aanduiding<<}
kort te gaan, zulk eenen indruk op de Prinses, dat zij hem hart en hand schonk. Zoo was dus eene Prinses, uit een der regerende huizen gesproten, de weduwe des erfgenaams van het uitgebreidste rijk der aarde, de zuster der Duitsche Keizerin, nu verbonden aan eenen Kapitein der Infanterie, in een land door Negers bevolkt, in het midden van barbaarsche volken gelegen. Het pas gehuwde paar leefde gelukkig, en worstelde tevreden door alle de moeijelijkheden en bezwaren, aan het verblijf in eene pas gevestigde volkplanting onafscheidelijk verknocht: de Prinses rekende het niet beneden zich, haren man in het arbeiden de behulpzame hand te leenen. De tijd snelde spoedig henen, en de Hemel zegende hunnen echt met eene dochter, welke Mevrouw d'aubant zelve zoogde, en hare moedertaal, het Duitsch, leerde.
Nadat eenige jaren in stil huiselijk geluk op die wijze waren voorbijgegaan, werd d'aubant door eene ongesteldheid aangetast, die heelkundige hulp vereischte. Hij verkocht zijnen eigendom in Louisiana, en ging naar Parijs, om den verlangden bijstand aldaar te verkrijgen. Mevrouw d'aubant verpleegde haren man met de grootste teederheid. Terwijl de Ridder herstelde, ging zij somwijlen met hare dochter in de tuinen der Tuileries wandelen. Terwijl zij nu eens Duitsch met haar sprak, naderde hen de Graaf van Saksen, die hetzelfde pad wandelde en door den klank zijner moedertaal getroffen werd. Hoe stond hij verbaasd, in de oudste der beide vreemdelingen de Russische Prinses te herkennen, die zoo wel hij, als de overige wereld, reeds vóór vele jaren overleden waande. Hij maakte haar zijne ontdekking bekend; doch Mevrouw d'aubant verzocht hem dringend dit geheim te houden, en verhaalde hem, op welke wijze de Gravin van Königsmark hare ontsnapping uit Petersburg had begunstigd. De Graaf van Saksen beloofde haar dit ten opzigte van bijzondere personen in het algemeen, doch gaf tevens te kennen, zich verpligt te gevoelen, hiervan aan den Koning berigt te geven. De Prinses smeekte hem, dit ten minste niet vóór het einde van drie maanden te doen. De Graaf stemde er in toe, en verzocht verlof, haar nu en dan te mogen bezoeken, hetgeen hem werd ingewilligd, onder beding van nooit dan des avonds en alleen te komen.
Ondertusschen was de Ridder d'aubant hersteld, doch vond zijn vermogen nagenoeg versmolten. Hij verzocht en verkreeg van de Fransche Oostindische Compagnie de aanstel-
{==496==} {>>pagina-aanduiding<<}
ling als Majoor op het eiland Bourbon. Ondertusschen legde de Graaf van Saksen nu en dan bezoek bij de Prinses af, en, na verloop van drie maanden, ging hij haar zeggen, dat de tijd nu daar was, om haren naam aan den Koning bekend te maken; doch, bij hare woonplaats komende, vernam hij met de grootste verbazing, dat zij met haren man en haar kind naar Bourbon was vertrokken. De Graaf begaf zich nu dadelijk naar den Koning, om hem de geheele zaak te verhalen. De Minister werd oogenblikkelijk gelast, eenen brief aan den Gouverneur van Bourbon te schrijven, met bevel om Mevrouw d'aubant met de meeste achting en oplettendheid te behandelen. Ook schreef zijne Majesteit eigenhandig eenen brief aan de Koningin van Hongarije, schoon hij juist in oorlog met haar was, en gaf haar berigt aangaande het lot harer tante. De Koningin beantwoordde dezen brief dankbaar, en zond tevens eenen anderen, om aan Mevrouw d'aubant ter hand gesteld te worden, waarin zij verzocht werd, haren man en hare dochter te verlaten en aan het hof te komen, terwijl de Koning van Frankrijk voor beiden zorg zoude dragen.
De Prinses sloeg dit aanbod eens voor altijd af, en bleef tot het jaar 1754 op Bourbon, toen zij, na verlies van echtgenoot en dochter beide, als weduwe naar Parijs terugreisde. Van daar vertrok zij naar Brussel, en bleef daar tot haren dood in hoogen ouderdom. Zij leefde van een pensioen van zestigduizend gulden, haar door het huis van Brunswijk geschonken; en hiervan besteedde zij drie vierde gedeelte in werken van liefdadigheid en welwillendheid.
[Dit belangwekkend verhaal deelt Lord dover mede op gezag van den Heer bossu, den Franschen reiziger in Noord-Amerika, wiens reizen in Louisiana zeer bekend en geacht zijn, en die in de provincie zelve met de omstandigheden van deze gebeurtenis bekend was geworden.]




Uittreksel uit eenige berigten en aanteekeningen over ijzeren wegen, enz.

(Vervolg van bl. 403.)

Vóór eenige jaren werden er in Engeland proeven genomen met zware schepen, waarin twee stoomwerktuigen van mansley en Co. geplaatst waren. Deze schepen voeren
{==497==} {>>pagina-aanduiding<<}
verscheidene dagen in zee, en doorliepen 2470 Engelsche mijlen in 269 uren en 4 minuten, dat is 9 Eng. mijlen (bijna 2 Pruissische mijlen) in het uur, of 13½ voeten in de seconde; derhalve nog eens zoo snel als de stoombooten op den Rhijn, maar op verre na zoo snel niet als de stoomwagen the Sampson, welke 4 2/7 Pruiss. mijlen in het uur liep.
Wij hebben boven gezien, dat de genoemde Rhijn-stoombooten in 4 jaren 689 reizen van 40 mijlen deden, 't welk in het geheel 27560 Pruiss. mijlen uitmaakt. Er werden in de 4 jaren in het geheel 147725 personen en 449121 centenaars aan goederen getransporteerd. De gezamenlijke opbrengst van alles bedroeg 598509 rthlr.
Niettegenstaande den algemeenen handelstilstand, werden er in 1830 door de stoomvaart alleen uit Holland 184616 centenaars aan goederen naar Keulen gebragt, 't welk door eene ingevoerde vermindering van den vrachtprijs van de Hollandsche havens naar Keulen à f 13:- per last (of 40 centenaars) waarschijnlijk nog vermeerderen zal. Tot de gezegde reizen van 27560 mijlen en transport van 449121 centenaars aan goederen en 147725 personen werden er in 4 jaren 22191180 
{== afbeelding 	==} {>>afbeelding<<}
    
 steenkolen gebruikt, welke 100869 rthlr. hebben gekost. Men berekent hiernaar, dat, om 1 centenaar 1 mijl ver te transporteren, er nagenoeg 2½ 
{== afbeelding 	==} {>>afbeelding<<}
    
 steenkolen gebruikt zijn geworden, waarbij het transport der personen niet medegerekend is. Het transport der goederen kost op deze vaart nagenoeg ⅔ silbergr. of 8 pfenn. per centenaar en per mijl; terwijl de tegenwoordige vracht te land 1 silbergr. 4 ds. per centenaar en per mijl bedraagt. De gezamenlijke onkosten dezer stoombooten bedroegen in de 4 jaren ruim 281072 rthlr.
De balans van 1830 gaf eene winst van ruim 56221 rthlr., die tot reservekas werd aangelegd, welke daardoor uit 118603 rthlr. bestond. Het geheele active vermogen van de Maatschappij bedroeg, na aftrek der schulden, ruim 392866 rthlr.; en wanneer hiervan de 1174 actiën met 234800 rthlr. afgetrokken worden, zoo blijft er een zuiver overschot van ruim 158066 rthlr., waarbij evenwel eene verminderde waarde der stoombooten van 140000 rthlr. moet worden in aanmerking genomen. - De Maatschappij heeft de stoomboot Prinz Friedrich, welke niet zeer snel voer, en 89320 rthlr. gekost had, voor f 60000 verkocht aan de Nederlandsche Stoombootmaatschappij, en de bij john cockerill gebouwde ligtere stoomboot, die Prinzessin Marianne, aangekocht.

{==498==} {>>pagina-aanduiding<<}

De gewone scheepvaart op den Rhijn heeft door de stoomvaart niet geleden, maar zelfs door vermeerdering van vertier langs den Rhijn gewonnen. Door den ijzeren weg echter zou dezelve merkelijk kunnen verliezen, dewijl de kosten der vracht billijker zullen zijn. Door den aanleg van den ijzeren weg tusschen Liverpool en Manchester heeft de kanaalvaart aldaar veel verloren, en de ijzeren weg zou dus ook voor de scheepvaart op den Rhijn nadeelig worden.
De Nederlandsche Stoombootmaatschappij onderhoudt eene geregelde stoomvaart tusschen Amsterdam en Keulen en tusschen Rotterdam en Londen, 't welk voordeelig op den middel- en boven-Rhijn werkt. In Holland is de stoomvaart algemeen zeer goed ingerigt en ook bij de Marine ingevoerd.
De Pruissische Rhijnlandsche Stoombootmaatschappij te Keulen heeft de beide stoombooten van de boven-Rhijnsche Maatschappij aangekocht en alles dienaangaande overgenomen. Deze Maatschappij kan zeer ter navolging worden aangeprezen.
Er bestaat een voorloopig ontwerp, om naar den tusschen Amsterdam en Keulen ontworpen' ijzeren weg eenen zijtak aan te leggen van Rotterdam over Gouda, Montfoort en Utrecht naar Soestdijk, die op 2 millioenen guldens kosten van daarstelling, f 223000 jaarlijksche inkomsten en f 20000 uitgaven berekend wordt. - Buitendien zijn er nog twee zijtakken geprojecteerd van den hoofdweg naar de koolmijnen aan de Roer, en naar de kalkgroeven bij Ratingen, waarvan er één ongeveer f 200000 kosten zal. - De geheele aanleg van Amsterdam en Rotterdam tot Keulen met de zijtakken zou ongeveer 11½ millioen guldens kosten, of
	6,388888	Pr.	th.
de ijzeren weg van Minden naar Keulen	2,500000	-	-
	_____	
dus van Minden over Keulen tot Amsterdam	8,888888	-	-
 of bijna 9 millioenen Pr. thalers. Waarlijk eene verbazende som, die zoo gemakkelijk niet te vinden is. Eene vermindering van zulke groote kosten, door eene verbetering der ijzeren wegen en spaarzame aanwending van dezelve, is derhalve eene der eerste behoeften.
In Holland, waar alles, wat den handel, de scheepvaart, den landbouw, de nijverheid en kunsten kan bevorderen, door de Regering en door het algemeen wordt aangemoedigd, heeft de Hollandsche Maatschappij der Wetenschappen te Haar-
{==499==} {>>pagina-aanduiding<<}
lem in het jaar 1832 eene vraag uitgeschreven omtrent den aanleg van ijzeren wegen in de Nederlanden, welke vóór 1 Jan. 1834 beantwoord moest worden. Intusschen is, vóór de openlijke verschijning van een antwoord, het ontwerp van een' ijzeren weg van Amsterdam en Rotterdam naar Keulen in de laatste maanden van 1833 bekend geworden, waardoor een gedeelte van deze prijsvraag als van zelve opgehelderd werd, dat namelijk een ijzeren weg in deze rigting voor Holland nuttig en wenschelijk zoude zijn. De aanzienlijke handelstand van de voornaamste handelsteden van Holland, Amsterdam en Rotterdam, zal wel de noodige kapitalen er voor weten daar te stellen, zoodat er dan alleen het technische vraagstuk overblijft.
De ijzeren weg, van Antwerpen naar Keulen ontworpen, is op 15½ millioen franken begroot, en zoude omtrent 500000 franken per mijl kosten. (*)
Volgens de Haarlemmer en Keulsche Couranten van 19 Dec. 1833, zou de aanleg van dezen weg in Keulen, bij bijzondere personen, eene toereikende ondersteuning vinden. - Behalve dezen, zijn er nog andere wegen van Antwerpen en Ostende af ontworpen, die over Charleroi naar het binnenste van Frankrijk zouden loopen, waar zij zich met den, van Havre of Calais en andere punten der kust aan het kanaal, naar Straatsburg geprojecteerden ijzeren weg vereenigen.
Volgens den Franschen Architect moreau, waren er tot heden toe slechts twee ijzeren wegen in Frankrijk, namelijk een van St. Etienne naar Lyon, en een van daar naar Andrézieux. Hij zegt, dat men zich reeds in 1831 bezig hield met het ontwerp van een' ijzeren weg van Parijs naar Orleans en Tours sur Loire en de Middellandsche Zee, en met een' anderen van Parijs naar Pontoise, welke nog voortgezet zal worden. - In de vergaderingen der Fransche Gedeputeerden in 1833 zijn er soortgelijke ontwerpen van ijzeren wegen van Parijs naar Calais, Boulogne, Straatsburg, Brussel enz. ter sprake gebragt. De Heer moreau verwacht van de daarstelling dezer ontwerpen een groot nut voor zijn vaderland.

{==500==} {>>pagina-aanduiding<<}

Volgens den Heer henze, heeft men in Rusland mede groote ijzeren wegen ontworpen; zoodat men ook daar met den tijd zoodanige verbindingen tusschen de Oostzee en de Zwarte Zee, van Petersburg over Moscou naar Odessa en naar andere grenzen, voor waarschijnlijk kan houden.
Een ijzeren weg van Petersburg over Moscou naar Odessa zou ongeveer 270 mijlen lang worden, en door een' stoomwagen, die dagelijks in 10 tot 12 uren slechts 30 mijlen, of 2 graden breedte, het oponthoud daarbij gerekend, aflegde, met eene vracht van ongeveer 3000 centenaars doorloopen kunnen worden. Dezelve zou, tegen 75000 Pr. thaler per mijl gerekend, in 't geheel 20½ millioen Pr. thaler kosten.
Een ijzeren weg tusschen Petersburg en Amsterdam zou ongeveer 300 Duitsche mijlen lang, en door een' stoomwagen in omtrent 10 dagen doorloopen kunnen worden. Deze weg zou omtrent 22 millioen Pr. thaler kosten.
Het is dan bij zulke groote geldsommen wel doelmatig en noodig, om spaarzamere en verbeterde middelen voor deze soort van wegen te zoeken; want, volgens de voorgaande berekeningen, zou een ijzeren weg ten minste driemaal zoo veel kosten als een gewone straatweg van klinkersteenen, zoo als die in Holland gebruikelijk zijn.
§ 3. Uit de voorgaande voorbeelden blijkt genoegzaam, hoe vele Staten van het Europesche vasteland ijzeren wegen trachten aan te leggen, om de rivieren en kusten te verbinden, en het handelsverkeer sneller en gemakkelijker te maken.
Naar de hierboven aangevoerde grootsche plannen te oordeelen, zal het dan ook niet te verwonderen zijn, wanneer het aanleggen van ijzeren wegen op ons vasteland meer en meer toeneme, en dat in het Noordelijke Duitschland ook eenmaal de ijzeren weg van Keulen over Pruissisch Minden, en voorts over Hannover, Brunswijk, Maagdenburg, Berlijn, Frankfort aan den Oder, Thorn, Koningsbergen en Memel geleid, en daardoor eene binnenlandsche gemeenschap van den Rhijn met de Wezer, Elbe, Oder en Weichsel, en met vele havens van de Noord- en Oostzee, tot stand gebragt worde.
Even min zou men zich eens in Zuid-Duitschland kunnen verwonderen over een' ijzeren weg, van den Rhijn omstreeks Manheim, of bij Frankfort aan den Main, beginnende, en

{==501==} {>>pagina-aanduiding<<}
loopende over Munchen naar Linz en Weenen, waardoor de Rhijn met den Donau en de Zwarte Zee verbonden werd. De binnenlandsche dwarsverbindingen tusschen de voorname ijzeren wegen van het noordelijke en zuidelijke Duitschland zouden dan ook waarschijnlijk, als gevolgen van den aanleg der beide hoofdrigtingen, ontstaan.

(Het vervolg hierna.)

Onverdraagzaamheid omtrent separatisten.

In het Zwitsersche Kanton Waadland, alwaar de Hervormde Godsdienst wordt beleden, werden sedert geruimen tijd lieden gevonden, welke van de algemeene Kerk zich afzonderden, en hunne eigene zamenkomsten in de woning van dezen of genen onder hunnen aanhang hielden. Reeds den 20 Mei 1824 vaardigde de Regering een streng bevelschrift tegen de zoogenaamde Momiërs uit, ten gevolge waarvan wel eens harde en onbillijke behandelingen plaats hadden. Onder meer anderen wordt één geval verhaald, dat ten bewijze strekt, hoe ligt de burgerlijke Overheid aanleiding tot iets kwaads kan geven, wanneer zij onvoorzigtig met hare bevelen zich mengt in zaken van Godsdienst en geweten. Zeker Vrederegter had vernomen, dat in een bijzonder huis godsdienstige zamenkomsten gehouden werden. Hij begreep, de vergadering te moeten storen en de Wet van 20 Mei 1824 toepassen. Met dit oogmerk trad hij de woning binnen. Zoodra het gezelschap hem bemerkte, zocht ieder een goed heenkomen. Slechts één man bleef zitten. De ambtenaar vroeg hem, wat hij daar deed. In plaats van te antwoorden, haalde die persoon een' roman van walter scott uit den zak, en liet denzelven zien. De Vrederegter sprak: ‘Dat laat ik gelden; doch zoo het een Bijbel geweest ware, zoudt gij met mij te doen gehad hebben.’ Een roman beveiligde dus voor regterlijke vervolging, waaraan het toonen eens Bijbels zou blootgesteld hebben!


{==502==} {>>pagina-aanduiding<<}

De biddende.

(Naar matthisson.)

Laura bidt! der Eng'len zangen 
Storten haar Gods vrede in 't hart. 
Nu beknelt geen leed haar' boezem; 
't Vurig bidden bant de smart. 
 
O, zoo klom, in 's werelds ochtend, 
Van der heuv'len bloementop, 
Abel's offer voor Jehova 
Naar den hoogen hemel op! 
 
Zie haar knielen, zie haar bidden, 
Reeds van hemelglans omstraald! 
Schooner werd zelfs de Onschuld nimmer 
Door een' Raphaël gemaald. 
 
Zij verneemt in 't suizend koeltje 
's Heeren tegenwoordigheid; 
Schouwt alreeds de heil'ge woonplaats, 
Waar de zegekroon haar beidt. 
 
Vroom en kinderlijk vertrouwen 
Zetelt in haar kuische borst; 
Engelreinheid woont in 't harte, 
Dat naar 't eeuwig leven dorst. 
 
Wie deez' Heil'ge neêr zag knielen, 
Werd met hooger heil bekroond; 
Zag reeds 't land, waar eeuw'ge vreugde 
Onder hemelpalmen woont. 
 
K. 
's Hage, 1834. 





Verlichten meer, dan aalmoes-geven.


Geven is een hoog genot, 
Weldoen zaligheid van 't leven; 
Geven is een sprank van God, 
Weldoen Jezus na te streven: 

{==503==} {>>pagina-aanduiding<<}

Amsterdam! gij kent dit heil; 
Veel hebt gij voor de armoê veil. 
 
Treft de roepstem uw gehoor: 
‘Stadgenoot, gedenk den armen!’ 
Gij kwaamt reeds die roepstem voor, 
Mild en vaardig in 't erbarmen: 
Wie Gods beeld in 't harte draagt, 
Wacht niet, tot men giften vraagt. 
 
Maar, hoe zalig 't geven zij, 
Smartlijk is 't, een gift te ontvangen; 
Schenk' de hand ook nog zoo blij, 
Drukkend blijft steeds de aalmoes prangen. 
Wanklank is ze in Gods gebied; 
't Muschje toch kent de aalmoes niet! 
 
Edeler weldadigheid, 
's Menschen adeldom meer waardig, 
Die hem hooger vreugd bereidt, 
Aan Gods beeld meer eigenaardig, 
Zijn wij, elk naar stand en licht, 
Den natuurgenoot verpligt. 
 
Die weldadigheid, zoo schoon, 
Sluit de schepping voor hem open; 
Wat Natuur hem spreidt ten toon, 
Kan hij voor geen schatten koopen: 
Licht en kennis, in den nood, 
Schaft hem eigen, eerlijk brood. 
 
Wat toch zijn wij zonder licht? 
Blinden, die in 't duister dolen; 
't Wezen van des menschen pligt 
Is en blijft ons steeds verholen: 
Licht en kennis, zij alleen, 
Heffen over 't dierrijk heen. 
 
Hem, wien beider invloed faalt, 
Spilt de zon vergeefs haar' luister; 
't Is een ronde schijf, die straalt, 
Een Sint Maartens-vuurtje in 't duister; 
En der nachtvorstinne licht, 
Slechts een menschen-aangezigt! 

{==504==} {>>pagina-aanduiding<<}

't Stargewelf, in al zijn pracht, 
Werelden, die om ons weemlen, 
Tuigen van Gods wondermagt, 
Die het denkend brein verheemlen, 
Is voor hem als vonkjes kruid, 
Die een sisser in zich sluit! 
 
Heel onze aardbol, met zijn' schat, 
Heeft voor zijn begrip geen waarde; 
Verder, dan hij zag of trad, 
Kent of denkt hij aan geene aarde; 
Wat er buiten hem bestaat, 
Schenkt hem vreugde, nut noch baat. 
 
Voor Gods schoone schepping koel, 
Die zelfs 't pluimgediert doet zingen, 
Mist ze alleen bij hem haar doel, 
't Stugge hart omhoog te dwingen; 
't Vee gelijk, door hem gemest, 
Heeft zij nooit zijn' blik gevest. 
 
Voor de fraaije kunsten dood, 
Streelt muzijk noch zang zijne ooren; 
Vruchtloos zong voor hem een Poot, 
Doet een Vrugt zijn toonen hooren, 
Spilt een Douw zijn' schilderschat 
Hem, die kleur noch klank bevat. 
 
Wetenschap, gesloten boek, 
Dat Beschaving moet ontsluiten, 
Maakt hem nimmer wijs of kloek; 
Vrees van binnen, angst van buiten 
Doen hem spooksels zien, waar wij 
God gevoelen, ons nabij. 
 
Onweêr, ons een weldaad, hem 
Een gerigt van Almagts-woede; 
Rampen, ons een Vaderstem, 
Hem eens Wrekers geeselroede; 
't Bijbelwoord, ons Hemelschat, 
Hem onvruchtbaar raadselblad. 

{==505==} {>>pagina-aanduiding<<}

Liefde, ons 't edelste genot, 
Hem het bloot instinct der dieren; 
Huwlijksmin, ons 't zaligst lot, 
Hem bedwang van rond te zwieren; 
Kindren, ons een Hemelgaaf, 
Hem de kluister van den slaaf. 
 
In den nutten werkmansstand 
Arbe dt hij als dommekrachten; 
Ieder werktuig in zijn hand 
Is schier zoo vernuftig te achten; 
Minder bruikbaar dan de stoom, 
Niet, als hij, vaak lui en loom. 
 
Ook als krijgsman automaat, 
Leer' hij vaardig exerceren, 
En, als draadpop in den Staat, 
Meê het vaderland verweren; 
Maar geen zedelijke kracht 
Heft hem boven 's vijands magt. 
 
Tuig het, jongste wondertijd! 
Waar de Vorst der Duisternisse 
Belgen voorging in den strijd, 
Schuw van licht, zwart van gewisse: 
Hollands luister, Hollands gloed 
Doofden straks hunn' straatkei-moed! 
 
Wèl ons, waar en Vorst en Volk 
In het reine daglicht wand'len! 
Licht is steeds een waarheidstolk; 
Kennis, bron van edel hand'len: 
Beider wacht aan grens en kust, 
En de Koning slaapt gerust. 
 
Wél deez' ed'le Maatschappij! (*) 
Eindloos veel mogt zij verrigten. 
Door haar voorbeeld toonde zij: 
‘Meer dan aalmoes is verlichten.’ 
Zij, door woord en schrift en daad, 
Blijft een steun voor Vorst en Staat. 
 
j.w. ijntema. 






{==506==} {>>pagina-aanduiding<<}

Vriendschap.


Amicus certus in re incerta cernitur. 


Als bij 't schat'rend feestgejuich 
Boordevolle bekers klinken, 
En de gasten, gul van hart, 
Vriendschap, eeuw'ge vriendschap drinken; 
Is dat vriendschap? Neen, voorwaar! 
Hoe welmeenend ook beklonken, 
't Is de vreugd van 't oogenblik, 
Die de harten doet ontvonken; 
Morgen, heeft men uitgerust, 
Is dat vuur weêr uitgebluscht. 
 
Jong'ling! als uw medgezel 
Tot het doen van slechte kuren, 
Wijl hij uwen vriend zich noemt, 
Listig u tracht aan te vuren; 
Is die knaap uw vriend? O neen! 
Die u doet uw' pligt vergeten, 
Schuw dien, ja veracht dien knaap, 
Schaam u, hem uw' vriend te heeten: 
Vriendschap, zoo gij 't wel beziet, 
Zonder deugd bestaat zij niet. 
 
Als ge, omstraald van roem en eer, 
U in aanzien ziet verheven, 
En elkeen, die u omringt, 
Vriendschapsblijken u wil geven; 
Is dat vriendschap? Neen, voorwaar! 
Hoe men 't doel ook moog verhelen, 
Eigenbaat is 't, anders niet; 
In uw' voorspoed wil men deelen; 
Maar, stort uw geluk ter neêr, 
Straks hebt gij geen vrienden meer. 
 
Doch, als rampspoed u verdrukt, 
En gij arm zijt en verlaten, 

{==507==} {>>pagina-aanduiding<<}

Hij, die dan u blijft getrouw 
En u helpt, wie u ook haten, 
Hij, gewis, hij is uw vriend; 
Dat is vriendschap, die aan 't leven, 
Zelfs bij 't lijden van de smart, 
Waarde en zaligheid kan geven. 
Vrienden, zuiver van gemoed, 
Kent men eerst, als 't onheil woedt. 
 
p. mabé, jr. 


Welmeenende wenk.


Spaar, mijn vriend! spaar toch uw jeugdig leven; 
Manlijk u de rijmerzucht ontzegd: 
Vruchtloos is uw lievlingsdroom, uw streven, 
Dat een hen het gouden ei u legt. 
Honderd-één der lyrische poëten 
Zijn, min één, steeds met sortuin in strijd; 
Onbeloond en onbekroond, versmeten 
Zij met verzenmaken al hunn' tijd. 
Een paar Godenzonen slechts gaan strijken 
Met den krans, die aller oog verblindt; 
Wil een dichter nevens hen nog prijken, 
Hij moet Koning zijn of boer, mijn vrind! 


Zestal anekdoten.

Een kwade betaler vroeg van eenen vriend 22 louisd'or ter leen, die hij tot het sluiten van een' koop bestemde, waarmede hij 4 louisd'or konde winnen. Vast verzekerd, dat de geldopnemer de gevraagde som nooit zou teruggeven, gaf de vriend hem 4 louisd'or, zeggende: ‘Ziehier hetgeen gij hoopt te verdienen; terwijl ik, wat mij betreft, daarbij tevens 18 louisd'or verdien.’

In zeker dorp, (den Hemel zij dank, niet in ons vaderland!) waar de landlieden de tiende moesten opbrengen aan de Geestelijkheid, kwam de vrouw eens armen boers, die

{==508==} {>>pagina-aanduiding<<}
reeds negen in leven zijnde kinderen haren man gebaard had, van het tiende in de kraam. Bedrukt en bezwaard nam de man het kind, liep er mede naar den Pastoor, en bood het hem met deze woorden aan: ‘Pater! ik moet u van alwat ik inzamel de tiende brengen; och! neem dan ook mijn tiende kind; ik weet niet, waar ik het, in mijne bittere armoede, van zal grootbrengen.’ Ditmaal nam de brave Pastoor de tiende niet aan.

Een reiziger, door Kampen trekkende, vroeg den waard spottende: of de stad nog even veel gekken telde als weleer? - ‘Wij hebben,’ antwoordde de man, ‘ook hier gekken, zoo wel als elders; maar de meesten trekken slechts door.’

Eenvoudige muzijk maakt zelfs op Wilden indruk. Een Kaffersch Opperhoofd, met name enno, bevond zich bij den Landdrost (in Zuid-Afrika). Eene jonge Dame speelde een eenvoudig treurlied op de piano. Lang luisterde hij met oplettendheid. Vervolgens trad hij plotseling naar haar toe. ‘Houd op!’ riep hij; ‘dat herinnert mij den dood mijns zoons; ik moet naar huis gaan en weenen.’

Onder lodewijk XIV riep de Dauphine, bij het zien binnentreden van eenen Officier vol likteekens, uit: ‘Hemel, wat is hij leelijk!’ - ‘Gij bedriegt u, Mevrouw!’ hernam de Koning terstond; ‘hij is een der schoonste mannen in mijn Koningrijk, want hij is een der dapperste.’

Bij eene feestelijke gelegenheid ten Hove, waar zich eene Dame met haar zoontje tegenwoordig bevond, zeide deze, bij het zien voorbijgaan van een Militair met houten beenen, overluid: ‘Mama! ziet gij dien Heer zonder beenen?’ - ‘Ziet gij niet, mijn kind, dat hij ze aan zijn knoopsgat draagt?’ - Hij droeg het kruis van eer.

Meng. No. VIII. bl. 375, reg. 10, staat 1878, lees 1578.
Boekbesch. van dit No., bl. 419, reg. 14, leze men: Magn. Carbon.






{==509==} {>>pagina-aanduiding<<}

Mengelwerk.

Dank- en bededags leerrede, gehouden op den 21 junij 1835,

door B.T. Lublink Weddik, Leeraar bij de Luthersche Gemeente te Rotterdam.

Tekst:



Jesaia XXXI:5, 6.
A. Het is niet te verwonderen, dat men zich ten allen tijde met groote belangstelling tot de Profeten des Ouden Verbonds heeft gewend, om door hunne krachtige, stoute en gespierde taal tot moed, vertrouwen en geloof te worden opgewekt. Hooren wij eenen jesaia tot onzen tijd spreken, dan is het, alsof wij eene onbekende welsprekendheid vernemen, slechts aan den ouden tijd eigen, waarvoor ons tegenwoordig krachteloos geslacht onvatbaar is geworden. Het zijn woorden der waarheid, woorden der bedreiging, der verpletterende kracht. Maar ook bij deze Godsmannen ging de geweldige taal der bestraffing met vriendelijke bemoediging gepaard. De hand, die in het stof nederwierp, kan den boetvaardigen weder verheffen; de gramschap des Heeren maakte eindelijk weder plaats voor zijne ontfermende liefde. Indien gij ons tekstwoord in dat licht beschouwt, is hetzelve zoo wel eene bemoediging, als eene ernstige aansporing tot bekeering. Leest het begin des Hoofdstuks. De dwaze kinderen van Juda hadden zich tot de Egyptenaars gewend, om hulp te verkrijgen tegen het aanrukkend leger der Assyriërs. Dit keurt de Profeet, op

{==510==} {>>pagina-aanduiding<<}
hooger gezag, af. Indien de Heer niet helpt, wat zal de Egyptenaar, met zijne wagens en paarden, helpen? ‘Want de Egyptenaars zijn immers menschen en geen God, (zoo luidt het) en hunne paarden zijn vleesch en geen geest; als de Heer zijne hand uitstrekt, dan struikelt de helper, dan valt de geholpene, en allen komen te zamen om.’ Zoo was het vóór eeuwen in Juda, zoo was het steeds, zoo is het nog in ons vaderland. Wat waren voor ons land de bondgenooten geweest, indien de Heer niet geholpen had? Hoe menigmalen struikelden onze helpers, en wij zelve met hen! maar toen de Heer zijne hand uitstrekte, kwam er licht en hoop en uitkomst. Zoo bouwe ons vaderland op eenen beteren bondgenoot, dan die op aarde is: op den Almagtigen, ‘die den volken een gebit in de kaken legt, en de harten der Vorsten rigt als waterbeken.’ En deze Heer der heirscharen, deze Heer Zebaoth, zal Jeruzalem beschermen, ‘gelijk de vogels doen met de vleugelen, beschermen en verlossen, uithelpen en redden.’ Welk een aanminnig, zacht, bekoorlijk beeld, A! Onder de vleugelen der Goddelijke liefde geborgen, zal geen geweld de dochter van Sion kunnen deren. Hoe beseffen wij de zachtheid van dit beeld nog sterker, als de Profeet in het voorafgaande vers den Almagtigen vergelijkt bij een' jeugdigen leeuw, die brult over zijne prooi, en, ofschoon de herders hem toeschreeuwen, dezelve met ijzeren klaauw vasthoudt, en zich niet laat afschrikken. En wie onzer herinnert zich hier niet, hoedanig de Verlosser dit zelfde beeld toepaste, toen hij het misdadige Jeruzalem aldus aansprak: ‘Hoe dikwijls heb ik uwe kinderen willen vergaderen, gelijk eene hen hare kiekens onder hare vleugels, en gij hebt niet gewild!’ Maar zoude dan nu deze magtige Beschermer in den Hemel het bedreigde volk van Juda
willen redden, wanneer deszelfs inwoners nogtans op menschelijke hulp bleven bouwen, en zich aan de toenmaals heerschende afgoderij schuldig maakten? Neen! dan zouden

{==511==} {>>pagina-aanduiding<<}
deze beschermende vleugelen in scherpe geeselroeden voor het volk herschapen worden; want, zoo als de Profeet stout en krachtig had gezegd, ‘ziet de naam des Heeren komt van verre; zijn toorn blaakt, en heftig is die gloed; zijne lippen zijn vol brandende gramschap, en zijne tong is als een verterend vuur; zijn adem is als een watervloed, want assur zal verschrikken en verpletterd worden door de stem des Heeren; zijn staf zal hem verslaan.’ Wat eischt nu de Almagtige, door den mond van zijnen tolk, dat het volk van Juda zal verrigten? Gij vindt dit in ons volgend tekstvers: ‘Keert weder tot Hem, gij kinderen Israëls, gij, die zoo ver van Hem afgeweken zijt!’ Ver waren zij afgeweken, wantrouwend, afgodisch, oneenig. Zoo ver van den Heer verwijderd, was eene spoedige en dadelijke terugkeering noodzakelijk, wanneer ook zij onder de vleugelen der Goddelijke bescherming zouden mogen rusten. Ziet daar alzoo aanmoediging, benevens ernstige vermaning. Volgen wij, A., den Profeet op dit voetspoor, en vergunt mij, dat ik, op dezen Dank- en Bededag, de twee volgende vragen met u beantwoorde: Op welke gronden berust ons vertrouwen op den Heer, als Beschermer van ons vaderland? - Wat eischt de Heer van ons allen op dezen dag?
B. 1. Wij erkennen God, den Oppermagtigen, in zijne eigenschappen, dus ook in zijne regtvaardigheid, waardoor op eene volmaakte wijze het goede beloond, het kwade gestraft wordt; en het is de ontwikkeling dezer eigenschap, welke den grond voor ons vertrouwen oplevert en bevestigt. En hier, veroorlooft mij de vraag: bij welk land en bij welk volk zal zich Gods beloonende regtvaardigheid openbaren? Eene vraag van des te meer belang, dewijl wij ook op dezen dag herdenken aan de verlossing van ons vaderland uit de onreine en bloedige handen van den gekroonden Geweldenaar, wiens beenderen op het eenzame eiland rusten, bewaakt door den eindeloozen Oceaan. Laat ons, M.H., een

{==512==} {>>pagina-aanduiding<<}
volk voorstellen, en met enkele trekken schilderen, waarvan wij durven verklaren: dit is een volk Gods!
Aldaar toch heerscht, zoo wel in de hoogere als in de lagere standen, opregte godsvrucht. Men dient God en jezus daar niet met de lippen, maar met het hart. Verdraagzaamheid vereenigt aldaar de verschillende gezindheden. Men beoefent daar het voorschrift van jezus: Zalig zijn de vredemakers! Men neemt geen ergernis of aanstoot aan de godsdienstige denkbeelden van anderen; men spreekt liever woorden der liefde, dan der verdoemenis; men koestert liever medelijden dan haat in het hart; men is er overtuigd van, dat de Godsdienst van jezus verwarmt en verlicht als eene lentezon, en niet verstoort en verwoest als een onbeteugelde storm. Dit volk is voorts in eendragt vereenigd; hetzelve eert den Koning, geeft dezen wat hem toekomt, en tracht den bloei des lands door nijvere vlijt, door opregtheid en zuivere vaderlandsliefde te bevorderen. Bij een dergelijk volk kan dus geen heete gouddorst, geene verfoeijelijke woekerzucht bestaan; men kent daar hoogere belangen, dan die dezer wereld; men zoekt, terwijl men somtijds op eene regtmatige wijze naar de schatten der aarde graaft, met nog meer ijver naar de schatten des Hemels, die ‘door mot noch roest worden verteerd.’ Eindelijk herkennen wij bij een dergelijk volk deszelfs hooge zedelijke waarde. Reine en zuivere zeden ontmoeten wij daar in hut en paleis; losbandigheid en ontucht blijven buiten deszelfs grenzen; het kind ziet in zijne ouders het navolgenswaardige voorbeeld; Christelijke deugd leeft daar in alle standen en rangen, en omslingert de inwoners met den heiligen en vasten band der liefde.
Ziet daar ons tafereel met weinige woorden voltooid, en wij vragen thans: Zal de Heer der heirscharen een dergelijk volk niet beschermen en redden op den dag der beproeving, waar de nood dreigt en het gevaar toeneemt? En is juist hier de regtvaardigheid van het Opperwezen geen vaste grond, waarop wij ons vertrouwen vestigen? Zoo bemoedigde onze Profeet zijn volk, zeg-
{==513==} {>>pagina-aanduiding<<}
gende: ‘want de Heer is onze Regter, de Heer is onze Meester, de Heer is onze Koning; en geen inwoner zal zeggen: ik ben zwak! want het volk zal vergeving van zonden erlangen.’ Alom dus, A., waar zich een dergelijk volk bevindt, u zoo even geschetst, daar helpt de regtvaardigheid Gods, daar nemen welvaart en bloei toe, daar worden de zwakken sterk, daar heiligt de Geest Gods, en verbindt al de inwoners tot één groot ligchaam, welks hoofd is christus, de Heer. Ja, daar leeft en werkt de regtvaardigheid des Almagtigen; daar zien wij die wonderen der uitredding, waaraan de geschiedenis van ons vaderland zoo rijk is; daar staat de grondzuil van den Staat onbewegelijk vast, want dezelve is gebouwd op geen grond van stroo, stoppelen en hout, maar op eenen anderen grond, die eenmaal gelegd is, welke is jezus christus. - Gij vraagt hierbij, in hoeverre het volk van Nederland op de regtvaardige bescherming van den Allerhoogsten mag rekenen? Welnu, A., naarmate het volk van Nederland waarlijk meer en meer een onstraffelijk en deugdzaam volk Gods wordt, naar die mate zal de Heer zijne regtvaardige hand over hetzelve uitstrekken, en den ouden roem handhaven en verheffen. Op welk een' trap van heiligheid en godsvrucht ons vaderland thans staat, zal ik niet wagen te beslissen. Oordeelt zelve, M.H., of wij ons de groote weldaad vóór twintig jaren hebben waardig gemaakt. Oordeelt zelve, welks Geestes kinderen wij zijn. Ik behoor niet tot hen, die op dezen dag uitroepen:
‘Wee den afvalligen kinderen, spreekt de Heer, die zonder mij beraadslagen, en zonder mijnen Geest bescherming zoeken, om de eene zonde op de andere te hoopen!’ Neen, M.V.! het land onzer vaderen telt ook thans nog edele en waardige zonen. Maar, wilt gij beweren, dat, sedert onze verlossing uit de magt van den vermetelen Geweldenaar, ons volk tot een volk Gods geworden is, dan is de ondervinding tegen u. - Laat ons naar het betere trachten, ons oog wenden naar de Goddelijke regt-
{==514==} {>>pagina-aanduiding<<}
vaardigheid, die den waren vaderlander zegenen, en den vijand van orde en rust zal achterhalen. Laat ons het niet ontveinzen, maar openhartig bekennen, dat er nog veel aan ontbreekt, vóór dat men van ons zeggen zal, wat de Profeet van Juda voorspelde: ‘En zij zullen mijn volk zijn, sprak de Heer, en ik zal hun God zijn.’
2. Een tweede grond, om op den Heet te vertrouwen, dat Hij ons beschermen zal, ligt daarin, dat onze God een God des vredes is. Maar ik gevoel al te wel, dat ook hier eene nadere ontwikkeling wordt geëischt, ten einde deze bemoediging hare kracht niet verlieze. Slaat de oorkonden, de geschiedenissen des menschelijken geslachts op; beschouwt die reeks van eeuwen, gedurende welke het menschdom zich ontwikkelde, verspreidde, en den aardbol bevolkte. Voorwaar! gij vindt daar geenen vrede, maar krijg en twist en moord. Ziet de eerste twee zonen van onze stamouders in het gezegend Paradijs: zij openen de rij, en abel's bloed schreeuwde vóór zesduizend jaren om wraak, zoo als gedurende de volgende zestig eeuwen zooveel schuldeloos bloed, dat uit heerschzucht of verkeerden godsdienstijver werd gestort. Herdenkt aan de verlossing van ons zinkend vaderland, door de meesten onzer met dankbare vreugde beleefd, toen er voor vrijheid, voor leven en goed moest gestreden worden, en de welgeoefende benden van den snooden Dwingeland aan onze grenzen stonden, gereed om het uitgemergelde vaderland op nieuw in ketens te slaan. Gedenkt ook aan dien grooten dag des bloeds en der overwinning, en gij zult het misschien bezwaarlijk kunnen toestemmen, dat onze God een God des vredes is. Veelligt komt gij tot dit besluit: vrijheid, orde en rust kunnen op deze wereld niet bestaan zonder slagvelden, rookende van menschenbloed, zonder zwaard en vuur. Ja, misschien durft gij u hier beroepen op het woord van jezus: ‘Denkt niet, dat ik gekomen ben om vrede te brengen op aarde; ik ben niet gekomen om vrede te brengen, maar het zwaard.’ Wat

{==515==} {>>pagina-aanduiding<<}
wilt gij, A.? Zullen wij dezen grond van ons vertrouwen, dat God een God des vredes is, laten varen? Zullen wij het moordend zwaard met lauweren omkransen, en zeggen: met dit wapen in de hand wordt het rijk Gods op aarde gesticht en bewaard? O! nimmer, A., eene dergelijke stelling verdedigd, want het rijk Gods eischt andere wapens. ‘De lendenen omgord met waarheid, het borstwapen aangedaan der geregtigheid, het schild des geloofs, den helm des heils, en het zwaard des geestes, hetwelk is Gods woord.’ Ziet daar, wat den Christen, wat den vaderlander nog beter zal verdedigen, dan het zwaard des bloeds; want niet God, de Almagtige, wil krijg en onrust der volken; maar de volken zelve verheffen zich tegen den Eeuwigen, en wanneer wij den roem van ons vaderland zullen handhaven, dan zoeken wij dezen veeleer in de godsdienstige en zedelijke kracht van hetzelve, dan in legerbenden en krijgsmanseer. Ja, God is een God des vredes! De Alleenheilige, die, volgens zijne openbaring, geen behagen heeft in menschenoffers, kan ook geen behagen hebben in den moord van duizenden. Jezus, na de opstanding te midden zijner jongeren, zeide tot hen: ‘vrede zij met ulieden!’ en reeds te voren: ‘mijnen vrede geef ik u, niet zoo als de wereld dien geeft, maar mijnen vrede.’ En was Hij ook hier niet de Vertegenwoordiger des Vaders, en gelden ook zijne woorden niet in betrekking op ons? Gelukkig volk, waar het heil des vredes nederdaalt, en de zegen Gods op allen in alles zigtbaar wordt, te midden van eene woelende, met bloed bevlekte wereld! Daar is God niet verre, waar eendragt en liefde het volk leeren danken en bidden, en het rijk Gods zich meer en meer ontwikkelt. Of twijfelt gij aan de bescherming des Heeren, waar de zachte, liefelijke, verdraagzame, troostende geest des Christendoms zich alom openbaart; waar de trouw der ingezetenen den vorstelijken troon ondersteunt, en het erf der vaderen door zedelijke kracht
groot maakt? O! wanneer zal dat tijdvak aanbreken, waarin wij met den Pro-
{==516==} {>>pagina-aanduiding<<}
feet kunnen zeggen: ‘Nu rust immers de geheele wereld, en is stil en juicht vrolijk; want de Heer heeft den stok der goddeloozen gebroken, en de roede der overheerschers.’ Bidden wij, A., dat eenmaal die tijd kome, waarin de zwaarden tot fikkelen gemaakt, waarin het rijk des gewelds en der duisternisse zal vernietigd zijn, waarin de God des vredes over vreedzame volken heerscht. Dan bloeije ook ons vaderland, beschermd door de vleugelen der Goddelijke liefde! Maar thans, ook thans zij dit een grond van ons vertrouwen, dat de Heer ons heil en onzen vrede wil. Dat zijn wil dan geschiede op aarde, als in den Hemel! dat zijn rijk kome! dat zijne genade ons allen overschaduwe!
3. Een derde grond voor ons vertrouwen, A., vinden wij in Gods wijsheid; wijsheid, die dikwijls voor ons te hoog en te diep is, zoo als de Schrift zegt: ‘O, welk eene diepte des rijkdoms beide der wijsheid en der kennis Gods! Hoe onbegrijpelijk zijn zijne oordeelen, hoe ondoorgrondelijk zijne wegen!’ Het is niet de hand der Vorsten, die de wereld bestuurt; maar de hand Gods bestuurt de hand der menschen, en voert, in zijne onpeilbare wijsheid, het menschdom naar deszelfs bestemming, nu door duisternissen, dan door woestijnen, nu door beproeving, dan door verlossing. Zoo redde deze wijsheid ons vaderland, toen, twintig jaren geleden, alles verloren scheen. Wat hadden de wijsheid en de krijgskunde van Vorst en Veldheer geholpen, indien God niet gezegd had tot den aanrukkenden en bloeddorstigen Geweldenaar: ‘tot zoo ver en niet verder!’ Daar valt het Keizerlijk purper van zijne schouders; de schepter ontglipt zijne krachtelooze hand, en de man des bloeds draagt zelf de ketens, die hij voor anderen gesmeed had! Zijne menschelijke wijsheid berekende, op gindsche velden, eene gewisse overwinning; Gods wijsheid bepaalde zijnen val. Ziet daar den trotschen sterveling, als een slaaf zijner vijanden, gebogen onder de hand des Eeuwigen, ‘die den hoovaardigen vernedert, maar den ootmoedigen genade geeft!’ Wat kan ons, A.,

{==517==} {>>pagina-aanduiding<<}
bij den wisselenden loop der gebeurtenissen, bij deze ebbe en vloed in de staatkundige wereld, wat kan ons zoo bemoedigen en troosten, als de gedachte aan dit alwijs wereldbestuur? Want ziet, zoo luide het ook in onze dagen: ‘De Heer, Heer komt geweldiglijk, en zijn arm zal heerschen; zijn loon is met Hem, en zijne vergelding gaat voor Hem uit.’ Veilig onder zijne vleugelen, bloeije het heil van ons vaderland! Zijne wijsheid beschikke over ons beproeving en leed; die zelfde wijsheid zal te zijner tijd weder licht en hoop geven. De Verlosser in den Hemel leeft, en kan de aardsche banden doen springen, waar godsvrucht en liefde de volken bezielen. Zij die zegen ook toegedeeld aan het dankend en biddend vaderland, voor ons geslacht, en eenmaal voor onze nakomelingen!
C. 1. Mogt het mij gelukt zijn, A., uw vertrouwen op den eeuwigen Beschermer alzoo te bevestigen, dan zij het ons ernstig voornemen, om dezer bescherming waardig te worden; en daartoe wensch ik onze tweede vraag kortelijk met u te beantwoorden: wat eischt de Heer van ons allen op dezen dag? - Ik zoude bijna niet aarzelen, om deze vraag met de eigene woorden van den Godsman te beantwoorden: ‘Keert weder tot Hem, gij kinderen Israëls, gij, die zoo ver van Hem afgeweken zijt!’ ware het niet, dat men meermalen, door een weelderig vernuft geleid, eene al te groote gelijkvormigheid heeft meenen te ontdekken tusschen het oude Israël en het hedendaagsche Nederland, en daardoor al de Godspraken en voorspellingen van den ouden tijd op den tegenwoordigen heeft toegepast. Evenwel geloof ik, dat het nimmer verwerpelijk kan zijn, een volk van Christenen tot vernieuwd geloof en vernieuwde deugd aan te sporen; en in dien zin moge het ook heden alzoo luiden: ‘Keert weder tot uwen God; kinderen van Nederland! en vooral gij, die zoo ver van Hem zijt afgeweken!’ Stemt mij dan, ik bid het u, A.! onvoorwaardelijk toe, dat ook wij in vele opzigten van den Heer zijn verwijderd, en nemen wij, dien ten gevolge, het besluit, om

{==518==} {>>pagina-aanduiding<<}
tot Hem, die is een God der regtvaardigheid, des vredes en der wijsheid, terug te keeren, opdat Hij ook ons bescherme, ‘gelijk de vogels doen met de vleugelen!’ Keeren wij tot Hem terug, in dankbare erkentenis zijner weldaden; in ootmoedig bidden om zijnen bijstand; in ongeschokte, Christelijke, vaderlandsche trouw.
1. Zal het noodig zijn, dat ik u herinnere aan den tegenwoordigen toestand van ons werelddeel, dat, gelijk aan een' afgestreden krijgsman, naar den adem hijgt, nog krachteloos door zijne bekomene wonden? Zal ik u naar dat rampzalige land heenwijzen, waar de burgerkrijg met altoos nieuwe krachten woedt; naar dat heerlijke land, dat thans met het bloed van zijne eigene kinderen wordt gemest? Of naar elders, waar het regt van Staat en Kerk in de heen en weder zwevende weegschaal wordt geworpen; waar partijschap en eene heillooze staatkunde den wankelenden troon doen schudden; waar godsvrucht en zeden openlijk worden ten toon gesteld; waar de ligtzinnigheid en het ongeloof hand aan hand door duizenden worden bewierookt? Dan, ja dan, met het oog daarheen gewend, begroeten wij vrolijk ons vaderland, waar godsvrucht en zeden nog niet verbannen zijn door den tuimelgeest onzer eeuw! Dan erkennen wij dankbaar de Goddelijke weldaden, dat het nog niet geheel met ons gedaan is, dat er nog vele sporen overig bleven van waarheid en deugd! Maar juist deze dankbare erkentenis moge ons aandrijven, om geheel terug te keeren op den goeden weg des geloofs en der heiligmaking. Wat zal het biddend en dankend vaderland heden schooner kunnen versieren, dan waarachtige vroomheid, even ver verwijderd van onbeteugeld ongeloof als van blind bijgeloof? Gave God, dat elk Nederlander, die heden met ons dankt en bidt, de weldaden der Goddelijke liefde daardoor erkende, dat hij zich verbond aan jezus en zijne leer, en zich voor die ondeugden wachtte, waarmede helaas! ook onze vaderlandsche bodem bevlekt is! Ging de stem Gods, die ook tot onze dagen zegt: ‘doet boete en bekeert u!’ niet verloren, als de stem eens

{==519==} {>>pagina-aanduiding<<}
roependen in de woestijn, zoodat ook van ons geslacht mogt gezegd worden: ‘En de vrucht der geregtigheid zal vrede zijn, en het nut der geregtigheid zal eeuwige stilte en zekerheid zijn!’
2. Keeren wij tot Hem, die is genade en lankmoedigheid, terug, in ootmoedig bidden om zijnen bijstand. Hij, die in den Hemel is, verhoorde zoo dikwijls het nederig gebed onzer voorvaderen, toen de nood hoog geklommen was; Hij, de Ontfermer, hoorde ook de smeekingen, toen het beslissend oogenblik naderde, hetwelk over de onafhankelijkheid en de vrijheid van ons vaderland zoude beslissen; en is dan nu die tijd voorbij, dat ons gebed den Eeuwigen welbehagelijk is? Gij vermeent misschien, A., dat wij thans, wat de rust en den bloei van ons land betreft, - gezegend met eenen waardigen Koning, onder een verlicht en welgeregeld Staatsbestuur, - geene dadelijke gebeden behoeven. Welnu, gij, die zoo tevreden zijt met den stand van zaken, laat mij u eene andere stoffe des gebeds aanwijzen. Bidt ootmoedig, dat gij zelve, in geloof, hoop en liefde, geheel en al tot Hem, die de Heer is, moogt terugkeeren! Bidt en smeekt, dat Hij u de geheime en openbare zonden vergeve, en, ter liefde van zijnen Zoon, eens het eeuwige leven schenke! Ziet daar het gebed, het Nederlandsche gebed op dezen dag! Dat alzoo het gansche volk, met den dankenden en biddenden Vorst aan het hoofd, tot Hem terugkeere, tot wien wij zeggen: ‘Heer, wees ons genadig, want wij wachten op U; uw naam zij geloosd tot in eeuwigheid!’
3. Keeren wij, eindelijk, tot Hem, die ons beschermen wil, terug, A., in ongeschokte, Christelijke, vaderlandsche trouw. Verre van ons de waan, de trotsche en dwaze waan, dat onze pligten als Christenen en vaderlanders volkomen vervuld worden! Een oogenblik van geestdrift, een enkele Dank- en Bededag, een enkel hartelijk gebed, een stil burgerlijk leven - dat alles maakt nog geene ongeschokte trouw aan God, aan volk en Vorst uit. Men roeme ons vaderland; hetzelve is

{==520==} {>>pagina-aanduiding<<}
vatbaar voor nog edeler en hooger roem. Men bezitte al deugden en goede eigenschappen boven den nabuur; onze deugd en vroomheid hebben waarlijk den vereischten trap nog niet bereikt, en wij mogen den verblinden lofredenaar van onzen tijd met regt toeroepen: ‘Wee dengenen, die het kwade goed, en het goede kwaad noemen; die van duisternis licht, en van licht duisternis maken!’ Met één woord: drage onzer aller wandel het kenmerk van ware godsvrucht en van liefde tot het goede! Dan zal die vaderlandsche geest bloeijen, waardoor wij de zegeningen Gods genieten naar den uit- en inwendigen mensch. Getrouw aan God en pligt, is immers ook getrouw aan Vorst en land? Welaan, laat ons met dat voornemen onzen korten levensweg bewandelen! Hier is alles voorbereiding; ginds, in het regte en eeuwige vaderland, verbeidt ons een ontfermend God, een liefderijk Verlosser. Zegen en hulp zij ons allen op dien weg, tot dat wij eens daarboven elkander aldus begroeten: ‘Welkom, togtgenooten der aarde! de strijd is geëindigd, het doel bereikt, het leven bekroond, de vreugde volkomen. Geloofd zij God in eeuwigheid!’ Amen!

Wijsgeerige beschouwing der toonkunst.

(Naar het Fransch van fétis.)
Der Wohllaut, den das menschliche Ohr empfindet, und den die Kunst nur entwickelt, ist die feinste Messkunst, die die Seele durch den Sinn dunkel ausübt.

herder.
‘Fétis is onder de Franschen een der grootste kenners van de theorie der muzijk, en ook als zoodanig elders bekend. Ofschoon nu toonkunst niet eene der sterkste zijden van het Fransche vernuft is, als waarin zij voor Italianen en zelfs voor Duitschers moeten

{==521==} {>>pagina-aanduiding<<}
onderdoen, en het eigenlijk geen betoog behoeft, dat de muzijk zoo wel wijsgeerig beschouwd kan worden, als iets ter wereld, zullen toch misschien sommige Lezers wel iets leeren uit volgende aanmerkingen, of althans door dezelve aanleiding tot verder nadenken erlangen.’

Vóór twintig jaren zouden welligt Geleerden, Letterkundigen, en veelmeer nog de Staatkundigen, zoodanig opschrift zeer vreemd gevonden hebben. Filizofie en muzijk! kan men zotter zamenvoeging vinden? Niet minder zouden de dilettanten, met name de vrouwen, zich verwonderd hebben; ieder was immers gewoon, de muzijk voor een aangenaam tijdverdrijf, en voor niets meer, te houden. Heden ten dage zijn wij wat ernstiger, dan toen, en wij weten wel, waarom - wij willen thans de dingen grondig bezien, en wij versmaden de wijsgeerte niet, zij moge behandelen, wat zij wil. Misschien zijn wij hierom nog juist geene betere wijsgeeren; maar wij bevinden ons toch op den weg, om het te worden. Laat ons dus een weinig van de filozofie der muzijk spreken - laat ons beproeven, het begrijpelijk te maken, dat de toonkunst nog eene andere, ernstiger zijde heeft, dan bloot klinkklank!
Vele lieden geven zich voor groote liefhebbers uit; en wanneer men hen hoort, blijkt het, dat zij de kunst uit bloot instinkt beminnen, en niet eens de toonschaal kennen. Niets van de toonschaal te weten, dit, meenen zij, zou in de muzijk onmogelijk zijn, en zij vermoeden geenszins, dat sommige musici daarvan even zoo min weten. Hiermede wil ik nu juist niet zeggen, dat deze niet ut re mi fa sol la si (c d e f g a h) en het gansche daarop gebouwde mechanismus verstaan; maar dit alles is slechts het uitwendige van een hoogst geheimvol wezen, waarin men echter geheel moet indringen, zoo men namelijk van de muzijk maken wil, wat dezelve moet worden - eene eigenlijke wetenschap.
Vraagt men bekwame toonkunstenaars, vanwaar de

{==522==} {>>pagina-aanduiding<<}
toonschaal (gamme) is gekomen, zoo geven zij gewoonlijk tot antwoord, dat een Italiaansche monnik in de elfde eeuw, met name guid'arrezzo, de laagste noot der toonschaal door de Grieksche γ (letter g, of gamma) aangeduid, en dien ten gevolge zekere verbindingen dezer toonschaal gamma's genoemd, maar als namen der noten zelve gebruikt heeft de aanvangsletters van eenen Latijnschen hymnus van paulus van Aquileja:

Ut queant laxis 
Resonare fibris 
Mira gestorum cet. 

Doch dit wordt hier geenszins bedoeld. In de vraag: ‘vanwaar komt de toonschaal?’ liggen de volgende vragen opgesloten: ‘waarom zijn in de opvolging der noten, ut re mi fa sol la si ut, de tusschenruimten niet tusschen alle toonen gelijk? waarom moet in deze reeks van toonen juist ut de eerste noot zijn? en waarom is de toonschaal niet bij alle volken dezelfde?’ Louter vragen, waarop wel de meeste musici het antwoord schuldig zullen blijven. Want men moet weten, dat niet alle volken, die zingen, even als wij, zeggen: ut re mi fa sol la si ut; daar zijn ook eenigen, welke goedvinden te zeggen: fa sol la si ut re mi fa, en dit maakt een zeer groot onderscheid. Verder zijn er ook nog, wier oor geheel anders gevormd moet wezen, dan het onze, dewijl zij zoo vele buigingen der stem waarnemen, dat zij in den omvang van een' octaaf achttien toonen onderscheiden, in plaats van slechts twaalf, gelijk wij. Ja, eenige Indische volksstammen hebben acht verschillende toonschalen. Welke is nu de ware, echte toonschaal? Men kan ligt denken, dat ieder de zijne voor de beste houdt.
De Jezuit amiot berigt in zijne Verhandeling over de Muzijk der Chinezen, welke moeite het hem gekost heeft, zich aan de melodiën van dit volk te gewennen. Om de Chinesche kenners te overtuigen, hoe hoog de toonkunst der Europeanen boven de hunne staat, zong hij hun de Cyclopen, de Wilden en andere beroemde

{==523==} {>>pagina-aanduiding<<}
melodiën van rameau voor, welke het Hof van lodewijk XV opgetogen van verrukking maakten; doch zijn auditorium hield zich de ooren digt, en verklaarde eenstemmig, dat dit geen muzijk, maar een mengelmoes van valsche toonen was. Hetzelfde bejegende in Egypte eenen reiziger, die zich met de Arabische toonkunst wilde bekend maken, en daarom te Kairo onderwijs nam bij een' Arabischen meester. De Professor zong, naar Arabische gewoonte, hem eene melodie voor, en de reiziger schreef dezelve op naar Europesche wijze, maar verbeterde hier en daar eene noot, dewijl hij zich verbeeldde, dat de Arabier valsch zong. Doch als hij zelf nu het opgeschrevene zong, trok de leermeester de schouders op, en gaf te kennen, dat hij daar en daar te hoog zong. De Europeaan streek nu een paar kruisen door; doch nu merkte de Arabier aan, dat hij te laag zong. Na lange woordenwisseling kwam de reiziger eindelijk op den inval, om zich eenen eoud, of Oostersche luit, te laten vertoonen; en nu bevond hij, dat de toonschaal op dezelve naar derde deelen van toonen, en niet, gelijk bij ons, naar halve toonen afgedeeld was. Het, van der jeugd af, aan deze kleinere tusschenruimten gewende oor des Arabiers kon zich aan onze maat niet gewennen; doch even zoo min vermogt de Europeaan de verdeelingen der Oostersche schaal te vatten. Nog eens derhalve, vanwaar komen alle deze verscheidenheden? welke is de ware, met de natuur overeenkomstige toonschaal? of liever nog, bestaat er eene, welke men, in eenen volstrekten zin, beter dan de anderen kan noemen?
Men zal ligt zien, dat deze vraag eenigzins ingewikkeld is, en dat de oplossing niet zoo gemakkelijk valt, als misschien menigeen in den eersten opslag zich verbeeld zoude hebben. Weet men nu, dat de gansche theorie van melodie en harmonie van de beantwoording dezer vraag afhangt, zoo blijkt, dat het eene, der wijsgeerte niet onwaardige, taak is, te onderzoeken, waarop eigenlijk de verwantschappen der toonen het naast gegrond zijn, welke deze of die uitkomsten ten gevolge

{==524==} {>>pagina-aanduiding<<}
hebben, en voorts de natuurlijke en noodzakelijke, maar geheime analogie na te vorschen, door welke, in den geest des uitvinders, in de muzijk de kunst datgene werd, wat dezelve ginds en elders is.
Natuur- en wiskundigen hebben zich veel moeite gegeven, om door proeven, waartegen welligt niet weinig in te brengen ware, en door berekeningen, welke niet ieder voor rigtig houdt, te bewijzen, dat de toonschaal, waarvan wij ons bedienen, de natuurlijkste of in het wezen der zaak zelve gegrond is; en zij vinden in de verhouding van getallen het bewijs van de rigtigheid der tusschen ut re mi fa sol la si ut aangenomene verhoudingen. Ondersteld nu eens, dat men in deze berekening niet op punten stuitte, welke met onmiddellijke ervaring in tegenspraak staan, zoo volgt daaruit nog geenszins, dat deze toonschaal noodwendig met ut moet aanvangen, in plaats van met fa, gelijk bij de Chinezen; en dan moest men voorts nog verklaren, waarom eenige volken de voorkeur geven aan toonschalen, welke niet natuurlijk zijn. De vorming van elke toonschaal gaat dus noodwendig van eenen anderen grondslag uit, van bijzondere, eigendommelijke hoedanigheden; en tot verklaring van deze verhoudingen geraakt men alleen langs den weg eener gezonde wijsgeerte. De volgende aanmerkingen zullen in het algemeen misschien eenen leiddraad daartoe kunnen geven.
Beschouwt men de algemeene toonschaal der Grieken, en die der meeste oude volken, zoo vindt men, dat dezelve aan zekere regelen, welke men de diatonische, chromatische en enharmonische toonsoort noemde, ondergeschikt was, en dat deze regelen van dien aard waren, dat men nooit goede harmonische gevolgen daaruit kon afleiden. Men moet dus aannemen, dat die volken bij hunne muzijk de harmonie niet konden aanwenden; en dit wordt trouwens ook bevestigd door de Geschiedenis en door de beoefening der Oudheidkunde. Hiermede wil ik echter geenszins zeggen, dat de Grieken, dat zoo bijzonder fijn gevoelende, met ongemeenen schoon-
{==525==} {>>pagina-aanduiding<<}
heidszin begaafde volk, slechts eene zeer onvolkomene muzijk gehad hebben; neen, maar hunne muzijk was eene geheel andere kunst, welke, in eene der welluidendste talen, die ooit op aarde gesproken werden, hoofdzakelijk in de meest verschillende verbindingen van den poëtischen rhythmus en van toonplaatsing, of accent, bestond.
Wanneer de Oostersche volken, met name de Arabieren, Perzen en Turken, zich van eene muzijkschaal met tusschenruimten bedienen, welke voor ons oor niet waarneembaar, maar voor het hunne zeer duidelijk zijn, zoo komt dit buiten twijfel van hunne meerdere weekelijkheid, van hunne slepende, veelal chromatische uitspraak, alsmede van hunnen weêrzin tegen alles, wat slechts naar harmonie zweemt; want met dusdanige toonschaal is alle harmonie onmogelijk.
Zoo de choraal-schaal eenen vasten vorm heeft, welke de afwisselingen der nieuwere toonschaal niet aanneemt, komt dit daarvan, dat deze haar vorm volkomen overeenstemt met de harmonie, die te gelijker tijd met dezelve ontstaat, en dat deze harmonie, als natuurlijke uitdrukking van de innerlijke verhoudingen dezer schaal, noodwendig ontstaan moet. Vindt men eindelijk in de nieuwe toonschaal zekere harmonische verbindingen, welke op de choraal-schaal niet voorkomen, zoo heeft men dit hieraan toe te schrijven, dat deze harmoniën voortgebragt worden door eene noot, die alleen op deze nieuwere toonschaal is te vinden.
Dus heeft dan elke toonschaal hare eigene, noodwendige gevolgen; en naar mate de volken in deze of die muzikale verbindingen smaak vinden, neemt hunne toonschaal zoodanige wijziging aan, als voor die verbindingen past. Wat den tegenzin der volken tegen toonschalen, die van de hunne verschillen, aangaat, dit is blijkbaar niets anders, dan gevolg van opvoeding en gewoonte. Het oor van den Arabier werd wel eveneens gevormd, als dat van den Europeaan; maar de indrukken, welke hij door dezelfde toonen erlangt, verschil-
{==526==} {>>pagina-aanduiding<<}
len. Dit kan alleen het gevolg van de kunstige vorming des zintuigs zijn. Wij moeten dus tot het besluit komen, dat geene toonschaal meer, dan anderen, een voortbrengsel der natuur is - dat niet ééne op zichzelve goed of slecht, maar dit alleen ten opzigte van het voorwerp is, waarop men dezelve wil aanwenden. En wij erkennen gevolgelijk, dat de muzijk vatbaar is voor eene menigte van vormen, welke geheel verschillende bestanddeelen vereischen.
Beschouwen wij een ander wezenlijk bestanddeel van de muzijk, maat en rhythmus, zoo vinden wij weder dezelfde verscheidenheden, als in de verbindingen der toonen. De tijdmaat, of takt, is de duur der toonen of der rust tusschen dezelven. De verschillende tijden van den duur der toonen en pauzen vormen te zamen den rhythmus. Deze rhythmus nu, die bij de uitspraak der nieuwere talen bijna geheel wegvalt, was in de oude talen, vooral in de Grieksche, hoogst krachtig en harmonisch. Dezelve bestond in een zeker aantal poëtische voeten, die ten uiterste kunstig en op de veelvuldigste wijze afwisselden of ineensmolten, en alzoo eenen in uitwerking en dichterlijken gloed overrijken versbouw vormden. De maat was dus zeer ingewikkeld; en voegt men hierbij nog de accenten der onderscheidene dialecten, zoo werd hierdoor uit de Grieksche taal, geheel onafhankelijk van de werkelijke muzijk, eene eigenlijke melodie. Doch juist omdat de rhythmus in de Grieksche dichtkunst zoo veel vermogt, kon het gezang, waarmede men dichterlijke voortbrengselen begeleidde, onmogelijk een' eigenen rhythmus hebben; en hierin is weder een hoofdonderscheid tusschen de Grieksche muzijk en onze hedendaagsche gelegen. Daar de laatstgenoemde alleen met talen te doen heeft, en alleen op talen aangewend wordt, aan welke maat en rhythmus ontbreken, zoo moet dezelve een' eigenen rhythmus hebben, die de poëzij beheerscht. Doch hieruit wordt eene oneindige menigvuldigheid van muzikale rhythmen geboren, welke niet alleen naar verbindingen van maat,

{==527==} {>>pagina-aanduiding<<}
maar ook naar verbindingen van phrasen en perioden onderscheiden zijn.
Men ziet ligt in, dat uit zoo verschillende bestanddeelen noodwendig zeer verschillende kunsten ontstaan moeten - verschillende in doel en middelen. De natuurlijke resultaten dezer bestanddeelen af te leiden; uit te vorschen, naar welke grondregelen dezelve verbonden worden, - dit is de filozofie der muzijk, dit is eene wetenschap van zeer wijden omvang, van hooge beduidenis, en in volgende tijden zal ieder beschaafd mensch met gezonde zinnen dezelve in den kring zijner studiën opnemen.




Egypte, onder de heerschappij van Mehemet-Ali.

(Vervolg en slot van bl. 484.)

Mannen van zeer verschillende geaardheid en bekwaamheid staan aan het hoofd der zeemagt. Wij laten hier eene korte schets volgen:
Osmannoureddin, Pacha, Admiraal en Minister van het Zeewezen, heeft aan het toeval, aan slimheid en dubbelhartigheid te danken, dat hij uit den geringsten stand zeer spoedig is opgeklommen tot den hoogen post, welken hij thans bekleedt. Zonder vrienden, zonder uitstekende bekwaamheden, zonder dat gunstig voorkomen, hetwelk dikwerf zoo veel invloeds heeft, wist hij tot nu toe zich staande te houden. Men meent echter, dat zijn val welligt even zoo plotselijk zal kunnen zijn, als zijne verheffing; want bezwaarlijk zal hij zijne onkunde en zijne onregtvaardigheden langer voor zijnen meester kunnen verbergen. Te Mitylene in 1793 geboren en zoon van een' waterdrager zijnde, had osman het geluk, te behooren tot de kweekelingen, welke de Pacha naar Europa zond, om hen hier te laten opvoeden. Hij bragt verscheidene jaren in Italië

{==528==} {>>pagina-aanduiding<<}
en Frankrijk door. Bij zijne terugkomst verstond hij de talen dier beide landen volkomen. De Pacha zond hem, met den rang van Bey, bij het einde van den oorlog tegen de Grieken, naar Kandia, om de zaken op dit eiland te regelen. Van daar teruggekeerd zijnde, werd hij aangesteld als Minister van het Zeewezen en tevens als Opperbevelhebber van de Zeemagt, ofschoon hij daartoe de vereischte kundigheden niet bezat en die nog niet heeft. In 1832 benoemde mehemet-ali hem tot Pacha, en liet hem de vloot tegen de Turken aanvoeren. De uitkomst heeft genoeg bewezen, hoe onbekwaam hij was, om aan het in hem gestelde vertrouwen te beantwoorden. In Europa zou de openbare meening zich luide verklaard hebben omtrent de dwaasheid van zoodanige verblinding; maar bij de Turken is dat iets zeer gewoons, en komt dus aan niemand vreemd voor. De gunst van den gebieder schijnt alle gebreken te vergoeden. Men ziet dikwijls lieden aangesteld tot bedieningen, waarvoor zij niet de minste geschiktheid hebben. Intusschen moet men zich verwonderen, dat de zaken dikwerf nog zoo goed gaan; de leerzaamheid, waarmede een hoofdambtenaar de raadgevingen van eenen of anderen zijner ondergeschikten volgt, vergoedt soms datgene, wat hem ontbreekt. Ook zou de zeedienst niet zoo veel benadeeld worden door de tegenwoordigheid van osman-Pacha, indien hij naar den raad van de door mehemet-ali hem toegevoegde bekwame mannen luisterde, en zijnen verderfelijken trek naar sterke dranken wist te bedwingen.
Mehemet-ali, die er belang in stelt, om zijne soldaten en matrozen naar het voorbeeld der Europeanen te vormen, heeft dikwijls Officiers van Frankrijk en Engeland gevraagd; maar zijne pogingen mislukten doorgaans, uit hoofde van den naijver en de listen zijner gunstelingen. Hij wil gaarne eene goede verstandhouding tusschen de Franken en Arabieren bevorderen; maar hunne onderlinge krakeelen staan hem daartoe gedurig in den weg. Osman-Pacha heeft grootendeels

{==529==} {>>pagina-aanduiding<<}
de schuld van deze oneenigheid. De opvoeding, welke hij in Europa heeft ontvangen, verheft hem boven de meesten zijner landgenooten; en hij vreest, dat zijne bekwaamheden verdonkerd zullen worden door vreemdelingen. Dit blijkt maar al te dikwijls, en is zeer nadeelig voor de belangen van zijnen meester. Men moet zich verwonderen, dat Europesche Officieren in Egyptische zeedienst nog zoo veel gedulds hebben bij zijne onbeschofte behandeling.
Doch muttus-Bey, Luitenant van osman, stelt hen eenigermate schadeloos voor het verdriet, dat zij onder de bevelen van dien Admiraal staan. Muttus-Bey is de zoon van eenen Bey der Mammelukken, welke in de verschrikkelijke slagting van dit wakker volk omkwam. Mehemet-ali had in zijne jeugd weldaden van dien braven Officier ontvangen. Ofschoon hij denzelven aan zijne staatkunde heeft opgeofferd, vereert hij nogtans des mans nagedachtenis, en overlaadt deswege diens zoon met zijne gunsten. Muttus-Bey is misschien, na de Europeanen, de beste zeeman op de Egyptische vloot. Bij zijne bijzondere bekwaamheden bezit hij tevens die overige goede eigenschappen, welke de jongste reizigers aan het karakter der Ottomannen in het algemeen toeschrijven. Evenzeer geacht bij vreemdelingen, als bij zijne Arabieren, is hij het echter nog minder om het goede, dat hij doet, dan wel om het kwade, waarvan hij zich onthoudt. Hij heeft eene vreedzame en zachte geaardheid, zoodat niemand hem benijdt, en hij tegen niemand zich afgunstig toont. Hij is omtrent zestig jaren oud, en dient van zijne kindschheid af op de vloot, indien men den naam van vloot kan geven aan eenige visschersvaartuigen, die langen tijd de gansche zeemagt van den Pacha uitmaakten. Hij heeft zijn eerste bedrijf niet vergeten; want onlangs nog toonde hij aan een' matroos, hoe men moet te werk gaan, om een oud net te herstellen. Eene buitengemeene zwaarlijvigheid, een zeer groot hoofd, eene grijze kleur, twee kleine, ronde oogen en een lange, witte baard -
{==530==} {>>pagina-aanduiding<<}
ziet daar het portret van dezen held. De achtbare deftigheid van den Vice-Admiraal blijft zichzelve steeds gelijk en gaat alle beschrijving te boven. Niets windt hem op,
niets slaat hem neder. Vindt gij hem met eenige zaak bezig, zoo antwoordt hij u met ja of neen, en laat u gaan. Hij wil even min zelf gestoord worden, als anderen storen. Hij boert en lacht nooit. Op zee zijnde, houdt hij zich bijna den geheelen dag achter op dek, met de pijp in den mond, doet zijnen maaltijd tegen zonsondergang, brengt verder den avond met drinken en rooken door, en legt zich voorts in volle kleeding neder, om te slapen. In weerwil van zijne zonderlingheden, is muttus-Bey een uitmuntend mensch, en neemt nooit deel aan de plagerijen, welke men de Europesche Officieren aandoet. Hij moet eerder koelbloedig, dan dapper genoemd worden. Groot is God! roept hij uit bij elke gelegenheid, zijnde even bedaard in de hitte van het gevecht, als wanneer er eereschoten gedaan worden. Hij heeft zich zeer wel gedragen in den slag van Navarino en bij den togt tegen St. Jean d'Acre.
De derde persoon, welke hier in aanmerking moet komen, is Kapitein mahmoud, bevelhebber der branders, de vriend van osman-Pacha, en de deelgenoot in deszelfs buitensporigheden. Toen mehemet zijne vloot tegen de Turken zond, plaatste hij op zijne branders zes Kapiteins en een honderdtal Grieksche matrozen, die in den strijd om de onafhankelijkheid zich reeds onderscheiden hadden onder hunne landgenooten. Kapitein mahmoud is waardig, dezelven aan te voeren. Men verbeelde zich een' waren bandiet van onverwonnen moed en kracht, gehard tegen alle vermoeijenissen, een uitmuntend zeeman, een' echten dirkhatterick, zoo stelt men zich dezen Branderkapitein voor, die alle gedeelten van den Archipel naauwkeurig kent. Hij wilde met zijn hoofd instaan voor het verbranden der Turksche vloot, als hij behoorlijk werd ondersteund door de scheepsmagt van den Pacha. Mehemet toont veel belangstelling in zijne diensten, en belooft aan zijne matrozen eene groote belooning voor elk in brand gestoken schip. In weerwil van zijn woest voorkomen, heeft mahmoud toch zekere goedhartigheid; hij is zeer bemind bij het scheepsvolk, en altijd welkom aan boord van alle vaartuigen, zoo dikwijls het hem behaagt, dezelve te bezoeken. Getrouwe medgezel van alle de uitspattingen van osman, houdt hij soms dag en nacht

{==531==} {>>pagina-aanduiding<<}
met hem vol, en dikwijls ziet men hen zamen drinken en zingen, terwijl onmatigheid hun gezigt heeft beneveld - wijn, rum, brandewijn, porter, alles is hun goed. Men begrijpt ligt, dat zoodanige leefwijze heillooze gevolgen heeft bij lieden, welke steeds den lust der zinnen volgen en zich niet weten te matigen. Maar deze gesteldheid van zaken kan ook niet lang duren; mehemet heeft reeds het gebruik van sterke dranken aan boord der schepen verboden; en zoo hij mogt vernemen, dat zijne bevelen niet opgevolgd worden, zal hij dezelve wel weten te doen eerbiedigen.
Bij bevordering in de zeedienst komt wel soms, ofschoon niet altijd, de bekwaamheid in aanmerking. Men heeft ook eene bijzondere manier, om Officieren te maken. Een Bey of een Kapitein koopt een' jongen slaaf, maakt hem Muzelman, neemt hem in persoonlijke dienst als lijfknecht of pijpdrager, vat genegenheid voor denzelven op, als voor een zijner kinderen, en laat hem nooit straffeloos beleedigen; aan boord verschaft hij hem gelegenheid, om lezen, schrijven en een weinig aardrijkskunde te leeren, en eenigen tijd later ontmoet gij hem als Kapitein, die u te voren bij den Bey aan tafel bediend had.
Men kent in het burgerlijk leven geene andere onderscheidingen en eerbewijzingen, dan die van den krijgsmansstand. Zoo mehemet zijne bijzondere achting aan een' man van verdienste wil doen blijken, geeft hij hem rang en titel van Officier, al heeft dezelve dan ook nooit wapenen gedragen. Dus hebben zijn eerste Geneesheer en de man, die het oppertoezigt over den scheepsbouw houdt, beide den titel van Bey, ofschoon zij nooit dienden.
Op de vloot ziet men voorts eene wonderbare mengeling - Turken uit Europa, Azië en Afrika, Arabieren, Grieken, Nubiërs, Abyssiniërs, menschen uit zeer verschillende luchtstreek en van onderscheiden aard, sommigen zwart en anderen donkerbruin. In den eersten opslag is men verlegen met deze verscheidenheid van gewoonten en spraken; doch men kan zich altijd doen verstaan met behulp van tolken, die aan boord van elk schip gevonden worden. Men heeft dezelve noodig, daar de soldaten Arabieren zijn en de Officiers veelal tot andere volken behooren; doch, om alle misvatting te voorkomen, bedient men zich in het commanderen van Italiaansche woorden, die door ieder verstaan worden.

{==532==} {>>pagina-aanduiding<<}

Een Engelsch Officier, tot de ambassade te Konstantinopel behoorende, werd naar het leger van ibrahim gezonden, toen deze onverschrokken krijgsman zijnen togt naar de hoofdstad van Turkije staakte. Eenige bijzonderheden, uit diens dagverhaal overgenomen, kunnen ons eenig denkbeeld van de landmagt en van het karakter des aanvoerders geven:
Omtrent zes mijlen van Kiutaich is een dorp, beroemd wegens deszelfs minerale wateren. Ibrahim hield zich aldaar op met een zeer klein gevolg van zijne lijfwacht. Admiraal osman en nadir-Bey, Opperbevelhebber der Ruiterij, vergezelden hem. Toen ik stil hield voor het verblijf van ibrahim, kwam nadir-Bey mij te gemoet, en vroeg naar het doel van mijn bezoek. Zoodra hij het oogmerk van mijne komst had vernomen, haastte hij zich, om mij binnen te leiden in een klein, donker vertrek, waar men oude tapijten had uitgespreid. Hier vond ik op eene eenvoudige ottomane dien held van het Oosten zitten, welke den Sultan in zijne hoofdstad had doen beven, en wiens overwinningen zoo veel bezorgdheid aan de Kabinetten in Europa veroorzaakten. Ibrahim is van eene middelmatige lengte, is zeer gezet, en heeft een gelaat, dat, zonder schoon te zijn, een vlug verstand en vastberadenheid aanduidt. Hij droeg een zeer eenvoudig Arabisch uniform. Hij ontving mij minzaam, wees mij eene zitplaats, en begon een gesprek in het Fransch, met tusschenkomst van een' zijner Beys. Hij toonde veel scherpzinnigheids in het opmerken, en drukte zich met veel bitterheids uit tegen de Russen, wier onverzoenlijken vijand hij zich verklaarde, er bijvoegende, dat, zoodra het eerste kanonschot in Europa het sein tot den algemeenen oorlog zou geven, hij aan het hoofd van honderdduizend man tegen hen wilde optrekken, om hen uit Azië te verjagen, en dat hij in eigen persoon hen zou bevechten, tot dat hij den ouderdom van zestig jaren (hij is thans vijftig) bereikt zou hebben. Hij betuigde eene groote minachting voor den Sultan en diens leger, en zeide tot mij,
dat, indien de andere Mogendheden niet tusschenbeiden gekomen waren, hij thans, in weerwil der Russen, te Konstantinopel zou zijn, alwaar het volk hem met ongeduld verwachtte. Hij heeft bovenal zucht voor oorlog en vrijheid. Toen ik toespeling op den laatsten voorspoed zijner wapenen maakte, zeide hij tot mij: ‘Dit is nog niets, in vergelijking van hetgene ik hoop uit te voeren, alvorens mijn zwaard

{==533==} {>>pagina-aanduiding<<}
in de scheede te steken. Het ontbreekt mij niet aan soldaten, maar aan wapenen. Wat denken wel de Mogendheden van Europa over de tegenwoordigheid der Russen in den Bosphorus? Geloost gij, dat ze al het gewigt der gevolgen beseffen? Het Kabinet van Petersburg heeft zich in dit geval met veel behendigheids gedragen, en ik houd hetzelve niet voor onnoozel genoeg, om eene zoo voordeelige stelling weder te verlaten. (*) Maar ieder houdt zich overtuigd, dat de oorlog vroeg of laat onvermijdelijk is, en dat de Mogendheden zich vereenigen zullen, om Rusland te vernederen,’ enz. enz.
Na dit gesprek stelde hij mij voor, om hem te vergezellen naar de baden. Ik deed zulks en vermaakte mij wél. Intusschen speelde de troep muzikanten, welke ibrahim uit Europa heeft doen komen, buiten het gebouw, verscheidene stukken uit de Freyschuss, den Marseillaanschen marsch enz. Toen wij uit het bad kwamen, dischte men ons spijs op in de kleedkamer van het badhuis. Het maal bestond uit rijst, ragouts van vleesch en groenten, die achtervolgens op tafel gebragt werden in tinnen schotels, waaruit wij elk op zijne beurt namen. Wij hadden geen anderen drank dan water, en alle tafelweelde bestond in zilveren lepels. Men zegt evenwel, dat ibrahim alleen in het openbaar onthouding van sterke dranken voorwendt, maar in het geheim zich daarvoor schadeloos stelt. Zijne manieren zijn eenvoudig, maar deftig.
Na het middageten begaven wij ons onder eene tent, welke in eene weide nabij de baden was opgeslagen. Aldaar ontving ibrahim, op eene sofa gezeten, de personen, welke hem eenig verzoek te doen hadden. Verscheidene landlieden kwamen binnen; allen deden hunne beden voorafgaan van kleine geschenken. Het gunstig oogenblik bespiedende, dat de wachthebbende soldaat zich omdraaide, wierpen zij zich aan de voeten van den Pacha neder, kusten (†) het benedenste zijner kleederen, en, na hun offer nedergelegd te hebben, gingen zij ter zijde, met de armen kruiseling over elkander, en wachtten alzoo op zijn antwoord. Een dier lie-
{==534==} {>>pagina-aanduiding<<}
den bragt een' schoonen reebok, anderen eene mand kastanjes, eene vilten muts, zoo als men aldaar draagt, of zelfs stukken ijs, om de sorbets te verkoelen. Ibrahim behandelde hen met welwillendheid, en allen schenen voldaan, toen zij heengingen. Een arm kind, hetwelk ook tot de baden was gekomen, om van de kinderziekte te genezen, sloop mede in de tent, de handen met linnen omwonden hebbende volgens landsgebruik, ten einde alle aanraking te vermijden, die de besmetting zou kunnen verspreiden. Ibrahim riep den knaap tot zich, deed hem naast zich op de sofa zitten, en liefkoosde hem zeer minzaam. Ibrahim verwijderde zich vervolgens, om te gaan slapen, en ik gebruikte dezen tijd, om zijne lijfwacht in oogenschouw te nemen.
Nadir-Bey, een Pool van geboorte, is een der beste raadslieden van ibrahim. Deze persoon diende eerst onder de Russen in den veldtogt tegen de Perzen; en toen de laatste opstand in Polen plaats had, voegde hij zich weder bij zijne landgenooten. Na de inneming van Warschau trad hij in dienst van den Sultan; maar, in ongenade vervallen zijnde, veranderde hij nog eens van vaandel, en liet zich aannemen onder ibrahim, die hem het bevel over zijne kavallerie gaf. Hij deelt met osman in de gunst van zijnen meester, en verdient dezelve, in onderscheidene opzigten, veel beter. Even als die, spreekt hij Italiaansch en Fransch.
Ibrahim is dapper, kundig, begaafd met groote krijgsbekwaamheden, en, hetgeen iets zeldzaams is bij eenen Muzelman, hij ontvangt gaarne de raadgevingen van zijne Europesche Officieren. Aan de onbepaalde gehoorzaamheid zijner troepen en aan het volgen der Europesche krijgskunde heeft hij grootendeels zijne overwinningen te danken. Zijne magt werd vooral ook vermeerderd door den koenen en ondernemenden aard van die Arabische volksstammen, welke hij van de watervallen des Nijls tot aan den voet van den Taurus in beweging heeft weten te brengen. De Europesche manier van oorlogen deed hem minder bloedige en meer beslissende overwinningen behalen. Ibrahim toont zich overtuigd van deze waarheid; maar hij lacht om de kleedij-hervormingen des Sultans en om de verkeerde maatregelen, welke deze heeft genomen, ten einde zijn volk te beschaven. Hij vereert de nagedachtenis van selim III, den wijsten en onge-
{==535==} {>>pagina-aanduiding<<}
lukkigsten der Sultans. Ibrahim rekent op de achting, welke hij onder het volk in Turkije meent te hebben. De overwinning maakte hem stout en onverschrokken. Hij verbeeldt zich, zijn noodlot in handen te hebben, en zoekt slechts de gelegenheid, om zich te doen gelden. Ook toont hij veel belangstelling in de zaken van Griekenland. Daarover sprekende, gaf hij onder anderen mij te kennen, dat, naar zijne gedachten, Koning otto wel binnen een jaar vermoord zou zijn. (*)




Tafereelen uit het maatschappelijk leven der Noord-Amerikanen.

(Vervolg en slot van bl. 491.)

Charlestown. - Afscheid van den Lezer.

Charlestown is eene bevallige stad; de huizen hebben niet dat donkerroode vernis, hetwelk men in de noordelijke Staten aantreft; de lichtere kleur doet aan Europa denken, en veroorzaakt eene aangename afwisseling. Kelders, die in New-York meest goede woonkamers zijn, heeft men hier

{==536==} {>>pagina-aanduiding<<}
niet; de gansche stad is op eene korst gebouwd, die zich over het moeras uitstrekt. Wanneer men slechts eenige voeten diep graaft, komt er stinkend water, en de dooden worden hier in den weeken modder begraven. In New-Orleans is het nog veel erger; daar kan men geene eigenlijke graven in den grond maken; de lijken worden in kleine gewelven, van gedaante als bakovens, geplaatst. - Men heeft moeite gedaan, om de zoo zeer gezochte varkens ook naar Zuid-Carolina over te brengen; maar men heeft van dat voornemen moeten afzien, dewijl deze dieren den bodem tot de benedenste vochtige lagen omwoelen, of althans kuilen maken, waarin het regenwater staan blijft, hetgeen hier aanleiding tot pest kan geven. De veefokkerij levert er in het algemeen geene voordeelige uitkomsten. De opbrengst van melk is wel groot; maar de koeijen eten het gras niet, dat hier groeit, en wanneer zij het uit nood moeten gebruiken, geraken ze in treurigen toestand. Gewoonlijk laat men voor dezelve hooi van New-York komen; doch tevens gaan de koeijen des morgens door de straten, en zoeken begeerig het daarheen geworpen afval uit de keukens op. Zij reinigen dus de stad, en brengen hierdoor toe tot bevordering van de gezondheid.
Charlestown heeft 24000 inwoners, waarvan verreweg het grootste gedeelte uit Negers bestaat. Van de overigen maken Franschen, dat is vlugtelingen uit St. Domingo, wederom de helft uit. Deze drijven den kleinhandel, of leven van handwerken. Het laatste vierde gedeelte is van Engelschen oorsprong; hiertoe behooren meestal rijke planters en zeehandelaars. De Franschen hebben zich nog weinig met Engelsch bloed vermengd, meer met Negers; en dit is een natuurlijk gevolg van den republikeinschen geldtrots, welke hier de menschen van elkander verwijderd houdt. Onder deze kleinhandelaars vindt men eene leefwijze, een' fijnen toon, waarover men verbaasd staat. In den kring der zoogenaamde groote wereld, onder de rijken wordt New-York nagebootst, alwaar ook de beschaafde jeugd hare vorming ontvangen moet. Heeft een vreemdeling de eer, dat hij in een gezelschap wordt gebragt, zoo valt het gesprek wel eens op een vies onderwerp, daar zij (met verlof gezegd) schijnen te meenen, dat alle Europeanen ongedierte op het hoofd hebben. Voorts roemen zij hunne eigene welgemanierdheid, en willen voor het hoffelijkste volk der wereld gehouden

{==537==} {>>pagina-aanduiding<<}
worden. Zij durven zelfs zeggen, dat de Franschen, welke den roem van beschaafdheid hebben, door de Amerikanen reeds lang overtroffen worden. De Franschman spreekt een gezelschap aan met de woorden: Messieurs et Mesdames; maar de Amerikaan zegt: Ladies and Gentlemen, en weet dus beleefdelijk aan het schoone geslacht den voorrang te geven.
In den zin van dezen nationalen fijnen toon, hebben de Charlestowners de schoonste straat, waar de aanzienlijke huizen der rijke inwoners staan, Queenstreet (Koninginnestraat) genoemd, terwijl de met slechte huizen bezette Kingsstreet (Koningsstraat) de tweede in rang is. Laatstgenoemde straat wordt bewoond door de verdrevene vlugtelingen van St. Domingo. Hier is, wegens de vele winkels, het levendigste gedeelte der stad. Vroeg in den morgen, tot negen ure, zou men gelooven in eene Afrikaansche stad te zijn, want dan loopen er alleen Negers om; allengs ziet men meer en meer Blanken daaronder; eindelijk tegen den middag verschijnt de schoone wereld en shopt. Men noemt to shop het bij de winkels rondloopen, de koopwaren betasten, naar alle prijzen vragen, en dan het terugkomen beloven, op Amerikaansche wijze namelijk. Schopping-hour is het uur tusschen twaalf en een, en schopping-day heet elke dag, behalve den zondag; eene vermakelijke, van de Engelsche geheel afwijkende spraakleer voor de arme kooplieden!
Charlestown is op een schiereiland tusschen de monden van twee riviertjes gebouwd. Niemand wist mij derzelver namen te zeggen. Trouwens, het gebeurt wel meer, dat Amerikanen, ofschoon zij de aardrijkskunde van hun land leeren, den naam van den stroom, waaraan zij wonen, niet kennen. Zoo noemt men in New-York den Hudson veelal the Nord-River; de Delaware bij Philadelphia, de Ohio bij Pittsburg en Cincinnati heeten eenvoudig the River, terwijl slechts weinigen onder de inwoners dier steden de eigenlijke namen schijnen te weten. Te New-Orleans geeft men aan den Missisippi nog veelal den eigenlijken Indiaanschen naam: de Doodenvloed. - Kingsstreet maakt het westelijk gedeelte der stad uit; midden uit deze straat loopt regtlijnig de breede Queenstreet naar de haven, waarvan dezelve echter door het stadhuis gescheiden is. Het doet eene fraaije uitwerking, als men van het boveneinde der Queenstreet dit schoon en prachtig gebouw ziet, hetwelk de straat schijnt te sluiten. Som-
{==538==} {>>pagina-aanduiding<<}
mige der overige zijstraten zijn ook vrij knap, en vele met eene soort van acaciaboomen bezet, die purperroode bloemen dragen. Om de stad, landwaarts in, vindt men eene akelige woestijn, slechts moerassen en bosschen, welke bij gedeelten, zonder orde, geplunderd worden. Daar men alleen hout, om te bouwen, en iets, om te koken, maar niet. om te verwarmen, noodig heeft, vermindert het geboomte niet veel.
Weldra verging mij de lust, om de landstreek te bezoeken. Eens waren wij tien mijlen ver van de stad op den weg naar Columbia gereden, om een bezoek af te leggen bij eenen warmoezier, die aldaar sedert 1814 eenzaam met eene slavin leeft, en gezegd wordt, een aanzienlijk vermogen verworven te hebben. Doch gelukkig heeft het hem niet gemaakt. Hij is een ernsthaftig, oud krijgsman, een Veteraan van het voormalige Groote Leger der Franschen. Ons bezoek scheen hem niet onaangenaam te zijn. Boertende noemde hij zichzelven la caricature de l'hermite de la chaussée d'Antin, en, als zoodanig, gaf hij ons in weinige uren een zeer juist overzigt van den eigenlijken toestand des lands. Hadden wij zelve Amerika niet reeds zoo goed gekend, dan zoude ons zijne beoordeeling te scherp, zijne schildering overdreven zijn voorgekomen; gelijk misschien onze schets denzelfden indruk maakt op den lezer, wien wij in een kort bestek mededeelen, wat eene vierjarige ondervinding ons leerde. Toen wij weder naar huis reden, overviel ons de nacht, en wij hoorden plotseling een vreeselijk geloei, als van stieren. Ware dit ons in het noorden bejegend, wij zouden gedacht hebben, onder eene kudde buffels geraakt te zijn; nu echter wisten wij niet, wat wij daarvan moesten denken. Wij kwamen op eene opene plaats in het woud, alwaar wij eenige honderden afgehouwene boomtronken meenden te zien; doch weldra bemerkten wij, bij het maanlicht, zeer duidelijk, dat de vermeende tronken zich bewogen en begonnen te springen. De Neger, die den wagen wende, dreef de paarden met een verschrikkelijk geschreeuw en gillend fluiten aan. Wij werden wonderlijk te moede. Mijn man vroeg den voerman, wat toch die heksendans te beduiden had. De Neger begon luidkeels te lagchen. Dit kwam mij te akeliger voor, daar hij niet ophield, vóór dat mijn man ongeduldig werd, en de vraag
met eene, hier te lande bij slaven gebruikelijke, nadrukkelijke vermaning herhaalde. Nu onderdrukte hij zijn

{==539==} {>>pagina-aanduiding<<}
lagchen, en sprak: ‘Och, Mijnheer! heeft UEd. dan nog nooit padden gezien? Ik meende, dat UEd. boertte.’ Wij zagen nu ook die gedrogten, welke eene el lang en even zoo breed waren, zeer duidelijk, en, het zij uit afkeer, het zij uit angst, wij verheugden ons, toen wij dezelve achter den rug hadden. Zoo menigvuldig, als de hoenders in Frankrijk omloopen, ziet men hier de reuzenpadden en in de Florida's de ratelslangen. Om deze reden moet men in de zuidelijke landen niet, dan in de straten der steden, wandelen.
Het rondslenderen in de winkels neemt elken dag omtrent anderhalf uur weg. Tooneelvertooningen heeft men ten hoogste slechts vier weken in het jaar, wanneer namelijk de Fransche tooneelisten van New-Orleans den zomer te New-York gaan doorbrengen, en in de laatste wintermaand hun geluk in Charlestown beproeven. Men is daarom, uit verveling, iets gezelliger, dan in het noorden, en een vreemdeling krijgt ligter toegang tot zekere kringen - maar de geslachtregisters moeten in orde zijn.
Wat! In de vrije Noord-Amerikaansche Staten zou op geslachtregisters gezien worden! Is het mogelijk? Ja, lezer of lezeres! het is zoo, en, zoo gij ooit alhier in een gezelschap mogt komen, rade ik u, zorg te dragen, dat gij vooraf u van een' naauwkeurigen stamboom voorziet, indien gij u namelijk niet wilt blootstellen aan de onaangename gewaarwording, dat ieder, die daar is, zoo maar zonder omstandigheden u, in een' letterlijken zin, bij den neus neemt; en wee u, wanneer aan het kraakbeen in de punt van den neus de noodige hardheid ontbreekt! In elke familie worden de geslachtregisters, met de daartoe behoorende blijken, zorgvuldig gehouden en bewaard, om, wanneer het noodig is, het bewijs van eene reine en ouvermengde afkomst te kunnen leveren. Zelfs de verste vermenging met Neger-bloed is eene onuitwischbare schandvlek. De verachte bastaard-afstammeling, zelfs in het vierde lid, en al is hij in wettigen echt geboren, mag nooit met een' Blanke aan dezelfde tafel zitten, ja niet eens in de woonkamer van een' Blanke zich nederzetten. In het vierde of vijfde lid zijn wel alle andere kenmerken van Neger-afkomst verdwenen; maar het kraakbeen in den neus ontbreekt, gelijk de Kreolen alhier beweren, en de verraderlijke punt van den neus blijft, volgens hun zeggen, ook nog wel twee of drie

{==540==} {>>pagina-aanduiding<<}
geslachten week, zonder evenwel den platten vorm te hebben. Die alzoo zijne papieren niet in orde heeft, moet den neus laten onderzoeken. Maar iemand zonder grond op deze wijze van eene bevlekte afkomst te beschuldigen, is eene beleediging, waarop eene zware boete bij de wet bepaald werd. Meermalen heeft die zaak aanleiding gegeven tot pleitgedingen. Heeft de beleedigde geene bewijzen, om zich te regtvaardigen, zoo wordt hij geregtelijk bij den neus genomen. Wanneer het kraakbeen tot de vereischte hardheid aangroeit, is de schande van vermengde afkomst verjaard en als uitgewischt.
Ofschoon de Amerikanen in de Vereenigde Staten overal in hun doen en laten elkander vrij gelijk blijven, zoo brengt toch de slavenstand, in landen, alwaar dezelve gevonden wordt, eenige verscheidenheid in de maatschappelijke betrekkingen. Wij hebben gezien, hoe in het noorden zelfs voorname lieden met korven naar de markt gaan en zwaar beladen terugkeeren; in het zuiden maakt de felle hitte des zomers en de afmattende laauwe lucht in den winter de afstammelingen van Blanken ongeschikt voor elken arbeid, die eenige krachtinspanning vordert. Hier ontbreken dus de noodwendigste handwerkslieden; alle huisraad wordt in het noorden vervaardigd en van daar aangevoerd. Men is derhalve ook zeer spaarzaam in het gebruik van meubelen. Slechts de spreekkamer wordt zoo wat voorzien; de overige vertrekken in het huis zijn nagenoeg ledig, behalve dat er tapijten over den vloer liggen. Afrika's zonen alleen kunnen, bij zoodanig luchtgestel, den arbeid verduren; de Blanke geeft, half gedwongen, zich aan de traagheid over, en zoo is het allengs tot schande geworden, het geringste werk in het openbaar te verrigten. Al heeft men b.v. een nog zoo onbeduidend pakje slechts een eindwegs in de straat te bezorgen, dan moet men daartoe eenen vrijgelatenen huren, als men zelf geenen slaaf houdt.
De behandeling der slaven is stuitend voor het menschelijk gevoel. Om zulks te vergoelijken, beweert men, dat dezelve voor geene betere behandeling vatbaar zijn, en steeds tot gewelddadigen opstand zich geneigd betoonen, waarbij zij dan dikwijls de gruwelijkste wraak oefenen. De Zuidlanders leven in gedurige vrees voor zoodanige tooneelen, waartoe het sein gewoonlijk door brandstichting wordt gegeven. Bij het ontstaan van brand moeten daarom alle Negers, op

{==541==} {>>pagina-aanduiding<<}
straffe des doods, oogenblikkelijk naar huis gaan; alleen de Blanken mogen blusschen, en de gansche burgerij komt onder het geweer, om de Neger-bevolking te bewaken. Hier is brand geen feest, zoo als te New-York, maar een verschrikkelijk iets, dat nog maanden lang doet beven, en ook niet dikwerf plaats heeft.
Ontmoet een Neger eenen Blanke, zoo moet hij niet alleen wijken, maar ook het plaveisel voor de voetgangers verlaten en midden op de straat zich begeven. Deze burgerlijke verordening heeft het voorkomen van sluipmoord ten doel. Een slaaf, die wrevelig zijne hand tegen eenen Blanke opheft, om het even tegen wien en om welke reden, verliest de hand. Hier loopen genoeg zoodanige verminkten om, welke hunne gramschap niet bedwingen konden. Deze kinderen der woestijn hebben meer gevoel van eer, dan men gewoonlijk zich verbeeldt; zij lijden ligchamelijke smart met wonderbare gelatenheid, maar hoon is hun onverdragelijk.
Om een denkbeeld van het lot dezer arme schepsels te geven, willen wij eenen blik in de huishouding der kleine republikeinsche tirannen werpen. Gewoon, elk bevel te doen vergezeld gaan van duchtige slagen, en uit ijdelheid door veel bevelen hunne grootheid willende toonen, leggen zij de zweep nooit uit de hand. Treden wij in de parlour, daar zit de rijke Lady midden in het vertrek op haren schommelstoel en wiegelt zich veertien uren daags. Met de linkerhand houdt zij eene kleine brandende cigaar; in de regter heeft zij eene lange, duchtige garde, zoo als de oppassers in de kerk te New-York gebruiken. Tegenover haar is de deur; bij dezelve staan aan elke zijde drie Negers, die op de wenken der gebiedster letten. - De houders van slaven geven aan deze lieden gewoonlijk namen naar luim en verkiezing. Men noemt hen naar vloeden, steden, dieren, edelgesteenten; dikwerf worden spotnamen uitgedacht, om hunne hoedanigheden of gebreken belagchelijk te maken. De liefhebber van de jagt b.v. heeft eenen mylord, eenen becasse, eenen karo; die der fraaije letteren hebben hunne garricks, voltaires, shakespeares - zelfs heb ik eenen zwarten zondag gezien. De Dame van goeden toon laat zich door Goden bedienen. Twaalf ure, het winkeluur, slaat: helios met den platten neus en het ver-
{==542==} {>>pagina-aanduiding<<}
sleten kleed van zijnen heer brengt den ouden staatsiewagen voor; venus en diana liggen aan de voeten der ongeduldige meesteres, en kunnen haar de schoenen niet schielijk genoeg aantrekken - want de gebiedster heeft haast; dit blijkt aan de levendige beweging van hare met de zweep gewapende hand. Tot straf voor die langzaamheid neemt de Dame twee doeken, bindt hare, misschien een weinig onhandige, kameniers den mond toe, laat haar elk in een' anderen hoek nederknielen,
en zweeft nu henen. Maar midden in de huisdeur staat jupiter ammon in gedachten, met de armen over de borst geslagen, kaauwt tabak, en verspert den weg. De Lady roept in drift: ‘Zwart beest! hadt gij nog geen dommer plaats kunnen vinden? Hier, kniel neder op den grond, tot dat ik terugkome!’ Op haar bevel bindt men jupiter ammon een' vrouwe-boezelaar om den hals; eene papieren kroon met lange ooren wordt hem opgezet, en zoo knielt hij op zijne strafplaats neder. Nu ijlt de Lady naar den wagen; phebus opent het portier; hij is barrevoets; eene korte linnen onderbroek dekt naauwelijks het zwarte vel tot aan de knieën; hij heeft geen hemd, maar een' ouden frak aan en eene muts op, door hemzelven uit een nieuwspapier vervaardigd; hij plaatst zich op het bankje achter den wagen, en nu gaat het voorwaarts, zoo deftig en feestelijk, dat men soms bijkans zou twijfelen, of het rijtuig niet stilstaat. Buiten rijdt men razend snel met de ligte tilbury; in de stad wordt met de staatsiekoets slechts gestapt. Nevens den wagen gaan de drie Gratiën: euphrosyne houdt den neusdoek in eene met paarlen bezette tasch; aglaja en thalia dragen elk een paar schoenen, opdat de Lady in elken winkel, waar zij binnentreedt, van schoeisel moge kunnen wisselen, terwijl tisiphone haar telkens de zweep overreikt. Dit werktuig wordt evenwel niet altijd gebruikt, om te tuchtigen; het is gewoonte, dat de gebiedster hetzelve in de hand neemt. - Doch wij willen ons niet langer ophouden met eene optelling der kwellingen en tergingen, die men tegen deze arme menschen zich veroorlooft. Het gaat weleens zoo verre, dat velen den dood zoeken, en te dien einde aarde eten. Ook zet men hen wel strengelijk aan tot het waarnemen van Christelijke
kerkgebruiken, in zoo verre het overeenkomt met de belangen der planters. Zij worden, ja, gedoopt, als men zulks doopen mag noemen; zij vieren den zondag, maar zij worden

{==543==} {>>pagina-aanduiding<<}
nooit getrouwd, en, na hunnen dood, slechts als het vee in de groeve geworpen en onder den grond gestopt.
In Columbia, in St. Augustin, in New-Orleans, overal hebben wij hetzelfde gezien. Over het geheel zijn de Noord-Amerikanen in het zuidelijke gedeelte meer toeschietelijk, gezelliger en minder wantrouwend, dan de bewoners der noordelijke Staten; evenwel was ik zeer blijde, in de lente naar New-York te kunnen terugkeeren, alwaar wij thans den afloop van eenige zaken met ongeduld afwachten, om daarna weder scheep te gaan en over te steken naar Havre, ten einde in Europa te blijven.
Gewoonlijk geven reizigers de merkwaardigheden, die zij werkelijk of in de verbeelding gezien hebben, te lezen; maar ik wil hier nog eene bijzonderheid vermelden, iets, dat niet te zien is, namelijk, dat men in dit gansche onmetelijk groote land geene kreupelen ontmoet; men zoude hier vergeten, dat er gebogchelden, krombeenigen en andere mismaakte menschen zijn kunnen.
Met de volgende aanmerking wil ik besluiten. Als in het zuidelijke gedeelte van Noord-Amerika de lucht niet zoo ongezond ware; als in het noorden de hebzuchtige en bekrompen koopmansgeest niet zoo algemeen de gemoederen beheerschte; als in het westen de Indianen niet zoo dikwijls, als ongenoodigde gasten, den landbouwer met hunne bezoeken lastig kwamen vallen; als woekeraars hunne benoodigdheden niet tot ongehoorde prijzen bezorgden, en dus met de voordeelen van hunnen zwaren arbeid schoot gingen, - zou Amerika allezins het land zijn, waar verhuizenden uit Europa niet alleen een goed bestaan vinden, maar ook fortuin maken konden. Amerika heeft zeker zijne schoone, grootsche zijde, welke echter geene plaats konde vinden in deze bladen, bestemd om eene schets te geven van het gewone leven, hetwelk nergens een ideaal is, en waarmede elk in aanraking moet komen. Ik wensch, dat mijne mededeelingen den lezeren, zonder eene voor hen smartelijke en kostbare ondervinding, tot nut mogen strekken, en te hunnen voordeele eenig gewigt in de eene schaal leggen, daar in de andere tot hiertoe door woeker en hebzucht zoo vele lokkende verdichtselen geworpen werden, dat menigeen zich liet verbijsteren, de dwaling te laat inziende. Misschien zullen mijne berigten tegengesproken worden: het zij zoo; de stempel der waarheid, welken dezelve gewisselijk dragen,

{==544==} {>>pagina-aanduiding<<}
zal toch hier en daar een offer der ligtgeloovigheid aan het verderf ontrukken. Dit althans is de bedoeling en dit zal de schoonste belooning der Schrijfster zijn.

Bezoek van Lamartine bij lady Esther Stanhope. (*)

(Voyage en Orient, par alphonse de lamartine.)

Lady esther stanhope, nicht van den beroemden staatsman pitt, verliet, na den dood van haren oom, Engeland, en reisde Europa door. Daar zij jong, schoon en rijk was, werd zij overal met die achting en belangstelling ontvangen, waarop rang, rijkdom, vernuft en schoonheid haar aanspraak gaven. Zij konde echter nooit besluiten, zich met een' harer meestwaardige bewonderaars te verbinden, bragt verscheidene jaren in de aanzienlijkste hoofdsteden van Europa door, en vertrok daarop met een talrijk gevolg naar Konstantinopel. De redenen, waarom zij haar vaderland verliet, heeft men nooit kunnen opsporen: sommigen meenden dezelve te vinden in den dood van eenen jongen Engelschen Generaal, die toen in Spanje was gesneuveld; anderen schreven ze toe aan de zucht voor avontuurlijke togten, die aan het ondernemende en moedige karakter van Lady esther niet vreemd scheen te zijn. Hoe dit zij, zij vertrok, vertoefde eenige jaren te Konstantinopel, en reisde eindelijk op een Engelsch vaartuig, met het grootste deel van hare schatten aan goud en juweelen, naar Syrië. Het schip werd op de kust van Caramanië, in de golf van Macri, tegenover het eiland Rhodus, door eenen storm beloopen, en leed op eene klip, eenige mijlen van het strand, schipbreuk. In weinige oogenblikken was het vaartuig verbrijzeld, en de schatten van Lady esther werden door de baren verzwolgen; ter naauwernood ontkwam zij zelve het gevaar, en werd met de overblijfselen van het schip op een woest eiland geworpen, zonder in vierentwintig uren eenig voedsel of eenige hulp te ontvangen. Eindelijk troffen zij schippers van Marmoriza aan, en werden door hen naar den Engelschen Consul
op Rhodus gebragt.

{==545==} {>>pagina-aanduiding<<}

Dit ongeval deed haar geenszins van besluit veranderen. Zij begaf zich over Maltha naar Engeland, verzamelde het overschot van haar vermogen, verkocht een gedeelte harer goederen met nadeel, belaadde een tweede schip met rijkdommen en geschenken voor die streken, die zij wilde doorreizen, en nam de reis weder aan.
Na eene voorspoedige reis landde zij bij Latakia, het oude Laodicea, op de Syrische kust, tusschen Tripoli en Alexandrette. Hier vestigde zij zich, leerde de Arabische taal, verzamelde om zich alle die personen, welke haar verkeer met de verschillende Arabische volkstammen gemakkelijk konden maken, en maakte toebereidsels voor eene ontdekkingsreize in de ontoegankelijkste gedeelten van Arabië, Mesopotamië en de woestijn. Toen zij zich met de taal, gewoonten, zeden en gebruiken voldoende bekend had gemaakt, huurde zij eene talrijke karavane, belaadde kameelen met rijke geschenken voor de Arabieren, en reisde geheel Syrië door. Het langst vertoefde zij te Jeruzalem, Damascus, Aleppo, Balbek en Palmyra: op deze plaats werd zij door talrijke stammen van zwervende Arabieren, die haar den toegang dezer bouwvallen gemakkelijk gemaakt, zich ten getale van 40 tot 50,000 verzameld hadden, en over hare schoonheid, aanminnigheid en mildheid verrukt waren, tot Koningin van Palmyra benoemd. Zij gaven haar firmans, op welke ieder Europeër, die door haar was aanbevolen, veilig de puinhoopen van Balbek en Palmyra kon bezoeken, mits hij zich verbond, eene schatting van duizend piasters te betalen. Nog bestaat deze overeenkomst, en wordt door de Arabieren getrouw nagekomen, zoo men hun slechts voldoende bewijzen der bescherming van Lady stanhope kan geven.
Op den terugkeer van Palmyra was zij bijna door eenen vijandigen stam der Arabieren opgeligt. Bij tijds gaven de begeleiders haar kennis van dit plan; zij had hare redding echter alleen te danken aan eenen versnelden marsch in den nacht, en den spoed der paarden, die in vierentwintig uren eenen verbazenden weg door de woestijn aflegden. Zij bereikte Damascus, en bleef aldaar eenige maanden onder de bescherming van den Turkschen Pacha, aan welken de Porte haar op het nadrukkelijkst aanbevolen had.
Na een zwervend leven in verschillende deelen van het Oosten, zette zich Lady stanhope eindelijk neder in

{==546==} {>>pagina-aanduiding<<}
eene bijna ontoegankelijke en onbewoonde plaats op een' der bergen van den Libanon, nabij Saïde, het oude Sidon. De Pacha van Acre, abdallah, die voor haar eene groote achting en genegenheid koesterde, schonk haar de bouwvallen van een klooster en het dorp Dschioun, dat door Druzen bewoond wordt. Zij liet aldaar verscheidene huizen bouwen en met eenen sterken muur omringen, niet ongelijk aan de Duitsche vestingen uit de Middeleeuwen. Zij leide er eenen kunstigen tuin in den Turkschen smaak aan, met fraaije kiosken, met beeldhouwwerk en arabesken, stroomend water in marmeren bekkens, fonteinen, prieeltjes met wijngaardranken, en grotten, met oranje- en citroenboomen omgeven, versierd. Hier woonde Lady stanhope vele jaren in Oostersche weelde, omringd door een aantal Europesche en Arabische tolken, vrouwen, zwarte slaven, en in vriendschappelijke, ja zelfs staatkundige betrekkingen met de Porte, met abdallah-Pacha, met den Emir Beschir, Vorst van den Libanon, en in het algemeen met alle Arabische Sheiks in de woestijnen van Syrië en Bagdad. Weldra echter begon haar vermogen, door de verwaarloozing harer belangen gedurende hare afwezigheid, te verminderen, en zij zag zich welhaast tot 30 à 40,000 franken inkomsten bepaald, welke evenwel in dit land voldoende zijn, om de onkosten te bestrijden, welke Lady stanhope nog verpligt is te maken.
Ondertusschen stierven of vertrokken alle die personen, welke haar uit Europa vergezeld hadden; de vriendschap der Arabieren verkoelde meer en meer, en moest door geschenken of misleiding onderhouden worden; de betrekkingen werden minder, en Lady esther geraakte in die volstrekte afzondering, in welke ik haar aantrof.
Nu eerst bleek de heldhaftige vastheid van haar karakter, de sterkte van hare ziel geheel. Zij dacht aan geen terugkeeren; zij wierp geenen treurigen blik op de wereld en het voorledene terug; zij was niet ter nedergeslagen door hare eenzaamheid, door hare ongelukken, door den naderenden ouderdom, door het in vergetelheid zijn bij de levenden: zij bleef daar, waar zij nog is, zonder boeken, zonder nieuwspapieren, zonder brieven uit Europa, zonder vrienden, zelfs zonder aan haar persoonlijk verknochte dienaren; alleen omringd door eenige Negerinnen, zwarte slavenkinderen en een zeker aantal Arabische boeren, die voor haren tuin, voor hare paarden en voor hare veiligheid zorg dra-
{==547==} {>>pagina-aanduiding<<}
gen. Men gelooft hier algemeen, en mijne ontmoeting met haar doet mij zulks ook denken, dat de grond van hare schier bovennatuurlijke sterkte van ziel en vastheid van besluit niet alleen ligt in haar karakter, maar ook in overspannene godsdienstige denkbeelden, in welke overdrevene Europesche begrippen met Oostersche voorstellingen en de geheimzinnigheden der sterrewigchelarij vereenigd zijn. Hoe dit zij, Lady stanhope is in het Oosten zeer beroemd, en een voorwerp van bewondering in Europa.
Mij zoo digt in hare nabijheid bevindende, wenschte ik vurig haar te zien. Haar smaak voor eenzaamheid en voor bespiegelingen had zoo vele schijnbare overeenkomst met mijne eigene beschouwingen, dat ik gaarne wilde onderzoeken, in welke punten wij elkander raakten. Maar het is voor eenen Europeaan ten uiterste moeijelijk, bij haar toegelaten te worden. Zij slaat elke bijeenkomst af met Engelsche reizigers, met vrouwen, ja zelfs met hare bloedverwanten. Ik koesterde dus weinig hoop, aan haar voorgesteld te zullen worden; ook bezat ik geenen brief van aanbeveling; doch daar ik wist, dat zij nog in eenige betrekking tot de Arabieren van Mesopotamië en Palestina stond, en dat eene aanbeveling van hare hand mij van veel gewigts bij deze volksstammen voor mijne toekomstige reizen konde zijn, zond ik eenen Arabier, met eenen brief van den volgenden inhoud, naar haar toe:

Mylady!

Reiziger even als gij, vreemdeling even als gij in het Oosten, kom ik, even als gij, slechts om het tooneel te bezoeken, dat deszelfs natuur, bouwvallen, en de werken van God, aanbieden. Ik zoude dien dag als een' der merkwaardigsten van mijne reizen beschouwen, op welken ik eene vrouw mogt leeren kennen, die zelve een der wonderen is van dat Oosten, hetwelk ik thans bezoek. Als gij genegen mogt zijn mij op te wachten, laat mij dan den dag weten, en of ik alléén moet, of in gezelschap van eenige vrienden mag komen, die even grooten prijs stellen als ik op de eer aan u voorgesteld te mogen worden. Het zij er verre af, dat dit verzoek u eenigzins zoude nopen, uit beleefdheid datgene toe te staan, wat met uwe gewoonte aan eene volstrekte afzondering niet mogt overeenkomen. Ik zelf, Mylady, ken de waarde der vrijheid en de genoegens der een-
{==548==} {>>pagina-aanduiding<<}
zaamheid te zeer, om niet uw weigerend antwoord uit het regte oogpunt te beschouwen en te eerbiedigen.

Niet lang behoefde ik op antwoord te wachten: ten drie ure des namiddags kwam de stalmeester van Lady stanhope, die te gelijk haar geneesheer is, aan, met den last, mij naar Dschioun, het verblijf dezer buitengewone vrouw, te geleiden, en ten vier ure vertrokken wij. Ik werd vergezeld door Dr. leonhardi, den Heer de percival, eenen knecht en eenen wegwijzer; wij waren allen te paard. Eene halve mijl van Berytus kwamen wij aan een heerlijk bosch van pijnboomen, door Vorst facardin op een voorgebergte geplant, van hetwelk men aan den eenen kant het uitzigt op de onstuimige Syrische zee, van den anderen op het heerlijke dal van den Libanon geniet; welk een bekoorlijk tafereel! waar de rijkdom van het plantenrijk in het Westen, de wijnstok, de vijgeboom, de moerbeziënboom, de Italiaansche populier zich met de palmboomen van het Oosten vereenigen, wier breede bladeren als vederbossen in het heldere azuur van het uitspansel prijken. Eenige schreden verder komt men in eene soort van woestijn van rood zand, dat in hooge, bewegende golven, als die der zee, opeengehoopt is. De wind, dien avond vrij sterk, sneed door deze golven van zand henen, deed dezelve krullen, en hoolde ze uit, even als de baren der zee. Dit tooneel was nieuw en treurig, als het voorkomen der wezenlijke en grenzenlooze woestijn, die ik weldra zoude doortrekken. Geen spoor van eenig bezield wezen was zigtbaar op de golvende zandvlakte: de bruisende baren aan den eenen kant, en de verlichte toppen des Libanons aan den anderen strekten ons tot wegwijzers. Weldra vonden wij eene soort van weg, met groote, puntige steenen bezaaid. Deze weg, die langs de zee tot Egypte loopt, bragt ons bij een vervallen huis, de puinhoop van een' ouden, versterkten toren, in hetwelk wij de donkere uren van den nacht op
biezen matten en in onze mantels gewikkeld doorbragten. Zoodra de maan opkwam, stegen wij weder te paard. Het was een dier nachten, in welke de hemel met sterren is bezaaid, in welke de zuiverste helderheid in gindsche luchtgewesten, die wij hier beneden aanschouwen, heerscht, maar in welke ook de Natuur om ons heen in smartelijke struiptrekkingen scheen te zuchten. Het treurig voorkomen der woestijn versterkte eenige mijlen lang dezen onaangenamen indruk. Met de sche-
{==549==} {>>pagina-aanduiding<<}
mering hadden wij de schoone, boschrijke hellingen en de groene dalen van den Libanon achter ons gelaten. Heuvels, vol met zwarte, witte en graauwe steenen, overblijfsels van aardbevingen, omringden ons rondom; aan den regter- en linkerkant stuwde de zee, sedert den morgen door eenen storm in beweging gebragt, hare zware, dreigende golven voort; door de schaduw, die zij van zich wierpen, zagen wij ze reeds van verre naderen; weldra sloegen zij tegen het strand, besproeiden ons met haar kokend schuim, bevochtigden telkens de hoeven der paarden, ja dreigden bij wijlen ons weg te rukken. De maan, glansrijk als de zon in den winter, verlichtte met hare stralen de zee genoegzaam, om ons hare woede te doen zien, maar verspreidde geen lichts genoeg op onzen weg, om ons voor derzelver gevaren te hoeden. Weldra vermengde het licht van eenen brand op den top van een' der bergen des Libanons zich met de treurige witte morgennevels, en verspreidde over het geheele tooneel een valsch, bleek schijnsel, dat noch dag noch nacht is, en noch den glans van den eenen, noch de helderheid van den anderen heeft. Angstvolle uren voor het gezigt en voor de gedachte! Strijd van twee verschillende krachten, wier treurig beeld wij zoo dikwerf in de Natuur aantreffen, en nog meerdere malen in ons eigen hart wedervinden!
Wij verlieten Saïde, het voormalige Sidon, des morgens ten zeven ure, toen de zon hare kracht reeds brandend deed gevoelen, en beklommen krijtachtige, kale heuvels, die zich van trap tot trap verhieven, en zoo naar de eenzame plaats voerden, welke onze oogen nog te vergeefs zochten. Elke heuvel, dien wij bestegen, toonde ons telkens een' nog hoogeren, dien wij of omtrekken of beklimmen moesten; de bergen volgden elkander in rijen op, als de schakels van een' ketting, terwijl zij in de tusschenruimten diepe kloven vormden, zonder water, en met graauwe rotsbrokken bezaaid. Deze bergen zijn van alle groeikracht, van alle vruchtbare aarde verstoken; zij zijn geraamten van hoogten, sedert eeuwen door wind en water als 't ware uitgeteerd. Ik dacht niet, daar de woonplaats eener vrouw te vinden, die de wereld had gezien, wie de keus van woonplaats op den ganschen aardbodem vrijstond! Van deze rotsen af ontdekte mijn blik eindelijk een breed, diep dal, van alle kanten door aanzienlijke, even onvruchtbare bergen ingesloten. In het midden van dit dal verhief zich de berg Dschioun

{==550==} {>>pagina-aanduiding<<}
uit kringvormige rotsen, die met hunne toppen te zamen stieten en eene vlakte van ongeveer 600 voeten breed vormden, welke door een welig groen was versierd. Een witte muur, aan wiens eene zijde een kiosk stootte, omringde deze vlakte. Dit was de woonplaats van Lady esther stanhope. Des middags bereikten wij dezelve. Het huis is noch naar de Europesche, noch naar Oostersche wijze gebouwd; het is eene ongeregelde, zonderlinge vereeniging van tien of twaalf huisjes, die ieder slechts eene of twee kamers zonder vensters bevatten, en door kleine binnenplaatsen of tuintjes van elkander zijn gescheiden; een gezigt, dat mij terstond de armoedige kloosters herinnerde, die men in Italië en Spanje op de hooge bergen aantreft, en het eigendom der bedelmonniken zijn.
Volgens hare gewoonte, was Lady stanhope vóór drie of vier ure des namiddags niet te spreken; men bragt ons dus in eene soort van cel zonder licht en zonder noemenswaardig huisraad. Een ontbijt werd ons voorgezet, en wij wierpen ons op een divan neder, om op het ontwaken der onzigtbare heldin van dit romaneske rotsdal te wachten. Ik sliep in. Ten drie ure werd ik gewekt, met het berigt, dat zij mij opwachtte. Ik ging door een' voorhof, eenen tuin, een kiosk met jasmijnen omgeven, daarop door een paar duistere galerijen, en werd vervolgens door een Negerkind van zes of acht jaren in het vertrek van Lady esther binnengeleid. De groote donkerheid, die hier heerschte, liet mij in het eerst naauwelijks toe, de edele, ernstige en verhevene trekken der witte gedaante te onderscheiden, die zich in een Oostersch gewaad van den divan verhief en mij de hand reikte. Lady esther schijnt ongeveer vijftig jaren oud te zijn; hare trekken zijn van dien aard, dat zij door geene jaren merkbaar veranderen. De frischheid, de kleur, de bevalligheid gaan met de jeugd verloren; maar zoo de schoonheid in den vorm zelven ligt, in de zuiverheid der gelaatstrekken, in de waardigheid van het gelaat eens mans of eener vrouwe, dan verandert de schoonheid wel met de levenstijdperken, doch vergaat nooit geheel. Zoo is de schoonheid van Lady stanhope. Zij droeg een' witten tulband en over het voorhoofd een purperen lint, dat aan weerskanten tot op de schouders nederhing. Een lange, gele shawl uit Cashmire, een Turksch gewaad van witte zijde met losse mouwen omhulden hare gedaante, en alleen door

{==551==} {>>pagina-aanduiding<<}
eene opening van het eerste kleed zag men op de borst een tweede kleed van Perzische stof, dat aan den hals met een' gesp van paarlen was vastgemaakt. Turksche schoenen van geel marokijn, met zijde gestikt, voltooiden dit schoon Oostersch kostuum, dat zij met de bevallige losheid van iemand droeg, die sedert hare kindschheid geen ander had gedragen.
Gij zijt wel verre gekomen, sprak zij, om eene kluizenares te zien; wees welkom! Ik ontvang weinig vreemden, naauwelijks een of twee in een jaar; maar uw brief geviel mij, en ik wenschte nader kennis te maken met iemand, die, even als ik, God, de Natuur en de eenzaamheid bemint. Een zeker gevoel zeide mij bovendien, dat onze gesternten vrienden waren, en dat wij in elkander wederzijds behagen zouden scheppen. Met genoegen merk ik, door mijn voorgevoel niet bedrogen te zijn: uwe gelaatstrekken, die ik thans zie, ja zelfs uw gang in de voorzaal hebben mij reeds genoeg met u bekend gemaakt, zoodat mij de wensch niet berouwt, u te zien. Laat ons nederzitten en praten; wij zijn reeds vrienden.
Hoe, Mylady! hernam ik, vereert gij zoo spoedig iemand met den naam van vriend, wiens naam, ja wiens bestaan u voorzeker onbekend is?
Het is waar, hervatte zij, ik ben even min bekend met de plaats, die gij in de maatschappij bekleedt, als wat gij gedurende uwen levensloop hebt gedaan; maar ik weet, wat gij voor God zijt. Houd mij niet voor eene zottin, zoo als mij de wereld dikwijls noemt. Het is eene behoefte voor mij, geheel openhartig met u te spreken. Er is eene wetenschap, nu in Europa verloren geraakt; eene wetenschap, die in het Oosten niet alleen oorspronkelijk is, maar hier ook nooit geheel is verwaarloosd en er nog bestaat. Ik bezit dezelve. Ik versta het schrift der sterren, en lees daarin: wij allen zijn kinderen van een dier hemelsche lichten, die bij onze geboorte tegenwoordig zijn, en wier gunstige of ongunstige invloed in onze oogen, op ons voorhoofd, in onze gelaatstrekken, in de lijnen van onze hand, in den vorm van onzen voet, in onze bewegingen en in onzen gang geschreven staat. Sedert weinige minuten zie ik u slechts, en toch ken ik u reeds, alsof wij eene eeuw te zamen hadden doorgebragt. Wilt gij, dat ik u aan uzelven leere kennen? Wilt gij, dat ik u uwe lotgevallen voorspelle?
Doe dit niet, Mylady! antwoordde ik glimlagchend. Ik

{==552==} {>>pagina-aanduiding<<}
ontken niet, hetgeen ik niet weet; gaarne stem ik toe, dat in de zigtbare en onzigtbare wereld, in welke alles zich aaneenschakelt, alles zich vereenigt, wezens van minderen rang, zoo als wij menschen, onder den invloed van hoogere wezens, zoo als sterren of engelen, kunnen staan: doch uwe openbaring heb ik niet noodig, om mij mijne gebrekkigheid, mijne broosheid, mijne ellende te doen inzien. Wat de geheimen van mijn toekomstig lot aangaat, ik zoude vreezen, de Godheid, die dezelve voor mij gesluijerd houdt, te beleedigen, zoo ik dezelve van een geschapen wezen verlangde te vernemen. Wat de toekomst betreft, ik geloof aan God, aan vrijheid en aan deugd.
Geloof, wat u goeddunkt, was haar antwoord; ik voor mij zie ten duidelijkste, dat gij onder den invloed van drie gelukkige, magtige en goede sterren zijt geboren, die u met gelijke eigenschappen hebben begiftigd, en u naar een doel geleiden, dat ik u, des begeerende, nog heden zoude kunnen openbaren. God heeft u herwaarts gevoerd, om uwe ziel te verlichten. Gij zijt een dier mannen, die het goede ernstig willen en verlangen; een der werktuigen in Gods hand voor de wonderen, die Hij weldra onder de menschen zal werken. Gelooft gij, dat de heerschappij van den Messias reeds is gekomen?
Ik ben een geboren Christen; ziedaar mijn antwoord!
Een Christen? hernam zij op eenigzins weemoedigen toon; ook ik ben eene Christin; maar heeft niet Hij zelf, dien gij christus noemt, gezegd: Ik spreek nog tot u in gelijkenissen; maar Hij, die na mij zal komen, zal tot u spreken in geest en waarheid? Welaan, dezen verwachten wij. Die is de Messias, die nog niet is gekomen, die niet verre meer is, dien wij met onze oogen zullen aanschouwen, tot wiens ontvangst alles op aarde wordt voorbereid. Wat antwoordt gij daarop? Hoe zult gij de woorden van den Evangelist zelven, die ik heb aangehaald, loochenen, of op Hem toepassen? Welke zijn uwe gronden voor het geloof aan christus?
Sta mij toe, Mylady, hernam ik, mij niet met u in zulk een onderzoek te begeven: ik doe het met mijzelven niet. Er zijn twee bronnen van kennis voor den mensch; de eene door middel van het verstand, dat van onderzoek afhangt en aan twijfel is onderworpen, ja dikwijls tot dwaling en verkeerdheden voert; de andere is die, welke het hart verlicht

{==553==} {>>pagina-aanduiding<<}
en nooit bedriegt; want deze bron is tegelijk waarheid en overtuiging, en voor ons, arme stervelingen, is waarheid slechts overtuiging. God alleen bezit de waarheid op eene andere wijze, als waarheid zelve; wij hebben haar slechts als geloof. Ik geloof aan christus, wijl Hij op aarde de heiligste, vruchtbaarste en meest Goddelijke leer heeft verkondigd, die ooit menschelijk verstand heeft bestraald. Eene zoo Goddelijke leer kan niet de vrucht van bedrog en leugen zijn. Christus heeft dezelve zoo voorgedragen als het verstand ons haar doet erkennen. Men kent de leermeesters aan hunne zedekunde, even als den boom aan de vruchten: de vruchten des Christendoms, niet zoo zeer de reeds gevallene als de toekomstige, zijn eeuwig, volmaakt, Goddelijk; daarom is de leer zelve Goddelijk, daarom derzelver Stichter ook een Goddelijk woord, zoo als Hij zelf heeft verklaard. Daarom ben ik Christen; dit is mijne godsdienstige overtuiging; met anderen laat ik mij in geen onderzoek in: men kan den mensch niets bewijzen, dan hetgeen hij reeds gelooft.
Maar, merkte zij aan, vindt gij dan de wereld in maatschappelijke, staatkundige en godsdienstige opzigten goed geregeld? Bemerkt gij niet de door de gansche wereld gevoelde noodzakelijkheid, de behoefte aan eenen Verlosser, eenen Messias, dien wij verwachten en reeds in onze wenschen zien?
O! wat dat aangaat, hernam ik, dat is eene andere vraag. Niemand zucht meer, dan ik, over het algemeene lijden der natuur, der menschen, der maatschappij. Niemand erkent meer de grove misbruiken in de maatschappij, in het staatsbestuur, in de Godsdienst. Niemand wenscht en hoopt meer eenen hersteller van deze ondragelijke rampen der menschheid; en niemand is vaster dan ik overtuigd, dat deze hersteller alleen van Goddelijken oorsprong zijn kan. Zoo gij dit met den naam van Messias-verwachten bestempelt, dan verwacht ik Hem evenzeer als gij, en ik verlang even vurig als gij naar zijne spoedige verschijning. Even als gij, en meer nog misschien, zie ik alle kenteekens eener omwenteling, en spoedig daarop volgende, buitengewone vernieuwing, in het geschokte geloof van den mensch, in de verwarring zijner denkbeelden, in de leer van zijn hart, in het bederf van den maatschappelijken toestand, in de herhaalde omverwerping der staatsinrigtingen. Ik geloof, dat God juist

{==554==} {>>pagina-aanduiding<<}
in dat oogenblik tusschenbeiden treedt, als alle menschelijk vermogen is uitgeput, en de mensch zelf zijne hulpeloosheid moet erkennen. Zoo ver is de wereld gekomen. Daarom geloof ook ik aan eenen weldra verschijnenden Messias onzer eeuw; maar in dien Messias zie ik niet christus, dewijl deze ons niet meer wijsheid, deugd en waarheid kan mededeelen dan Hij reeds gedaan heeft; ik zie in denzelven juist diengenen, wiens komst door christus voorspeld is; het is die Heilige Geest, die altoos werkt, altoos den mensch bijstaat, die er toe geroepen is, hem, naar mate van tijdsomstandigheden en behoefte, datgene te openbaren, wat hij noodig heeft te weten en te doen. Of nu deze Heilige Geest in een' mensch, in eene leer, in eene handeling of in een denkbeeld verwezenlijkt wordt, doet weinig ter zake. Gij ziet dus, dat wij elkander kunnen verstaan, en dat onze gesternten niet zoo verre uiteenloopen, als gij misschien uit dit onderhoud meent te moeten besluiten.
Zij glimlachte; hare oogen, die een' eenigzins verstoorden blik hadden geworpen, terwijl ik mijn Christelijk Rationalisme openbaarde, schitterden nu van eene innige verteedering en met een' bijna hemelschen glans.
Geloof, wat gij verkiest, zeide zij; gij zijt evenwel een dier mannen, die ik verwachtte, die de Godheid mij zendt, om een groot aandeel aan het door mij voorbereide werk te hebben. Weldra zult gij naar Europa terugkeeren; Europa heeft geëindigd; Frankrijk alleen heeft nog eenen grooten last te volvoeren; gij zult daaraan deel nemen; ik weet nog niet hoe, maar ik kan het u dezen avond zeggen, als gij het verlangt, wanneer ik eerst uw gesternte heb geraadpleegd. Ik weet nog niet de namen van hen allen, doch zie er nu meer dan drie, vier, misschien vijf, wie weet hoeveel nog meer! Een hunner is buiten twijfel mercurius, de schenker van duidelijkheid in denkbeelden en juiste uitdrukking in woorden. Gij moet Dichter zijn; men leest het in uwe oogen en op uw voorhoofd; wat verder staat gij onder den invloed van geheel verschillende, bijna tegenstrijdige gesternten; het is een invloed van werkzaamheid en handeling; - ook herken ik de zon, zeide zij plotseling, in de houding van uw hoofd, en in de wijze, waarop gij het naar uwen linker schouder brengt. Dank daarvoor God! Weinigen zijn onder meer dan één gesternte geboren; weiuigen hebben gelukkige sterren; nog minderen,

{==555==} {>>pagina-aanduiding<<}
wier anders gelukkig gesternte niet door den ongunstigen invloed van een vijandig sterrenbeeld wordt vernietigd. Gij ondertusschen hebt meerdere sterren, en allen zijn in volkomene overeenstemming, om u te dienen, en allen helpen elkander onderling tot uw geluk. Hoe heet gij? (Ik zeide haar mijnen naam.) - Ik heb dien naam nooit gehoord, voegde zij op den toon der waarheid daarbij.
Zie, Mylady, wat de roem is! Eenige gedichten heb ik in mijn leven gemaakt, die mijnen naam duizende malen door de geheele geletterde wereld hebben doen klinken; maar die klank was te zwak, om over uwe zee, door uw gebergte te dringen: hier ben ik geheel onbekend; een naam, die nooit is uitgesproken. Des te meer streelt mij de door u betoonde welwillendheid. Dit heb ik alleen aan u en aan mijzelven te danken.
Ja, zeide zij, Dichter of niet, ik schat u hoog en hoop op u; wij zullen elkander wederzien, houd u des verzekerd; gij keert naar het Westen terug, maar gij zult niet dralen naar het Oosten weder te keeren; het is uw vaderland.
Ten minste, hervatte ik, het vaderland van mijn dichterlijk gevoel.
Lach niet, was haar antwoord; het is uw wezenlijk vaderland, het land uwer vaderen; ik weet het zeker; zie maar naar uwen voet!
Ik zie niets aan denzelven, zeide ik, dan het stof der zandpaden, over hetwelk ik mij in eene Europesche zaal zoude schamen.
Dat is niets, merkte zij aan; beschouw uwen voet! (Ik had op denzelven nog geen acht geslagen.) Ziet gij, uw voet is zeer sterk gebogen; tusschen den hiel en de teenen is, bij het staan op den grond, eene genoegzame tusschenruimte, om het water onder uwen voet te laten doorloopen, zonder u te bevochtigen. Dat is de voet van den Arabier, de voet van het Oosten. Gij zijt een zoon dezer landstreek; de dagen naderen, op welke ieder naar het land zijner vaderen terugkeert. Wij zullen elkander wederzien.
Een zwarte slaaf trad thans binnen, wierp zich voor haar neder, met het voorhoofd op het tapijt en de handen over het hoofd, en sprak eenige Arabische woorden.
Ga, zeide zij tegen mij; er is voor u een middagmaal gereedgemaakt: eet spoedig, en kom ras terug. Ik wil mij intusschen met u bezig houden, en mijne verwarde denk-
{==556==} {>>pagina-aanduiding<<}
beelden over uwen persoon en uw toekomstig lot nader onderzoeken. Ik zelve eet nooit met iemand zamen en leef zeer matig; brood en vruchten zijn voor mij voldoende; ik mag dus eenen gast niet tot het opvolgen van mijne leefwijze verpligten.
Men bragt mij in een prieeltje van jasmijn en rozen. Er was voor den Heer de percival en voor mij aangeregt. Spoedig aten wij; doch zij konde niet tot het einde van onzen maaltijd wachten, en zond Dr. leonhardi, om te zeggen, dat zij mij verwachtte. Ik spoedde mij naar haar, en vond haar bezig met het rooken eener lange, Oostersche pijp; ook mij werd eene aangeboden. Het was niet meer vreemd voor mij, de bevalligste en schoonste Oostersche dames te zien rooken. Niets aanstootelijks vond ik meer in deze losse, bevallige houding, noch in den welriekenden rook, die in ligte wolken uit de lippen eener schoone vrouw opsteeg, en het gesprek afbrak, zonder het te laten verkoelen. Op deze wijze spraken wij lang en voortdurend over het geliefkoosde onderwerp dezer buitengewone vrouw, die mij geheel aan de vermaarde tooveressen der oudheid herinnerde. Het kwam mij voor, dat de godsdienstbegrippen van Lady esther eene opzettelijke, doch tevens verwarde vermenging der verschillende eerdiensten waren, in het midden van welke zij zich veroordeeld heeft te wonen: geheimzinnig, als de Druzen, wier verborgenheden zij alleen misschien op de gansche aarde kent; berustende in de bepalingen van het Noodlot, even als de Muzelman; den Messias verwachtende, als de Jood; terwijl zij met den Christen de aanbidding van jezus en de uitoefening zijner weldadige zedekundige voorschriften deelt; - men voege bij dit alles nog de grillige voorstellingen en overspannene droomen eener Oostersche verbeeldingskracht, door de eenzaamheid, door het peinzen, en misschien door eenige verklaringen van Arabische sterrewigchelaars ontvlamd, en men zal zich een denkbeeld van dit verheven en zonderling geheel kunnen maken. Gemakkelijker is het, hetzelve voor zinneloos te verklaren, dan uiteen te zetten en te bevatten. Neen, deze vrouw is geene
zinnelooze: de heldere, open oogopslag verraadt geen enkel teeken van zinneloosheid, die anders in de oogen zoo merkbaar is: de zinneloosheid in het spreken, door welke de zamenhang telkens door de zonderlingste, wildste en onnatuurlijkste afwijkingen en sprongen wordt verbroken, is

{==557==} {>>pagina-aanduiding<<}
niet zigtbaar in het verheven, geheimzinnig, maar zich gelijkblijvend en krachtig onderhoud van Lady esther. Als ik mijn gevoelen duidelijk moet zeggen, dan zoude ik het eerder er voor houden, dat het eene vrijwillig aangenomene zinneloosheid is, waarvan zij zelve zich bewust is, en die zij op goede gronden als zoodanig laat voorkomen. De groote bewondering, die haar geest heeft voortgebragt en nog voortbrengt bij de Arabische stammen op het gebergte, bewijst duidelijk, dat deze gewaande zinneloosheid slechts een middel is. Voor de bewoners dezer landstreek van wonderen, rotsen en woestijnen, wier verbeelding levendig, maar ook duister en omwolkt is, even als de gezigteinder hunner zandvlakten en zeeën, is het woord van mahomed of van Lady stanhope noodig. Men moet met sterren omgaan, voorspellingen doen, wonderen verrigten, in de toekomst zien. Lady stanhope heeft dit begrepen, eerst door den scherpen blik harer wezenlijk buitengewone bevatting; naderhand is zij misschien, even als meerdere hooggestemde geesten, daarmede geëindigd, zichzelve van het spoor te leiden, en de eerste aanhangster van de geloofsbelijdenis te worden, die zij voor anderen had uitgedacht.
Dit is de indruk, door deze vrouw op mij voortgebragt. Men kan haar niet met een woord beoordeelen: zij is een standbeeld van grooten omvang, en kan slechts van haar standpunt beoordeeld worden. Het zoude mij niet verbazen, zoo een gedeelte der bestemming, welke zij zich voorspelt, werd verwezenlijkt, namelijk een koningrijk in Arabië en een troon te Jeruzalem. De geringste staatkundige beweging in het Oosten, waar zij woont, zonde haar daartoe kunnen verheffen.
In één opzigt, zeide ik tegen haar, heb ik uw genie slechts te berispen; namelijk, dat gij niet genoeg partij van de gebeurtenissen hebt getrokken, en uwe fortuin niet tot die hoogte hebt opgevoerd, waartoe gij haar kondet brengen.
Gij spreekt, hervatte zij, als iemand, die nog te veel aan den menschelijken wil en niet genoeg aan de onwederstaanbare kracht des Noodlots gelooft. Mijne kracht ligt daarin; ik roep het niet: ik word bejaard; mijn vermogen is zeer verminderd; ik ben alleen en aan mijzelve overgelaten op deze barre rotsen, de buit van den eersten stoutmoedigen, die mijne deur met geweld openbreekt, omringd door een aantal trouwelooze bedienden en ondankbare sla-
{==558==} {>>pagina-aanduiding<<}
ven, die mij dagelijks iets ontrooven en zelfs mijn leven bedreigen. Nog onlangs had ik mijne redding alleen aan dezen dolk te danken, dien ik genoodzaakt werd te gebruiken, om mij tegen een' der zwarte slaven te verdedigen, die ik zelve heb opgevoed. Onder alle deze bekommeringen ben ik toch gelukkig; ik stel er alleen het heilige woord des Muzelmans tegenover: Allah kerim (het is Gods wil), en wacht met gelatenheid de toekomst af, van welke ik met u heb gesproken, en waarvan ik u zoo gaarne dezelfde zekerheid wenschte te geven.
Na verscheidene pijpen gerookt en koppen koffij gedronken te hebben, welke zwarte slaven ieder kwartieruurs bragten, zeide zij: Kom, ik wil u in het heiligdom brengen, waarin geen ongewijde mag treden, in mijnen tuin!
Wij daalden nu eenige trappen af, en ik ging met haar vol verrukking door een' der schoonste Turksche tuinen, die ik ooit in het Oosten had gezien. Donkere paden van wijngaarden, wier kronkelende ranken de schitterende trossen van het beloofde land droegen; kiosken, in welke het beeldhouwwerk met jasmijn en klimop en dergelijke planten was doorvlochten; waterkommen, waarin het, met veel kunst, meer dan een uur ver aangebragte water murmelde en in marmeren fonteinen sprong; lanen, uit alle vruchtboomen van Europa en van dit schoone klimaat aangelegd; groene grasperken, met bloembedden als bezaaid, en perken met marmeren bakken, waarin mij geheel vreemde bloemen prijkten, - zoodanig was de aanleg van dezen tuin. Van tijd tot tijd rustten wij in de verschillende kiosken, die denzelven versieren, en geen oogenblik liet Lady esther den geheimzinnigen toon en de zaak, waarover zij des morgens had gesproken, in hare onuitgeputte stof tot onderhoud varen.
Daar de Voorzienigheid, zeide zij eindelijk, u herwaarts heeft gevoerd, en eene zoo opmerkelijke overeenkomst tusschen onze gesternten mij toestaat u toe te vertrouwen, wat ik voor zoo vele ongewijden moet verbergen, zoo kom dan hier, en ik zal u een wonder der natuur toonen, welks bestemming alleen ik en mijne leerlingen kennen; de voorspellingen in het Oosten hebben het sedert eeuwen verkondigd, en gij zelf zult oordeelen, of die voorspellingen bewaarheid zijn. - Zij opende een poortje, dat naar eene kleine binnen-
{==559==} {>>pagina-aanduiding<<}
plaats voerde, en nu zag ik twee heerlijke Arabische merriën van het eerste ras en bijzonder volmaakt van bouw.
Nader, zeide zij, en neem deze bruine merrie in oogenschouw. Heeft niet de natuur alles in haar vervuld, wat van de merrie geschreven staat, die den Messias zal dragen, - dat zij, namelijk, gezadeld zal geboren worden?
Ik zag wezenlijk op dit schoone dier eene speling der natuur, zeldzaam genoeg, om daardoor bij deze half woeste volken op de verbeelding te kunnen werken. In plaats van de gewone buiging der ruggegraat, had dit paard eene zoo breede en diepe holte, en die zoo volkomen de gedaante van een Turksch zadel had, dat men wezenlijk konde zeggen: deze merrie is gezadeld geboren. Het dier schijnt gewoon aan de bewondering en den eerbied, haar door Lady stanhope en hare bedienden bewezen. Nooit heeft haar iemand bestegen, en twee Arabische stalknechten verplegen en bewaken haar altoos, zonder haar uit het oog te verliezen. Eene andere, witte merrie, naar mijn gevoelen nog veel schooner, deelt met de eerste den eerbied en de zorg van Lady stanhope: ook deze is door niemand bereden. Lady esther zeide het mij niet, doch liet mij raden, dat de bestemming dezer merrie, schoon niet zoo heilig als die der bruine, toch ook gewigtig en geheimenisvol was: ik meende te begrijpen, dat Lady stanhope haar bewaarde, om op dien dag te berijden, als zij, aan de zijde van den Messias, haren intogt in het nieuwveroverde Jeruzalem zal houden. Nadat zij beide dieren een tijdlang op een grasveld even buiten den muur had laten omvoeren, en ik hunne bevalligheid en vlugheid genoegzaam bewonderd had, keerden wij terug, en ik vernieuwde mijnen wensch bij Lady esther, om mij toe te staan, haar den Heer de percival, mijnen vriend en reisgezel, voor te stellen, die reeds sedert den morgen vergeefs op deze gunst, waarmede zij zoo karig is, had gewacht. Eindelijk stemde zij toe, en wij keerden alle drie naar de reeds vermelde kleine zaal terug, om den avond daar door te brengen. Koffij en pijpen kwamen weder ten voorschijn met Oostersche kwistigheid; de zaal werd alras met zulke wolken rooks opgevuld, dat de gedaante van Lady
esther ons als in eenen tooverdamp gehuld scheen. Zij sprak met denzelfden nadruk, met dezelfde bevalligheid, met denzelfden rijkdom aan woorden,

{==560==} {>>pagina-aanduiding<<}
doch veel minder over bovennatuurlijke dingen, maar over zaken, die voor haar minder heilig waren dan die, welke zij des morgens met mij alleen had behandeld. Wij gingen nu tot onderwerpen van minder gewigt over. Ik schertste met de waarzegsterskunst, waardoor zij iemand bij den eersten blik en door het onderzoek van zijn gesternte konde leeren kennen, en zette tevens hare wijsheid op de proef, door iets aangaande twee of drie mijner vrienden te vragen, die haar vóór vijftien jaren bezocht hadden. Haar volkomen juist oordeel over twee hunner trof mij: zij zette onder anderen het karakter van den eenen, dien ik bijzonder goed kende, met bewonderingwaardige scherpzinnigheid uiteen; een karakter, moeijelijk om dadelijk te doorgronden, groot, doch onder den schijn der eenvoudigste en verleidelijkste goedaardigheid verborgen. Hetgeen mij het meest verbaasde, en het stalen geheugen dezer vrouw deed bewonderen, was, dat deze reiziger slechts twee uren bij haar had doorgebragt, en dat nu reeds omtrent zestien jaren sedert dat bezoek waren vervlogen. De eenzaamheid verhoogt en versterkt alle krachten der ziel: de Profeten, Heiligen, groote mannen en dichters hebben dit wel begrepen; daarom zoeken zij de woestijnen en eenzame plaatsen, waar geen mensch hen bejegent, zoo gaarne op.
Zoo verstreek de nacht, terwijl Lady stanhope over alle onderwerpen, die door het uiten van een woord in eenig gesprek dikwerf worden aangeroerd, met losheid en onopgesmuktheid sprak. Haar inzigt in dezelve was juist: te groote spanning en eenzaamheid alleen hebben haar gevoel te zeer overdreven.
Ons afscheid was van mijnen kant met opregte spijt, van haren kant met innemende hartelijkheid. Geen vaarwel, zeide zij; wij zullen elkander nog dikwerf op deze reis zien, en nog meermalen op andere, die gij nog niet voorgenomen hebt. Rust nu, en denk, dat gij eene vriendin in de woestijnen van den Libanon achterlaat. - Zij reikte mij de hand; ik legde de mijne, op Arabische wijze, op mijn hart, en wij vertrokken.

Fransch bonmot.

Bij eene der jongste zittingen van het Hof der Pairs (over het dusgenaamde Monsterproces) was de Heer girodde

{==561==} {>>pagina-aanduiding<<}
l'ain aan het woord; maar, het gedruisch van een intusschen gevoerd luid gesprek hem telkens belettende voort te gaan, riep hij eindelijk uit: ‘Mijne Heeren! gij zult mij noodzaken een uur langer te spreken.’ - ‘Mijn Heer de Procureur!’ verhief zich eene stem, ‘dat is het maximum der straf!’





Het blinde kind.

(Eene proef van vormschrift, in druk, ten behoeve van blinde Kinderen in Noord-Amerika.)

De vogel in zijn kleine cel 
Verheugt zich in zijn lot; 
Hij klapwiekt vrolijk, fluit zoo schel, 
Al klemt hem 't tralieslot; 
Hij huppelt altijd heen en weêr, 
Tot aan zijn stervensuur, 
En valt de laatste vale veêr, 
Dan zingt hij nog met vuur. 
Zoo leef ik in den duist'ren nacht, 
Maar toch van harte blijd; 
Het leven wordt mij ligt en zacht, 
Van zorg en smart bevrijd. 
De vogel zit wel naauw bewaard; 
Hij stijgt niet in de lucht, 
Of dartelt door een' rozengaard, 
In onbedwongen vlugt; 
Hij fluit zijn held're toonen niet, 
Waar 't maanlicht buiten schijnt, 
Of zingt aan d' oever van een' vliet, 
Tot dat de nachttoorts kwijnt; 
Maar toch - hij zingt ook in zijn cel 
Zoo luid als in den beemd; 
Hij voelt zich daar zoo goed en wel - 
De vrijheid werd hem vreemd! - 
Al ziet mijn oog geen licht, geen dag, 
'k Ben even zoo gezind; 
En hoor ik ook het droef beklag: 
‘Die arme knaap is blind!’ 
Toch zing ik vrolijk op mijn beurt, 
En dartel wel te moê. 
Waartoe geklaagd, geweend, getreurd? 
Ook mij stroomt vreugde toe. 

{==562==} {>>pagina-aanduiding<<}

Ik zag geen hemel en geen zee, 
Geen groene en bloeijende aard'; 
Maar 'k huppel even vrolijk meê; 
Ook mij is 't leven waard. 
Beklaagt niet, vrienden, wijd en zijd, 
Het arme blinde kind; 
'k Ben waarlijk dikwerf regt verblijd, 
En juist als gij gezind. 
'k Heb ouders - o! die koest'ren mij; 
Ik ken hun stem zoo goed, 
En, ver verwijderd of nabij, 
Die melodij is zoet! 
Want is er zon of ster zoo schoon, 
Als de ouderlijke stem - 
Die zachte, teed're en lieven toon 
Van haar en ook van hem? 
Ik zag mijn vaders aanzigt nooit; 
Maar leg ik soms mijn hand 
Op 't voorhoofd, rimp'lig zaamgeplooid, 
Dan zegt mijn klein verstand: 
Ach! zeker is de wereld boos, 
Die zoo veel rimpels groeft; 
Er zijn ook doornen aan die roos! 
En wordt mijn ziel bedroefd. 
Dan zet hij met op zijn knieën neêr, 
En wiegt zijn dierbaar kind; 
Hij minde mij wel niet zóó teêr, 
Waar' de arme knaap niet blind. 
'k Zag nooit mijn moeders lieven lach; 
Maar wat zij spreekt en zegt, 
Gelukkig dat ik 't hooren mag; 
O, dat versta ik regt! 
Zij treurt niet, neen! - maar somtijds woelt 
Een traan in 't vochtig oog; 
Dat zag ik nooit - maar 'k heb 't gevoeld, 
Als 't leed haar ziel bewoog; 
Dan kus ik haar zoo innig teêr; 
Ik voel, wat haar ontbreekt - 
Wat wil, wat wensch ik dan nog meer? 
Ik hoor toch, wat zij spreekt! 
Mijn broeders, zusters zijn zoo goed; 
Zij dulden me in hunn' kring; 
Daar speel ik altijd welgemoed, 

{==563==} {>>pagina-aanduiding<<}

En dartel, huppel, spring; 
Zoodra ik roep, is elk gereed, 
En leidt mij bij de hand; 
Want ieder ziet en ieder weet, 
Wat mij het meest ontspant. 
Maar ach! dan breekt de schooltijd aan; 
't Wordt t'huis zoo stil en naar; 
O! kon ik met hen medegaan - 
Hoe gaarne was ik daar! 
Al zag ik nimmer dag noch licht, 
Geen hemel, zee of aard' - 
Een boek, een blad, een klein gedicht, 
Dat is mij alles waard! 
Maar nu! - ik lees en schrijf - Goddank! 
Wat heil voor 't blinde kind, 
Dat nu in teeken, vorm en klank 
Een nieuwe wereld vindt! 
En dan - muzijk! - is iets zoo schoon 
Voor 't oog, dat alles ziet, 
Als voor het oor die zuiv're toon, 
Mijn trooster in 't verdriet? 
Ben ik dan, als die vogel daar, 
Gekerkerd in zijn cel, 
Mij valt des levens last niet zwaar; 
Het is mij goed en wèl. 
Komt, vrlenden! hoort mijn' kleinen zang; 
De blinde knaap is blijd; 
Zoo zing' hij 't lied, zijn leven lang, 
Der dankbaarheid gewijd! 
 
lublink weddik. 
Julij 1835. 
(Vrij gevolgd naar het Engelsch van park

benjamin van Boston, Noord-Amerika.) 


Bladvullingen.

Salomo's wijsheid.


De wijsheid van dien Vorst, voorwaar, 
Blijkt allen duidelijk en klaar, 
Daar hij met zevenhonderd vrouwen 
Ordentelijk wist huis te houên. 
Hoe menig wijs en deftig man, 
Die ééne niet regeren kan! 



{==564==} {>>pagina-aanduiding<<}

Het viooltje.


Eenvoudig van gewaad, en stal, en kleur, en lof, 
En vrij van eerzucht, schuil ik onder 't groen der weiden; 
Maar, mogt ik op uw borst, o schoone! mij vermeiden, 
Het nedrigst bloempje werd het fierste van den hof. 


Recensie.


De al te gestrenge komt gemeenlijk van een' vijand, 
En de al te zachte van een' vriend, geloof mij vrij; 
Alleen de onzijdige loopt aan geen' laffen leiband, 
Maar kent zich zuiver, zoo van haat als vleijerij. 


Goedkoope kleeding.


Wat kost aan Pronker wel zijn kleeding in het jaar? - 
Geen speld! Vraag 't aan zijn' snijder maar. 


Gemakkelijke deugd.


Goed wonen, goed eten, goed drinken, goed geld; 
De deugd des bezitters dient naauwlijks vermeld. 


Diepe rouw.


De rijke V. liet aan zijne erven 
Slechts luttel na, toen hij ontsliep. 
Zij zijn ontroostbaar. Treurt, bij 't sterven 
Des ooms, dáárom ook neef zoo diep? 


Koster en Bilderdijk. (*)


Toen 't feest van Koster - neen! der Drukkunst - werd gevierd, 
Hoe heeft toen Bilderdijk's getrouwe schaar getierd! 
‘Men pleegde Afgoderij, waarom Gods volk moest huilen.....’ 
Thans - veilt men Bilderdijk's onsterfelijke muilen! 



{==565==} {>>pagina-aanduiding<<}

Mengelwerk.

Iets over K.A. Rütenick's geloofsleer. (*)

Waarde Vriend!

..... Gij vraagt mij in uwen laatsten, of ik het werk van rütenick reeds gelezen heb, en zoo ja, wat ik over hetzelve denk. Gelezen heb ik het; want het systema, dat hij voorstelt en ontwikkelt, maakt in de theologische wereld te veel naam en opgang, dan dat iemand, die met den gang der wetenschap bekend wil blijven, het zou mogen voorbijzien. En daar de taal van den meester, die de voorname ontwerper van deze wijze van voorstellen is, niet altijd gemakkelijk wordt verstaan, zoo grijpt men gereedelijk naar het werk des discipels, die in meer populairen vorm en trant dezelfde leer verkondigt. Men mag althans vooronderstellen, dat een boek, bestemd voor catechetisch onderwijs, voor iemand, gewoon aan theologische studiën, wel geene moeijelijkheden zal opleveren. In dit opzigt heb ik mij wel eenigzins, maar toch niet grootelijks teleurgesteld gevonden; en wanneer men eenige geliefkoosde wijsgeerige termen uitzondert, waaraan het moeijelijk is vaste en duidelijke begrippen te hechten, zoo laat zich het boek van dien kant vrij wel lezen. Intusschen moeten de Duitsche catechisanten op vrij wat hoogeren trap van geestontwikkeling en wetenschappelijke beschaving staan, dan de onzen, indien zij rütenick's geschrift met vrucht zullen kunnen gebruiken. Ik ten minste heb er nooit gehad, met wie ik zoo hoog had kunnen vliegen, en per analogiam zou ik, dunkt mij, wel durven beweren, dat de zoodanigen in Duitschland ook dun gezaaid

{==566==} {>>pagina-aanduiding<<}
zullen zijn. Het is zeker reeds geen hooge lof voor het boek, dat het alzoo het opgegevene doel van deszelfs vervaardiging niet wel kan bereiken; doch wij willen dit daarlaten, en beschouwen het, alsof het voor ons en onze gelijken ware geschreven. Om den schrijver daarbij geen onregt te doen, beloof ik u niet te zullen klagen over overtollige duidelijkheid, te breede en te gemakkelijke ontwikkeling enz., die, indien men ze vond, met het oogmerk van rütenick zouden kunnen worden verontschuldigd.
Ik heb de tweede Duitsche uitgave, en dus niet de Hollandsche vertaling gelezen, en daar het mij thans niet zoo zeer te doen is, om eene eigenlijke beoordeeling van het geheele werk te schrijven, zoo zal ik mij ook met die vertaling en hare noten niet ophouden. Heeft de vertolker het ons in goed, zuiver en verstaanbaar Hollandsch wedergegeven, zoo heeft hij zeker eene moeijelijke taak gelukkig volbragt; want onze moederspraak laat zich (bijna had ik er bijgevoegd: Goddank!) nog niet zoo gereedelijk tot vele nieuwe zoogenaamd wijsgeerige vormen en zamenstellingen van woorden pijnigen, waarin zij zich even stijf zoude bewegen, als wijlen onze grootmoeders deden, wanneer hare jeugdige ligchamen voor het eerst in het vreeselijke keurslijf werden geprangd.
Maar nu vraagt gij mij, hoe mij de inhoud behaagde, en hoedanig mijn oordeel over het boek is. Dat is niet gemakkelijk met een paar woorden of in een paar bladzijden te zeggen. Ik zou dus over het geheele plan van het werk, over het systema in het algemeen en in het bijzonder moeten handelen, en zelf haast een boek gaan schrijven. Ik wil intusschen uwe vraag niet geheel onbeantwoord laten. Ik wil u niet ontveinzen, dat ik het boek alles behalve tevreden heb uit de handen gelegd; dat ik mij wel eens bedroefde, dat het was vertaald, en daardoor ook in handen kan en zal komen van menschen, niet bevoegd om een zelfstandig oordeel te vellen, die zich gemakkelijk laten medeslepen, en, gewoon

{==567==} {>>pagina-aanduiding<<}
aan het jurare in verba magistri, door de hooge aanbeveling, die het boek medevoert, tot omhelzing van gevoelens zullen kunnen worden verleid, wier verspreiding in ons vaderland wij voor de zaak van evangelischchristelijke waarheid niet kunnen of mogen wenschen.
Ik wil u dan eenige aanmerkingen mededeelen, opdat gij zelf moogt beslissen, of ik tot dat gevoel van ontevredenheid en droefheid regt heb. Oordeelt gij, dat die aanmerkingen van dien aard zijn, dat zij ons godsdienstig publiek belang kunnen inboezemen, of waarschuwingen kunnen geven, waardoor de oogen van eenvoudigen worden geopend, en zij met voorzigtigheid het werk van rütenick leeren lezen, zoo hebt gij mijne toestemming, om dezen brief in een of ander tijdschrift te doen plaatsen. Ik zal mijne aanmerkingen tot de vier volgende bepalen: 1. de schrijver is in zijne redeneringen niet zelden inconsequent; 2. hij geeft meermalen verkeerde voorstellingen van de bijbelsche geschiedenis, om daarop vervolgens zijne wijze van zien te gronden, en verwaarloost dikwijls alle regelen van gezonde uitlegkunde; 3. hij behoudt schijnbaar sommige belangrijke leerstukken, terwijl hij ze met de daad door zijne verklaring verwerpt; en 4. hij heeft niet zelden zonderlinge en ongerijmde redeneringen en begrippen.
1. Gij zult mij gaarne toestemmen, mijn vriend, dat ik, indien mijne eerste aanmerking gegrond is, reeds oorzaak genoeg van ontevredenheid zoude hebben. Wie toch een boek tot leering van anderen schrijft, moet zichzelven gelijk blijven, en niet op de eene bladzijde tegenspreken, wat hij op de andere beweert, en dan uit beide tegenstrijdige voorstellingen gevolgen afleiden, die hij ons als waarheid wil opdringen. Dat rütenick op verschillende plaatsen zich aan zulk eene ongelijkmatigheid schuldig maakt, zal mij niet moeijelijk vallen door een paar voorbeelden u aan te wijzen, waarvan het een meer-, het ander minder invloed heeft op zijne voorstelling van de punten des geloofs.
Zien wij reeds het eerste hoofdstuk van zijn geschrift.

{==568==} {>>pagina-aanduiding<<}
Het handelt over het geloof aan God. (*) ‘De mensch onderscheidt zich daardoor van de dieren, dat hij in God gelooft. De aanleg daartoe ligt in zijne natuur, en is bij het kind en bij wilde volken slechts nog niet ontwikkeld. Er zijn als 't ware drie trappen in de ontwikkeling van dat geloof: afgodendienst, (Götzendienst, waar onbekende krachten in de voorwerpen en verschijnselen der natuur worden gediend) godenvereering, en het geloof in éénen God. Tot de beide eerste trappen komt de mensch door geregelde ontwikkeling. Tot den laatsten trap van geloof heeft zich ook de schranderste onder de Heidenen niet met zekerheid kunnen verheffen. Rom. I:19, 20 verklaart ook niet, hoe de mensch aan dit geloof is gekomen; want Gods openbaring in de natuur heeft hem niet tot den hoogsten trap gebragt. Vondelingen, in de natuur opgegroeid, zonder gemeenschap met menschen, zijn niet tot geloof geraakt. Gemeenschap met menschen wordt dan vereischt; maar van waar dat geloof bij die gemeenschap of zamenleving? Het schijnt door enkele, bijzonder van God verlichte mannen, gelijk door abraham, te zijn medegedeeld aan anderen.’ Ziedaar genoeg van rütenick's gedachtenloop, om u op eenige tegenstrijdigheden opmerkzaam te maken. Of is het niet reeds vreemd, het geloof in God als het onderscheidend kenmerk van den mensch op te geven, en later te beweren, dat de aanleg daartoe zelfs door Gods openbaring in de natuur nooit regt ontwikkeld kan worden? Paulus dacht er anders over, wanneer hij in de aangehaalde plaats verzekert, dat Gods onzienlijke dingen, van de schepping der wereld aan, uit de schepselen verstaan en doorzien worden, beide
zijne eeuwige kracht en goddelijkheid, opdat zij niet te verontschuldigen zouden zijn. - Maar er is meer in deze redenering. Die hoogste trap des geloofs kan niet bereikt worden zonder de onderlinge ge-
{==569==} {>>pagina-aanduiding<<}
meenschap der menschen; maar in die zamenleving of gemeenschap is het medegedeeld door enkele, bijzonder door God verlichte menschen. Maar wat doet dan de gemeenschap der menschen tot dit geloof? Indien abraham daarin niet geleefd had, zou hij dat geloof dan niet bezeten hebben? Was dat de conditio sine qua non der goddelijke verlichting? Die gemeenschap, indien wij al de laatste stelling van rütenick aannemen, was het middel ter verspreiding van dat geloof, hetwelk eene herhaalde openbaring of verlichting onnoodig maakte; maar nooit kan zij, volgens zijne eigene redenering, als het onvoorwaardelijke vereischte tot het verkrijgen van hetzelve worden voorgesteld.
Doch genoeg over deze plaats. Ik wil u thans op inconsequenties van redenering wijzen, die dadelijken invloed hebben op de grondstellingen van rütenick's geloofsleer. De zaak betreft het voorbestaan van jezus. Ik zal u eenige zinsneden, die op elkander volgen, (bl. 163) vertalen: ‘Als een bouwmeester eene kerk moet bouwen, zoo zal hij van den beginne af aan zijn werk anders aanleggen, dan bij het bouwen van een woonhuis; want hij zal zich de stichting zoekende vergadering, de godsvereering der gemeente voorstellen, en daarnaar zijn werk inrigten. De groote bouwmeester der wereld nu is God, en in Zijne voorzienigheid had Hij, bij de grondlegging der wereld, de verlossing door christus in het oog, zoodat men zeggen kan: voordat iets van de wereld nog als aardsch (stoffelijk) bestond, bestond voor God reeds de Verlosser, voor wien toch alles zoo geschapen moest worden, dat het door Hem verlost kon worden. Voegt hierbij, wat van Gods eeuwigheid is gezegd, dan is voor ons de Zoon wel eerst geboren, toen de volheid der tijden was gekomen, maar voor God is alles tegenwoordigheid, en wanneer christus zich in zijne gedachten tot deze wijze van voorstelling verhief, zoo kon Hij zeggen: Eer abraham was, ben ik! Wildet gij hiertegen inbrengen, dat ditzelfde ook van alles kan gezegd wor-
{==570==} {>>pagina-aanduiding<<}
den, daar alles door den Vader in eeuwigheid vooraf is bepaald, zoo zoudt gij de zaak niet waardiglijk begrepen hebben; want indien de verlossing door christus het eeuwige raadsbesluit van God is, zoo is de Verlosser in Gods gedachten zoo ver boven al het andere verheven, dat alles gedeeltelijk slechts voorbereiding voor Hem is, gedeeltelijk datgene, wat uit Hem van zelve volgt, gelijk de Schrift zegt Col. I:15, 16, dat alles tot Hem (voor Hem, om zijnentwille, alzoo ook eenigermate
door Hem) geschapen is, en God ziet in alles slechts den Zoon, of Hij ziet en zag in eeuwigheid alles slechts in betrekking tot den Verlosser, die tot God zeggen kon, Joan. XVII:24: Gij hebt mij lief gehad vóór de grondlegging der wereld.’ - Ik bid u, lieve vriend, los mij de tegenstrijdigheden en onverklaarbaarheden van deze redenering op, et eris mihi magnus apollo! Ik meende, dat ik eene proeve gaf van logisch te redeneren, wanneer ik mijn syllogismus aldus vormde: Christus bestond van eeuwigheid af, omdat Hij van eeuwigheid in Gods gedachten aanwezig was; de wereld was ook van eeuwigheid af in Gods gedachten aanwezig; ergo, de wereld bestond ook van eeuwigheid af. Maar neen, dat toont slechts, dat ik de zaak niet begrijp, en rütenick heft den algemeen erkenden regel op, dat gelijke oorzaken gelijke gevolgen hebben. En verstaat gij de rest van zijne uitspraken, opdat ik niet eens van de fraaije exegese van Col. I:15 spreek? Doch gij gevoelt genoeg, op welke hechte gronden zijne redenering aangaande het voorbestaan van jezus rust!!
Met nog een klein staaltje van tegenspraak met zichzelven sluit ik mijne eerste aanmerking. Het valt ons in het oog bij vergelijking van bl. 17 en 145. Op de eerste lezen wij: ‘Hoe de dorstige te moede is, daarvan kunt gij slechts een bewustzijn hebben, wanneer gij u de ondervinding van eigen' dorst vertegenwoordigt, en de blindgeborene heeft geen bewustzijn van de vreugde van anderen over het opgaan der zon. Wie nooit

{==571==} {>>pagina-aanduiding<<}
zijnen vader had gekend, zou geen bewustzijn hebben van de vreugde van andere kinderen over het wederzien van hunnen vader na lange scheiding; zou ook geen bewustzijn hebben van de vaderlijke gezindheid, tenzij hij zelf vader geworden was, waardoor hij toch nog geen bewustzijn van zijnen vader zoude hebben, omdat daartoe altijd eigene ervaring van de inwerkingen (invloeden) des vaders op zijne kinderen, niet slechts de algemeene, maar ook de bijzondere ervaring behoort, waardoor men ook het eigendommelijke zijns vaders niet door vreemde beschrijving, maar onmiddelbaar aan zichzelven ondervindt, gevoelt.’ Maar hoe rijmt zich daarmede, wanneer op bl. 145, om de stelling te verdedigen, dat christus, die geene zonde gekend had, nogtans den toestand van het van God vervreemde of Gode vijandige gemoed zou gevoeld hebben, wordt gezegd, ‘dat zich juist daarin de volkomenheid der menschelijke liefde toont, wanneer wij ons geheel in den toestand van anderen kunnen verplaatsen, ofschoon wij daarvan geen zelfbewustzijn, geene eigene innerlijke ervaring hebben.’? Ik laat de oplossing van deze strijdigheid aan u over; mij is zij niet gegeven, en ik geloof reeds genoeg gezegd te hebben, om u voorzigtig te doen zijn, ten aanzien van de juistheid en gelijkmatigheid van rütenick's redeneringen.
2. Over die juistheid zult gij nog meer kunnen oordeelen, wanneer ik u in eenige voorbeelden doe zien, hoe verkeerd hij dikwijls bijbelsche geschiedverhalen voorstelt en alle regelen van gezonde uitlegkunde verwaarloost, en gij dan bedenkt, dat hij op die voorstellingen en verklaringen zijne verdere redeneringen bouwt. Gij zult er misschien nog wel iets nieuws uit leeren, wat gij met mij nooit hadt gedroomd, - maar dat, vrees ik, ook alleen in de hersenen van rütenick bestaat. Ik heb, b.v., altijd gemeend, dat de roeping van abraham naar het land der vreemdelingschap vooral ook strekken moest, om door zijner nakomelingen afzondering van andere volken de leer van den éénen

{==572==} {>>pagina-aanduiding<<}
waren God voor geheele vervloeijing, en henzelve voor het gevaar van afgoderij zoo veel mogelijk te behoeden. Doch neen; ‘het voorbeeld van dezen geloovigen man leert ons,’ zoo lezen wij bl. 18, ‘dat in het vrome zelfbewustzijn een drang tot mededeeling ligt, waardoor eerst de betrekking van leeraar tot leerlingen of liever van geestelijken vader tot geestelijke kinderen ontstaat, en vervolgens de betrekking van geestelijke maagschap (Geschwister), waarbij in allen met het Godsbewustzijn tevens de behoefte wordt geboren, om met de in geestelijken zin naast verwante geloofsgenooten in eene gemeenschap van wederzijdsch geven en ontvangen te treden; ja, enkelen voelen zich ook gedrongen, om verder dan de grenzen van hunne vrome gemeenschap het geloof te verbreiden, en aan andere plaatsen dergelijke vereenigingen te stichten. Zulk een drang des vromen zelfbewustzijns mag ook wel abraham in een voor hem vreemd land gevoerd hebben.’!! Ik heb altijd abraham's offerande als een bewijs van zijne gehoorzaamheid en van zijn geloof hooren beschouwen. Doch neen, als een bewijs, dat het Godsbewustzijn ook bij de beste menschen vóór christus of in kracht of in klaarheid ontoereikende was, lezen wij, bl. 76: ‘wie was in dien tijd vromer te achten, dan abraham, die het eerst’ (??) ‘van den eenigen God leerde, en wiens handelingen en geheele leven zijn Godsbewustzijn getuigden? Maar wanneer men daarin het grootste bewijs van de kracht zijns Godsbewustzijns vindt, dat hij bereid was, om Gode zijnen zoon te offeren, dan moet men toch zeggen: dat hij meende, dat God menschenoffers verlangde; dit kon slechts met een verontreinigd Godsbewustzijn bestaanbaar zijn.’ Had abraham dan dit bewijs zijner gehoorzaamheid den Heere moeten weigeren, of was het slechts inbeelding, dat hij tot zulk eene
proeve werd geroepen? - In het algemeen is het oordeel van rütenick over het O.V. vreemd. Hij verliest te veel uit het oog, dat de voortreffelijkheid van Gods geboden en openbaringen ook

{==573==} {>>pagina-aanduiding<<}
daarin vooral moet worden erkend, dat zij voor de tijden en menschen volkomen berekend waren, waarin en waaraan zij werden gegeven. Of zou hij anders kunnen zeggen, ‘dat het schoone gebod: eer uwen vader en uwe moeder, opdat het u welga en gij lange moogt leven op aarde! eerst naar ons reiner christelijk geloof moet worden verklaard, indien wij het als van God gegeven kunnen denken, en het niet, gelijk zeker in het O.V. dikwijls is gebeurd, verkeerd zullen verstaan?’ (bl. 77.) Waarom gaf God dan zulk een bevel, en niet tevens het reinere geloof, waardoor het alleen verstaanbaar werd?
Doch ook in de verklaring en voorstelling van trekken uit het leven van jezus zult gij eene soortgelijke zonderlingheid ontdekken, die nu eens vermindering van onze bewondering voor de goddelijke grootheid van den Heiland zou kunnen te weeg brengen, dan weder lijnregt schijnt te strijden met de voorstelling des evangelischen verhaals zelven. Kunt gij u vereenigen met deze woorden? (bl. 103: de Schrijver handelt over jezus' kennis van de natuur en haren zamenhang:) ‘Als hij aarde vochtig maakte, haar op het oog des blinden streek, en hem beval, om zich in de beek Siloa te wasschen, zoo kan dit geen noodeloos vertoon geweest zijn; doch, hoewel de wonderen geen gewone genezingen van artsen waren, maar voornamelijk uit de volkomene geestkracht van den Verlosser moeten worden verklaard, zoo moet de Heer toch ook de natuurlijke medewerkende kracht van het eenvoudige middel gekend hebben. Met hoe eenvoudiger middelen de mensch heelen kan, des te meer moet hij de natuurkrachten kennen, indien hij zijne wijsheid niet van anderen heeft, of indien hij het niet door toeval heeft gevonden.’ Tot welke verkeerde denkbeelden kan zulk eene voorstelling, die wel niet nieuw is, aanleiding geven, en hoe geheel is hier het doel van jezus' handeling voorbijgezien, die toch wel voornamelijk beproeving van het geloof des blinden zal hebben beoogd! Zoo zult gij het ook

{==574==} {>>pagina-aanduiding<<}
wel geen bewijs van fijne opmerking noemen, wanneer rütenick, bij het verhaal van de opwekking van lazarus, daarin de wijsheid van jezus roemt, ‘dat Hij (vs. 6) nog twee dagen bleef in de plaats, daar Hij was, zijne aankomst niet aan allen bekend liet maken (vs. 20), en zich in de verte hield (vs. 30), en dat alles deed, om geen onnoodig opzien te verwekken, waardoor Hij het gevaar slechts overmoedig had vergroot.’ Ware het dan niet verstandiger geweest, om lazarus vóór zijnen dood te genezen? Liet jezus niet juist die dagen verloopen, om het treffende zijner wonderdadige opwekking te verhoogen, en geschiedde niet alles om der scharen wille, die rondom stond, opdat zij zouden gelooven, dat God Hem gezonden had? (vs. 42.)
Ik zou meer voorbeelden kunnen aanhalen, maar ik wil u liever eenige staaltjes van exegese mededeelen, die u voorzeker niet tot aanmoediging zullen strekken, om deze wijze van uitlegging na te volgen. Zij is toch niet alleen willekeurig, maar geeft ook aanleiding, dat de woorden der H.S. tot bevestiging van allerlei vreemde gevoelens kunnen worden gebezigd. Luc. VI:19. daar ging kracht van hem uit, en hij genas ze allen. Het woord kracht (δυναμις) wordt hier verklaard (bl. 31): ‘de geest van jezus breidde zich uit en drong in andere menschen in; gelijk krankte eene aannadering tot den dood is, zoo is de geest de oorzaak des levens, en in de oorzaak moet de kracht gelegen zijn, welke wij gewoonlijk naar de werking afmeten.’ Bl. 145 lezen wij het volgende, dat ons tevens de verklaring van rütenick's wijze van uitlegging aan de hand geeft: ‘De grootste straf zoude zijn, als zich de mensch in het volste bewustzijn zijner schuld en onwaardigheid van God verlaten gevoelde, en ook deze grootste straf laadde christus in zijn medegevoel op zich, toen Hij uitriep: Mijn God, mijn God, waarom hebt Gij mij verlaten! Want wij hebben deze woorden vroeger wel anders verklaard, maar deze zin kan er zeer wel ook

{==575==} {>>pagina-aanduiding<<}
tegelijk in liggen.’ Derhalve is de vraag niet meer, wat de spreker of schrijver bedoeld hebbe, maar wat er uit te maken is; niet alleen wat de geest, maar wat de letter der woorden bevat, al strijdt deze ook met het oogmerk! Waar gaan wij op deze wijze henen? Ik zal het u aantoonen, mijn vriend, in een voorbeeld uit rütenick zelven, en gij zult daarbij gevoelen, dat zich alles uit de H.S. laat bewijzen, - indien wij maar met hem gelieven te verklaren. ‘Christus sprak,’ zoo lezen wij bl 158: ‘Volg gij mij, en laat de dooden hunne dooden begraven! (Luc. IX:60.) Wat bedoelde Hij wel daarmede, als wij op het woord dood letten? Ook zij zijn dood te noemen, die de stem des Verlossers niet volgen; want dat kan alleen daaruit verklaard worden, dat hun Godsbewustzijn dood is of ten minste levend begraven.’ Hebt gij ooit grovere miskenning of vergeestelijking van jezus' woorden gelezen? En weet gij, met welk oogmerk dit geschiedt? Ter verklaring van het leerstuk, dat jezus komt, om te oordeelen levenden en dooden, d.i. dus, volgens rütenick, belijders en verwerpers van zijne leer. Doch over dit laatste nader. Met nog eene proeve, behalve de reeds aangehaalde plaats Col. I:15, eindig ik deze aanmerking; ik had anders nog genoeg opgeteekend. In het doopformulier (Matth. XXVIII:19) beteekent: in den naam des Vaders, des Zoons en des Heiligen Geestes: ‘God wil het, christus wil het, de Heilige Geest wil het.’ Heeft de man dan nooit de Grieksche woorden gelezen, en op het εἰς τὸ ὀνομὰ acht gegeven?
3. Ik kom thans tot nog gewigtiger bedenkingen, omdat zij de hoogstgevaarlijke zijde van dit boek betreffen. Ik wil u, namelijk, in een paar voorbeelden doen zien, hoe de schrijver algemeen aangenomene uitdrukkingen behoudt, maar daaraan een' geheel anderen zin hecht, en daardoor in de daad punten des christelijken geloofs ondermijnt, terwijl hij ze schijnbaar predikt. Dat gelde in de eerste plaats dan van datgene, wat hij over wonder-
{==576==} {>>pagina-aanduiding<<}
vermogen zegt. Hij spreekt (bl. 179) over de gaven des Heiligen Geestes, gelijk wij deze 1 Cor. XII vinden opgeteld, en daaronder vind ik de volgende definitiën: ‘de gave van wonderen te doen, met geringe middelen het schijnbaar onmogelijke te volbrengen (luther, franke in Halle), de gave der voorspelling, heldere blik in de toekomst.’ Is dat de bijbelsche beteekenis dezer beide uitdrukkingen? Wordt daardoor niet het kenmerkende des wonders en der voorspelling weggenomen, dat juist in de noodzakelijkheid van onmiddellijke en buitengewone Goddelijke medewerking bestaat? Reeds het opnoemen van luther en franke bewijst dit. Met geringe middelen hebben zij misschien het schijnbaar onmogelijke verrigt, maar wonderen in den zin des Bijbels, en gelijk wij ze in de Evangeliën lezen, deden zij wel niet. Of meent gij misschien, dat hij iets anders bedoelt, dan wat wij onder de wonderen van jezus en zijne Apostelen verstaan? Gewisselijk niet; want wij lezen, na de optelling van deze gaven des geestes, dat deze zeldzamer gaven veel vermogen ter bevordering van het rijk Gods, gelijk wij reeds daaruit zien, dat christus en zijne Apostelen daarmede zoo veel hebben gedaan. Het is intusschen moeijelijk, zich een bepaald begrip te vormen
van rütenick's denkbeeld over de wonderen van jezus. Gij hebt er reeds vroeger mede eene proeve over gevonden, toen ik u zijn verhaal van de genezing des blinden mededeelde. Bij dat verhaal vinden wij eene noot, die in dit opzigt merkwaardig is, en die u tevens ten bewijze kan strekken, dat ik vroeger den voorraad van zonderlinge Schriftverklaring niet heb uitgeput. ‘De geest is het,’ zoo lezen wij, ‘die levend maakt; deze uitspraak geeft eene handleiding tot verklaring der wonderen, wanneer men onder geest in het algemeen de, den mensch en alles, wat hem gelijk is, bezielende (levend makende) oorzaak verstaat, zoodat iedere ziekte van de ziel of van het met haar vereenigde ligchaam op eenige vermindering des geestes (het zij dan deze of

{==577==} {>>pagina-aanduiding<<}
gene bezielende rigting van denzelven) heenwijst; hoe meer men nu de middelen ziet en als toereikend erkent, waardoor de levensgeest weder opgewekt wordt, des te minder vindt men een wonder en omgekeerd. Diensvolgens ware het eerst een volkomen wonder, wanneer de werkelijk doode, d.i. het ligchaam, waaruit de levensoorzaak geheel verdwenen is, weder levend gemaakt werd; want dat zou strijden met den grondregel: uit niets komt niets, en zou eene nieuwe schepping zijn, door welke het bewustzijn des vroegeren levens, in het ligchaam verdwenen, door een nieuw wonder weder moest voortgebragt zijn. Daarom neemt men ook zoo gaarne een achtergebleven vonkje van geest in hem, die opgewekt wordt, aan, hetgeen reeds in de woorden wederopwekking, opstanding ligt. Het bezielen van een werkelijk lijk, hetgeen een volkomen wonder is, kan slechts bewerkt worden door eene bovenmenschelijke scheppingskracht, voor welke de regel: uit niets komt niets, niet geldt; en wie christus zulke daden toeschrijft, die stelt op eene wijze, waarmede de ware menschheid niet vereenigd schijnt te kunnen worden, de Godheid in christus, hetgeen noodzakelijk twijfel en verwarring en daardoor onzekerheid der overtuiging veroorzaken moet bij den nog niet vast geworden Christen. Daarom is het catechetischer, ofschoon ook niet voldoende, de zoo even genoemde voorstelling te gebruiken.’ Later daarentegen, bl. 124, lezen wij bij de opwekking van lazarus, ‘dat men hier de geestkracht van jezus voor bovenmenschelijk moet houden, en dat de menschelijke natuur hier in de Godheid (het goddelijke) overgaat, omdat de kracht van christus hier eene scheppende is, die zich verheft boven de wet, waaraan de menschelijke natuur is onderworpen: uit niets komt niets.’ Hoe zal de ongeoefende lezer (of ook de geoefende) deze beide uitspraken nu
rijmen, en wordt niet juist door zulk eene handelwijze twijfel en verwarring te weeg gebragt? Ik althans raad haar geenen catecheet aan. - Omtrent de voorspellin-
{==578==} {>>pagina-aanduiding<<}
gen blijft de schrijver zich meer gelijk, zoo als gij zien kunt op bl. 100: ‘Omdat jezus wist, wat in den mensch was, zag Hij den zamenhang van het tegenwoordige met de toekomst, voorzeide Jeruzalem en andere steden haar lot,’ enz.
Maar gelijk door deze en dergelijke redeneringen een gewigtig punt van ons geloof in jezus wordt aan het wankelen gebragt, zoo zijn er ook andere leerstukken, bij wier behandeling het verraderlijk behouden der gewone uitdrukkingen bij de geheele verandering harer beteekenis nog duidelijker zigtbaar is. Ik bedoel datgene, wat door rütenick over opstanding des vleesches en oordeel wordt gezegd, waarbij gij u een gedeelte van het vroeger gezegde zult herinneren. Oordeel zelf, of dit eene betamelijke verklaring is, gelijk wij ze bl. 190 lezen: ‘Indien nu alles, in zooverre het niet door den heiligen geest veredeld en in bezit genomen is, als iets zinnelijks, d.i. als vleesch moet beschouwd worden, maar toch ook alles deels door christus' geest bezield, deels tot daarstelling en bereiking der volkomene gemeenschap der menschen met christus en daardoor met God en onder elkander gebruikt kan worden, zoo kunnen wij ook de woorden onzer geloofsbelijdenis: opstanding des vleesches en een eeuwig leven, in ruimeren zin nemen, en daaronder verstaan, hoe niet slechts de vóór de verlossing doode, (Rom. VIII:6) vleeschelijk gezinde mensch tot het ware, eeuwige leven verheven wordt, welks eerste (jongste) dag of aanvang de wedergeboorte is (Joan. III:3), maar hoe alles, ook dat in de natuur, wat gewoonlijk dood wordt genoemd, aan dit hoogere leven eenigerwijze middellijk of onmiddellijk deel heeft. Zoo zeiden wij vroeger, dat alle gaven, ook het doode geld en goed, in de handen van hem, die met geestdrift voor het rijk Gods bezield is, tot middelen ter daarstelling en bevordering van dat rijk dienen; is het niet even zoo met het doode metaal, dat, uit de aarde opgedolven, in den orgeltoon tot heilige lofgezangen stemt, en met den

{==579==} {>>pagina-aanduiding<<}
steen, die tot den Godstempel behoort? Indien nu het eeuwige leven, dat uit de vereeniging met christus, uit het genieten van christus (Joan. VI:48-58) ontstaat, niet alleen in de kerkelijke, maar ook in de huiselijke en burgerlijke betrekking, des te meer is, hoe meer de heilige geest de menschen bezielt, zoo zult gij in de voleinding van het Godsrijk of hemelrijk op aarde de opstanding des vleesches en het eeuwige, nooit ophoudende (Joan. VI:50) leven gevoelen en als Christen gelooven; zoo zult gij ook verstaan, wat door de woorden Phil. III:20, 21 wordt bedoeld, waar het vernederde ligchaam het zinnelijke, door den heiligen geest nog niet bezielde, of tot deszelfs werktuig nog niet verhoogde, vergankelijke wezen dezer wereld beduidt, dat meer en meer tot het ware leven moet worden verhoogd of dienstbaar gemaakt.’ Wordt dat nu bedoeld, wanneer wij over de opstanding des vleesches en het eeuwige leven spreken? Is dat bijbelsche en christelijke leer? Wat zal er van het zwakke geloof worden, dat hier waarheid zoekt, wanneer het nergens iets anders of beters over deze belangrijke zaken vindt, en ter naauwernood met een paar regels over de onsterfelijkheid hoort spreken?
Hetzelfde geldt, waar de schrijver spreekt over het oordeel. Wij vinden daarin (bl. 157, 159) geen woord van datgene, wat wij onder het oordeel, het gerigt, door jezus ten jongsten dage te houden, verstaan. ‘Dat jezus komen zal, om te oordeelen over levenden en dooden, doelt (bl. 157) niet op een' bepaalden tijd, maar kenschetst den geheelen duur des tijds na de hemelvaart als gerigt. Wie christus aanneemt, wordt niet geoordeeld; wie Hem verwerpt, is reeds geoordeeld. De eersten zijn levenden; de laatsten dooden (zie hierboven de verklaring van Luc. IX:60). Zoo verre de eersten nog iets onchristelijks aankleeft, oordeelen zij zichzelve onophoudelijk; want zij gevoelen hunnen afstand van christus.’ Wat wordt er op zulk eene wijze van de voorstellingen van jezus en zijne

{==580==} {>>pagina-aanduiding<<}
Apostelen, als zij over den dag der opstanding en des oordeels spreken? En waarom, indien men eerlijk en mannelijk wil handelen, aan algemeen gebruikte woorden en uitdrukkingen beteekenissen gehecht, die zij niet bezitten, en die geschikt zijn, om de ongeoefende menigte te blinddoeken, alsof men naauwgezet elk leerstuk aanneemt, terwijl men het in waarheid verwerpt? Ik zou ook hier niet lange behoeven te zoeken, om mijne voorbeelden te vermeerderen; maar als proeven zullen zij u, mijn vriend, doen zien, wat gij te verwachten hebt!
4. Ik zou u thans nog in de laatste plaats op eenige meer algemeene zonderlinge begrippen en redeneringen opmerkzaam maken, die somtijds in de daad zoo vreemd zijn, dat wij zouden meenen des schrijvers woorden verkeerd te begrijpen. Dit geldt b.v. van zijne leer aangaande het avondmaal, die geheel eigenaardig is, maar te breedvoerig wordt ontwikkeld, dan dat ik ze hier kan invoegen. Slechts een paar kleine staaltjes. Bl. 242: ‘Het onderscheid tusschen het avondmaal en de gemeenschappelijke Godsvereering bestaat daarin, dat het bij het eerste noch op de gave des predikers, noch op de eigene werkzaamheid des hoorders aankomt.’ Het eerste heeft misschien eenigen grond; maar het laatste...? Ten zij wij aan zekere mystische kracht van het genot van brood en wijn gelooven, is het zeker niet waar. Wat beteekent het verder, of is het meer dan eene ijdele speling, als gezegd wordt (bl. 250), dat het tot het wezen der avondmaalsviering behoort, dat één geeft en anderen nemen, omdat hierdoor onze gemeenschappelijke afhankelijkheid van den Verlosser wordt voorgesteld? Wilde ik verder het vreemde aanhalen, dat hier over den heiligen geest en zijne werking bij den mensch wordt geschreven, mijn brief zou nog eens zoo lang kunnen worden. Een paar meer algemeene proeven van redeneertrant mogen dan deze beschouwingen besluiten. Bl. 64. (Er wordt gesproken over den zondenval:) ‘Het kwam tot een' innerlijken strijd, en deze strijd tusschen geest en zinnelijkheid was reeds zonde. Want al had

{==581==} {>>pagina-aanduiding<<}
ook in het einde de geest de overwinning behaald, en de mensch de vrucht niet geplukt en gegeten, zoo zoude hij zich toch, wanneer hij zich het innerlijke wederstreven tegen het Goddelijke bevel was bewust geworden, voor God geschaamd hebben: de zonde was, zoo niet volbragt, in 't harte reeds bedreven..... Wel is het altijd beter, als wij zoo gelukkig uit dien strijd komen, dat de zonde niet dadelijk wordt gepleegd; maar wanneer, gelijk het behoorde, het hoogere bewustzijn (van God) ons altijd geleidde en geheel doordrong, dan kon er ook geen innerlijke tweestrijd ontstaan.’ Indien ik mij niet bedriege, zoo is deze redenering grootendeels valsch. Het ligt in de natuur van den mensch, dat er zulk een inwendige tweestrijd moet bestaan; het is daardoor alleen, dat bij hem deugd wordt geboren. Waar geen strijd is, is ook geene overwinning, geene deugd. Het toppunt der volmaaktheid voor den mensch is zeker, dat die strijd zoo gelukkig worde gevoerd, dat de zinnelijkheid eindelijk geheel wordt onderdrukt, en er dus ten slotte geen inwendige tweestrijd meer wordt waargenomen. Maar deze moet vroeger bestaan, indien dat, wat wij onschuld noemen, tot zedelijkheid en deugd zal worden verhoogd. Een voorbeeld zal u het ongerijmde van des schrijvers voorstelling doen gevoelen. Verbeeld u twee menschen, den een, bedaard van natuur, koel en koud, zonder levendige hartstogten, den ander, bloedrijk van gestel, vurig van temperament, met hevige en geweldige driften. Verplaats beiden in dezelfde omstandigheden; zij zullen den eersten ongevoelig en koud laten; bij den tweeden zullen zij zinnelijke lusten en driften opwekken en den naam van verleidingen mogen dragen. Doch indien hij nu met mannenmoed en christelijke vroomheid zijne hartstogten en lusten bestrijdt en overwint, zoodat hij zich van de zonde onthoudt, zoo zal hij nogtans, volgens rütenick, zonde hebben gepleegd, en minder verdienste bezitten,
dan de eerste; want bij hem heeft strijd plaats gehad, bij den ander niet. Waar blijft het, bij zulk eene leer, met

{==582==} {>>pagina-aanduiding<<}
ons geloof in Gods regtvaardigheid; en welke troost is er voor hem, die door zijnen Schepper met een vurig en levendig gestel is toegerust, indien zelfs de moeijelijke en overwinnende strijd, dien hij met zijne zinnelijkheid voert, hem tot zonde wordt gerekend? De strijd moet bij ons, moest bij adam en eva bestaan, indien zij in de daad menschen zouden zijn, dat is wezens, bestemd om door beproeving en oefening te worden geheiligd; en hadden zij dien strijd zegevierend verlaten, zoo waren zij zedelijker geweest, dan vóór dat zij hem hadden gevoerd, en de herhaalde overwinning alleen had hem kunnen doen ophouden en alzoo hen tot de volmaaktheid opleiden.
Maar veel, wat de schrijver ten aanzien van de zonde leert, is zoo vreemd en ongerijmd, dat wij onze oogen of ooren naauwelijks gelooven. Hij spreekt in het geheele werk veel over den onderlingen zamenhang van alles, gelijk deze door de Goddelijke Voorzienigheid is bepaald; eene waarheid, die wij geenszins zullen ontkennen, maar die niet in bijzonderheden kan worden ontwikkeld of uitgeplozen, zonder tot ongerijmdheden te vervallen, omdat ons eindige verstand hier aan te naauwe grenzen is beperkt. Hoezeer dit het geval is, toont menig voorbeeld, hetwelk rütenick in zijn geschrift van dergelijk eene toepassing van het algemeene op het bijzondere geeft. Waar zal het b.v. heen, wanneer hij, op grond van dien onderlingen zamenhang van alles, waardoor de eene mensch met den anderen, het voorledene met het tegenwoordige en toekomende in de naauwste verbindtenis staat, beweert, (bl. 141, 143) ‘dat er voor ons menschen zoo min bloot persoonlijke verdienste, als persoonlijke schuld bestaat? Wanneer in eene school, onder alle de vlijtigen en oppassenden, enkele tragen en ongehoorzamen zijn en blijven, dan is dit een bewijs, dat de goede geest ook bij de overigen nog niet genoeg heerschende is. Elke verdienste, buiten de verdienste van christus, komt niet alleen den enkelen (het individu) toe, maar is ook ge-
{==583==} {>>pagina-aanduiding<<}
meenschappelijke verdienste, waaraan allen deel hebben; zoo moet ook elke zonde niet alleen dengenen, die ze pleegt, (wee hem, door wien zij ontstaat!) toegerekend worden, maar is ook eene gemeenschappelijke schuld.’ Ik behoef wel geene woorden te gebruiken, om u het verderfelijke van eene leer, alzoo voorgesteld, te doen gevoelen. Het gaat daarmede, als met vele onwaarheden, aan welke in zekere mate eenige waarheid ten grond ligt. Het voorbeeld van anderen, de geest des tijds enz. kan zeker eenen grooten invloed hebben op de daden der menschen; maar daarom in het
algemeen te stellen, dat elke zonde als der geheele menschheid toebehoort, dus dat gij en ik b.v. mede schuldig zijn aan al de misdaden, in de plaats onzer inwoning gepleegd, dat zijn toch stellingen, waartegen het gezond verstand zich luide verzet, en die, eigenlijk gezegd, alle beginselen van zedelijkheid ondermijnen, en alle persoonlijke verantwoording tot een ijdel schrikbeeld maken. Kenden wij niet uit datgene, wat wij vroeger aangaande de leer van 's Heilands voorbestaan zagen, reeds de inconsequentie van den schrijver, zoo zouden wij geneigd zijn hem te vragen, of dan ook jezus, die toch ook mensch was geworden gelijk wij, deel had aan de schuld zijner tijdgenooten, en of dan ook bij Hem de goede geest nog niet genoeg heerschende was, daar zijn voorbeeld, betrekkelijk gesproken, op zoo weinigen zijner landgenooten den gewenschten gezegenden invloed had? Doch reeds genoeg hierover.
Ook hier zoo min, als bij mijne vorige aanmerkingen, zou het mij moeite kosten, het aantal van soortgelijke voorbeelden te vermeerderen. Maar als ik de bladen overzie, die ik reeds gevuld heb, begin ik te vreezen, dat gij u over de lengte van dezen brief zult beklagen, en dus hiermede punctum. Dat er bij al het verkeerde ook veel goeds in het boek wordt gevonden, is niet twijfelachtig. Maar, gelijk ik gezegd heb, ik wilde geene eigenlijke beoordeeling schrijven, en u slechts rekenschap geven van den ongunstigen indruk, dien het

{==584==} {>>pagina-aanduiding<<}
op mij gemaakt heeft. Ik heb dit thans met bewijzen gedaan, en u, gelijk ik vertrouw, genoegzaam getoond, dat het boek van rütenick voor den ongeoefenden lezer gevaarlijk kan zijn, omdat het valsche redeneringen en stellingen op valsche exegese bouwt, omdat het gewigtige leerstukken schijnbaar behoudt en in de daad verwerpt, en als op overtuigenden toon verkeerde en ongerijmde begrippen predikt. Mogt niemand het dan lezen, dan met hooge voorzigtigheid, en, kan het zijn, met de teregtwijzende aanmerkingen van eenen meer geoefenden! De zaak der evangelische waarheid is te belangrijk, dan dat wij niet met bezorgdheid alles zouden beschouwen, wat ons hare verduistering en verbastering zou doen vreezen. De zuivere Evangelieleer, noch door menschelijke bekrompenheid bezoedeld, noch door menschelijke waanwijsheid ontreinigd, wenschen wij in ons vaderland te zien bewaren. Dit is alleen mogelijk, wanneer wij hare verkondiging op de taal der Heilige Schrift grondvesten, verklaard naar de regelen eener gezonde uitlegkunde. Dit is alleen mogelijk, wanneer wij mannelijk voor de waarheid uitkomen, en niet door valschen schijn de menigte zoeken te verblinden. Dit is alleen mogelijk, wanneer wij de wijsheid der menschen niet boven de wijsheid Gods stellen, en de eerste aan de laatste toetsen. Ook wij zijn in onze betrekking geroepen, om daartoe mede te werken; en wanneer wij, naar ons vermogen, daartoe de dwaling te keer gaan en christelijke kennis en godsvrucht bevorderen, dat zal ons persoonlijk worden toegerekend, gelijk het verzuim daarvan onze persoonlijke zonde zal wezen.
En nu leg ik de pen neder, u en de uwen alles goeds toewenschende, en blijf, als altoos,

Uw vriend

S.
G.





{==585==} {>>pagina-aanduiding<<}

Uittreksel uit eenige berigten en aanteekeningen over ijzeren wegen, enz.

(Vervolg van bl. 501.)

II. Algemeene voorslagen tot verbetering der ijzeren wegen, stoom- en vrachtwagens.

§ 4. Hoe zeer de ijzeren wegen en stoomwagens in 1829 en 1830 in Engeland ook verbeterd zijn, zoo zijn ze echter verre van de volkomenheid, en er ontbreekt nog veel aan, dat verholpen zou kunnen en moeten worden. Stephenson zegt zelfs ergens, dat beide nog in hunne kindschheid zijn.
De praktische middelen, waardoor de voordeelen vermeerderd en de nadeelen verminderd kunnen worden, aan de verbeterde ijzeren wegen en stoomwagens thans nog eigen, kunnen in het algemeen uit de navolgende bestaan:
1o. De, op de wijze des Liverpool-Manchesterschen wegs, verbeterde stoomwegen, met de door den Heer birkinshaw uitgevondene sporen, bestaande uit stangen of staven van gesmeed ijzer (edgerails), vorderen eene groote hoeveelheid van gesmeed ijzer voor de sporen, van gegoten ijzer voor de onderleggers (chairs) en van zandsteenblokken en andere kostbare materialen, die de kosten van aanleg van zulk eenen weg buitengemeen verhoogen, zoo als uit de ondervinding gebleken is. Daar nu de groote kosten groote zwarigheden tegen de uitvoering opleveren, zoo moeten alle middelen aangewend worden, om de kosten van den eersten aanleg, alsmede de onderhoudskosten, zoo veel mogelijk te verminderen, en de inkomsten er van te vermeerderen.
2o. Het doel van den Liverpool-Manchesterschen weg is grootendeels commercieel, namelijk voor het transport van goederen en personen, en deze weg is minder voor ander gebruik aangelegd, en niet voor postweg, militaire transporten, kouriers, landbouw enz. geschikt. De ijzeren wegen en de stoom- en vrachtwagens moeten dan meer ook daarvoor worden ingerigt, om van meer algemeen gebruik te worden, en de opbrengst daardoor te vermeerderen.
3o. Hiertoe behoort verder, dat de ijzeren wegen, welke tot algemeen gebruik bestemd zijn, zoo veel mogelijk met

{==586==} {>>pagina-aanduiding<<}
de voorhandene kunstmatig aangelegde voorname wegen verbonden worden, waardoor het handelsverkeer vermeerderd wordt, 't welk de opbrengst der ijzeren wegen mede vergrooten kan.
4o. Tot bevordering van dit doel, is er aan de verbeterde sporen van birkinshaw nog veel verbetering noodig. Deze soort van sporen bij de Engelsche ijzeren wegen (edgerails) onderscheidt zich van de Duitsche (tramroads) daarin, dat de laatsten aan de buitenzijden met loodregt opstaande spoorribben voorzien zijn, en de eersten niet; zoodat bij de Engelsche wegen de raderen hol moeten zijn, om niet van het spoor te glijden, en op de Duitsche niet, dewijl de raderen door de spoorribben voor het afglijden bewaard worden. Aan de eerste manier wordt tegenwoordig in Engeland de voorkeur gegeven, ofschoon nog vele wegen van de tweede soort voorhanden zijn. De constructie der Engelsche edgerails bepaalt het gebruik van holle raderen, en dit is derhalve niet zoo volmaakt, als wanneer beide soorten van raderen daarop gelijkelijk gebruikt kunnen worden.
§ 5. Tot besparing van een groot gedeelte der kosten, kunnen en moeten de staven van gesmeed ijzer (edgerails) in derzelver constructie zoodanig verbeterd worden, dat zij bij een gelijk draagvermogen een' kleineren inhoud van ijzer hebben. Bij zoodanige constructie kunnen zij een' Engelschen of ook een' Duitschen ijzeren weg daarstellen, en in het laatste geval beider doel vervullen. De steenen of ijzeren onderleggers moeten dan niet vermeerderd, maar kunnen veeleer verminderd worden. Wanneer de edgerails slechts voor holle raderen tot bijzondere doeleinden, en niet tot algemeen gebruik zijn, zoo kunnen zij, met besparing van ijzer enz., zoodanig zamengesteld worden, dat er, bij meerder of gelijk draagvermogen, zeer veel in de kosten bespaard wordt, naar dat de vrachten, die als maximum daarover getransporteerd worden, meer of minder zwaar zijn. Tot vermijding van ongelukken, gelijk aan dat, 't welk den Minister huskisson den 15 Sept. 1830 het leven kostte, moet de verbinding der sporen over de lengte en breedte van den weg, en loodregt met de onderleggers, tot volkomene zekerheid gebragt worden. De ijzeren onderleggers op de zandsteenblokken moeten desgelijks, volgens eene geheel andere constructie, zoodanig veranderd worden, dat zij volkomen zeker bevestigd zijn, niet alleen op zandsteenblokken, die men niet overal

{==587==} {>>pagina-aanduiding<<}
verkrijgen kan, maar op hardsteenen blokken, en bij gebrek daarvan op gemetselde teerlingen van goede Hollandsche klinkers, of op hout, waarop zij even zoo vast zullen liggen. Men gebruike dan steeds dat materiaal, wat het gemakkelijkste en onkostbaarste te verkrijgen is.
§ 6. De aanwending van stationaire of vaststaande stoomwerktuigen enz. moet geheel vermeden of zoo veel mogelijk verminderd worden, vooral op de groote wegen, die met regelmatige straatwegen gemeenschap hebben. Tot bereiking van dit doel, kunnen niet alleen de sporen, waarop men beiderlei soort van raderen gebruiken kan, maar ook de stoomwagens zoo ingerigt worden, dat de vaststaande stoomwerktuigen in de meeste gevallen geheel ontbeerd kunnen worden.
§ 7. De stoomwagens zelve kunnen in derzelver gewigt verminderd worden zonder verlies aan kracht, en zij kunnen tevens meerdere zekerheid tegen ongelukken verkrijgen. Het springen der stoomketels, het afspringen der raderen van de sporen, het omvallen der wagens, het terugrollen van hoogten bij het breken van de achter elkander gekoppelde wagens, en vele andere gevaarlijke voorvallen, kunnen in de meeste gevallen door verbeterde inrigtingen vermeden worden. Wanneer de door den Heer henschel afgebeelde en beschrevene wagens, welke door zamengeperste lucht, in plaats van stoom, bewogen worden, door de ondervinding goed bevonden worden, zoo kunnen deze in de plaats daarvan worden ingevoerd, en het is derhalve wenschelijk, dat hiermede proeven genomen worden.
§ 8. De tot heden bekend gewordene Engelsche vrachtwagens kunnen almede ten opzigte der veiligheid verbeterd worden. Voor het algemeen gebruik in oorlog en vrede moeten er bij de ijzeren wegen rijtuigen van verschillende soorten voorhanden zijn, waarmede niet alleen goederen van verschillenden aard, maar ook groote en zware zaken, zoo als balken, boomen, molensteenen, bergproducten, levende dieren, en zelfs gewone rijtuigen en geschut, die op den ijzeren weg niet sporen, getransporteerd kunnen worden. Zoodanige wagens kunnen zoo wel in vredes- als in oorlogstijd van het grootste nut zijn, en op zoodanige wijze wordt het nut van den Staat en deszelfs burgers op de algemeenste wijze behartigd.

(Het vervolg en slot hierna.)







{==588==} {>>pagina-aanduiding<<}

Herinneringen aan Parijs en deszelfs omstreken, 1834, van een' jeugdigen geneeskundige.

De Julij-dagen, 27, 28, 29 Julij 1834.

Het is eene zeer oude maar niet minder ware opmerking, dat verandering en afwisseling de kenmerken zijn van alle ondermaansche dingen, en teregt zegt zeker schrijver: niets is hier bestendig, dan de onbestendigheid. Bij de feestvieringen van de drie vermaarde Julij-dagen van 1830 rees deze opmerking dan ook weder bij mij op; en gelijk men haar kan toepassen op alle wereldsche zaken, zoo paste ik haar toe op het lot van Vorsten en volken. Nog staat het mij levendig voor den geest, in de nieuwspapieren gelezen te hebben, (en het was toen waarheid) dat het volk op onderscheidene plaatsen in België, op eene reize, die Koning willem deed, de paarden van het rijtuig afspande, en als in triomf met houra's! en leve de Koning! den wagen zelf voorttrok. Een jaar slechts later riep men: weg met willem en het Huis van Oranje! en men zwoer voor eeuwig de regering van hem en van zijn gansche geslacht af.
Na den val van napoleon vernietigde men in Frankrijk, zoo veel mogelijk, alle de sporen van zijn bestuur; men beschouwde hem als eenen tiran. Hij, die eens Europa deed beven, sterft als balling op St. Helena. Nu wordt hij weder vergood; men noemt hem den onsterfelijken napoleon, en zijn standbeeld prijkt, levensgrootte, op de place Vendôme.
In 1827 schreef men van karel X: ‘Alles voorspelt ons, bij het begin der regering van karel X, niet minder gelukkige dagen. Zijne minzaamheid heeft alle harten gewonnen; hij betoont zich inderdaad als de vader der armen en de trooster der ongelukkigen. Wat heeft men niet te verwachten van een bestuur, dat onder zulke heilspellende voorteekens begint!’ En nu is die zelfde Vorst onttroond en balling; terwijl lodewijk philips de teugels van het bewind over Frankrijk in handen heeft.
In den aanvang zijner regering wandelde lodewijk philips eens incognito in de nabijheid van het Palais Royal: hij werd herkend; het volk droeg hem als op de handen;

{==589==} {>>pagina-aanduiding<<}
onder vreugdekreten keerde de Koning naar de Tuileriën terug. Nu begeleidt hem overal eene wacht; dienaren in gewone kleeding (hommes gris geheeten) zijn in de nabijheid. Het volk bewaart een diep stilzwijgen, en de degens der Adjudanten ligten de hoeden af, die anders op de hoofden als vastgekleefd zouden blijven. Ziehier dus weder de onbestendigheid, en wel inzonderheid van de volksgunst!
Ik vergeleek de aangekondigde feestviering met dergelijke in het vaderland: welk een verschil! Zonder voorafgaande annonces, affiches enz. bereidt het volk in Noord-Nederland zichzelf een feest, en schijnt één groot nuisgezin te vormen; vlaggen en wimpels waaijen en wapperen, en geen enkel huis, hoe gering ook, dat des avonds niet schittert van licht. Hier geest de regering de feesten; het volk gaat zien, doch blijft koel en onverschillig.
Inderdaad, zoude men gelooven, dat ik bij de zoo veel gerucht makende Julij-feesten, die men in Holland naar eene groote schaal afmeet, bijna den geheelen dag rustig op mijne kamer zat te werken? Deze zoo hoog opgevijzelde feesten beantwoordden geenszins aan mijne verwachting, en zijn inderdaad nietig en ellendig. De ondervinding bevestigde ook hier weder, dat men zich geheel verkeerde denkbeelden vormt van hetgeen op verre van ons verwijderde plaatsen voorvalt. Het zien of bijwonen van plegtige gebeurtenissen of feestvieringen stelt onze verwachting dikwijls droevig te leur; want zeer zelden gaat iets onze verwachting te boven. Onze verbeelding draagt hiertoe het hare bij; deze toch gaat, zoo als jouy zegt, altijd verder dan de wezenlijkheid, en gelijk zij de lagchende beelden, die zij toovert, met alle bevalligheden versiert, zoo overdrijft zij ook aan den anderen kant het ijselijke der tafereelen, die zij ons met zulke sterksprekende en schrikwekkende kleuren afmaalt.
Bij het lezen der aankondiging, en bijzonder van de volgende zinsnede, stelde de verbeelding mij iets grootsch voor: ‘Er zullen drie groote masten opgerigt worden, met de vaandels der nationale kleuren: gedurende de lijkdienst zullen deze masten met floers bedekt zijn.’ Hoe verbaasd stond ik, toen ik drie leelijke en verschotene driekleurige vlaggen zag! - Alles is voorts rustig; een weinig meer menschen op de been, verwittigen ons alleen, dat er iets bijzonders plaats heeft.
Op Maandag-morgen is er groote revue van de Nationale

{==590==} {>>pagina-aanduiding<<}
Garde en de troepen te Parijs. Zal ik er heengaan? Neen; lieve hemel! ik zag dezelve reeds tot walgens toe: sedert drie jaren maakte ik een werkelijk deel van menige revue uit: de naam alleen kan mij doen geeuwen. Ik ging dus naar het Hôtel Dieu, en werkte den ganschen morgen; des avonds echter won ik berigten in omtrent den afloop der wapenschouwing.
Wat moet men denken van den geest des volks, bij de vrijwillige verschijning van meer dan 24000 leden der Nationale Garde op de wapenschouwing des Konings? Ik zeg, vrijwillige verschijning; want geen hunner is genoodzaakt te komen, en de afwezigen ondergaan geen de minste straf. Is de groote menigte volk, waaruit de Nationale Garde bestaat, zoo zeer ingenomen met het thans bestaande Gouvernement? De zeer schaars gehoorde kreten: vive le Roi! zijn, dunkt mij, een ontkennend antwoord op deze vraag. Of heeft men geleerd, dat revolutiën gelijk zijn aan de schokken eener hevige aardbeving, die onherstelbare verwoestingen voortbrengt? dat alle verandering geene verbetering is? dat men dikwijls, bij het vernietigen of herstellen van het eene kwaad, tot een ander en nog erger kwaad kan vervallen? (Incidit in Scyllam, qui vult vitare Charybdim.) Verschijnt deze groote menigte burgers, om te toonen, dat zij de rust liefhebben, en geene nieuwe schokken meer willen?
‘De gansche stad heeft een air de fête; een zoo gelukkig begonnen dag kan niet dan met een' prachtvollen avond eindigen. Geene wanorde heeft het volksvermaak gestoord, waaraan men zich in volle gerustheid overgeeft.’ Ziedaar hetgeen twee dagbladen op den 29 Julij melden. Wat het air de fête betreft, ik kon dit niet zoo duidelijk opmerken, en rust? nu ja, die heerschte gelukkig; geene ongeregeldheden hadden plaats; doch zoude men niet kunnen zeggen: bonne mine à mauvais jeu? Het valt gemakkelijk, het volk te bedwingen, als de bajonetten glinsteren; en daaraan haperde het niet. Groote voorzorgen zijn genomen; de soldaten zijn overal op hunne posten. Lodewijk philips ligt het gebeurde in April 1.1. nog versch in het geheugen. Op de hoeken van alle straten zijn Municipale Garden te paard geposteerd; de gras- en bloemperken, door hekken afgesloten, zijn met soldaten van linie bezet, die met scherpe patronen voorzien zijn; patrouilles doorkruisen de stad.

{==591==} {>>pagina-aanduiding<<}
Waarlijk, deze militaire vertooningen nemen, althans bij mij, veel van het air de fête weg, verraden de ongerustheid en vrees van het Gouvernement, en zijn blijken, dat de levendigheid, het gewoel en de vrolijkheid van het volk niet uit den grond des harten voortkomen. Hoe geheel anders is het in Nederland! Bij volksfeesten ziet men geene soldaten, of deze gaan arm in arm met de burgers en deelen in de vreugde. Het verwondert mij niet, dat de Hertogin van angoulême, bij hare komst te Rotterdam, hare verbazing te kennen gaf, geene soldaten te zien, en te vernemen, dat het gansche garnizoen uit 50 à 60 manschappen bestond.
Men zegt, de Julij-dagen van 1834 hebben zich gekenmerkt door het verdwijnen van alle twisten en partijschappen; de reden hiervan ligt, dunkt mij, in het boven vermelde. Men denke toch niet, dat de partijen hebben opgehouden te bestaan! Nog wemelt het van Carlisten, Legitimisten, Revolutionairen Republikeinen, Reformisten, Philippisten, Ultraliberalen enz. enz. en dagelijks vertoonen zich nog nieuwen. Ook hierin herkent men duidelijk de zucht der Franschen naar alles wat nieuw is; immers, zoo als een geacht vriend mij vóór eenige dagen schreef, ‘zonder het nieuwe is de Franschman een visch op het drooge.’ Het nieuwe, hoe zot en belagchelijk ook, wordt met gretigheid door de Fransenen aangenomen en verslonden, om welhaast voor ander nieuws plaats te maken. Van hier gaat de eene mode voor, de andere na uit, en verspreidt zich over het grootste deel van Europa. Hoe zonderling de mode ook zij, zij vindt bijval, omdat zij nieuw is. Op Parijs is toepasselijk, hetgeen ik onlangs las: ‘De Mode treedt met het leelijkste gelaat te voorschijn, en vraagt trotsch en gebiedend: ben ik niet schoon? en nederig roept ieder: o ja!’
Nog niet lang geleden zoude men zich in Frankrijks hoofdstad wel gewacht hebben, met eene cigaar in den mond over straat te gaan; thans, omdat het de mode is, rookt ook de eerste élégant; het is bon ton, en meer, dan op eenige openbare plaats in Holland, zit men hier des namiddags voor de rotonde in het Palais Royal in eene wolk van tabaksrook.
Met even veel drift loopt ieder naar eene nieuwe representatie in de Opera, (dit zag ik bij de eerste voorstelling van la revolte au Serail) naar het Théâtre de Vaudeville, naar de schrikkelijke vertooningen van martin en zijne wilde dieren, naar de met moorden en misdrijven vervulde

{==592==} {>>pagina-aanduiding<<}
drama's van victor hugo in het Théâtre de la porte St. Martin, en naar de voorstellingen van de pièces laborieuses. Het nieuwe en zonderlinge is hier het beste.
De leus der Republikeinen was nog zeer onlangs eene roode das, daarna knevels en Henri-Quatre; toen ik in April hier kwam, lange en op de schouders hangende haren; nu is het eene roode nagelbloem in het knoopsgat. Een jaar geleden wemelde het van St. Simonisten; ieder had den mond vol van het St. Simonisme; deze hebben nu plaats gemaakt voor de Tempeliers, van wier bijeenkomsten ik het geluk had eene bij te wonen. Deze zucht naar het nieuwe en zonderlinge zuigen de kinderen reeds in aan de moederlijke borst; spelende op straat hoort men hen over staatkunde spreken. Waarlijk, ik bedroefde mij, toen ik jongens, de schooljaren nog niet ontwassen, zich hoorde uitgeven voor Republikeinen, schoon zij ter naauwernood de beteekenis van het woord kenden. Zoo als in alles, kenmerkt de zucht naar het nieuwe de Franschen ook in hunne staatkundige gevoelens, en in de partijen, die zij zijn toegedaan; die zucht is oorzaak van de botsingen, die hier immer zijn waargenomen, en gelijk men haakt naar de nieuwe, monstreuze en schrikkelijke voortbrengsels der pen van victor hugo, even zoo zeer verlangt men naar veranderingen en vernieuwingen in den regeringsvorm. Dit is de bron der buitensporigheden van de hevige Revolutionairen. Iets nieuws, verandering, ziedaar de leus der Franschen: onder eene goede zoo wel, als onder eene slechte regering zullen zij naar verandering haken. Bij de laatste zullen regtmatige grieven oorzaak der omwenteling zijn, bij de eerste de gelijkmatigheid, die den Franschman weldra verveelt; want even als op het leven van ieder mensch in het bijzonder, kan men op staten en volken toepassen: le bonheur est uniforme. De geschiedenis van Frankrijk leert, dat men nooit van hetzelve zal kunnen zeggen, hetgeen montesquieu betuigt: ‘Gelukkig het volk, welks
geschiedenis eentoonig en vervelend is!’
Meer dan ooit ziet men thans een aantal Julij-ridders. De rest naar dezen afmetende, kan men zich een denkbeeld maken van de voorvechters der revolutie van 1830. Slechts hier en daar ziet men een' enkelen Officier met het Julijkruis, en zeldzaam iemand daarmede versierd, die door houding en kleeding beschaving doet blijken. Het zijn meest personen uit de heffe der Parijsche bevolking, die met dit

{==593==} {>>pagina-aanduiding<<}
kruis pronken, benevens een aantal der gehate sergents de ville. Niemand heeft er eenige achting voor; liever ziet men het niet dan al; velen uit de betere en beschaafdere kringen, aan wie het kruis geschonken werd, dragen het niet. Neen, hoe eenvoudig ook, het metalen kruis prijkt schooner; het grootste gedeelte der Hollandsche natie ziet met welgevallen op hen, die het dragen; armen en rijken zijn er trotsch op: het herinnert aan de handhaving der eer van oud-Nederland.
Op den 29 Julij gingen mijn vriend en ik des namiddags naar het Palais Royal, om toch niet geheel aan de Julijfeesten vreemd te blijven. Welk een verschil zag men nu bij andere dagen! Zoo aangenaam het hier anders is, zoo onaangenaam is het thans. De handwerkslieden, door den wijn verhit en opgewonden, voerden den boventoon. Spoedig verveelde ons het gezwets en geschreeuw der reeds tot losbandigheid overslaande menigte. De woorden: ‘à l'honneur de la révolution de Juillet,’ maakten op mij een' zeer onaangenamen indruk: zij toch is de eerste oorzaak geweest der ongelukkige gebeurtenissen in ons vaderland. Wij spoedden ons dus naar den tuin der Tuileriën. Juist om 8 ure begon het orkest, dat uit eenige honderde muzikanten bestond, te spelen, en als eene doorbraak, die alles omverwerpt, stroomde de ontzettende menigte naar den prachtigen muzijktempel, die in een' der groote vijvers was opgerigt. Het was de Marseillaansche marsch, die zich deed hooren. Hoe velen zijn er bij het hooren dier toonen den dood te gemoet gaan! Geheel anders waren de gewaarwordingen, die mij nu bevingen, dan die, welke mij troffen, als ik ‘wien Neêrlandsch bloed’ van tollens hoorde uitvoeren. Langzamerhand begint de illuminatie: het effect in de Tuileriën en in de Champs Elysées is schoon: ik heb echter prachtigere illuminaties in ons land gezien. Men heeft de revolutie van 1830 vergeleken met de vetpotten, die nu in de Tuileriën branden: zij geven eene heldere vlam, en eindigen met rook en stank.
In de Champs Elysées is alles één gewoel; overal muzijk, overal spelen van verschillenden aard! hier theaters, waar men pantomimes geeft; daar hansworsten, die met hunne kuren en fratsen het volk bezig houden; op verschillende plaatsen wordt gedanst; het schittert van licht, en wemelt voor de oogen door de menigte volks; het is eene kermis.

{==594==} {>>pagina-aanduiding<<}
Ten hove is diné; het volk vergenoegt zich met dansen en muzijk. ‘In den tijd des Keizers’ zegt zeker dagblad (ik meen de Figaro) ‘gaf men wijnfonteinen aan het volk, nu blijft de wijn geheel voor de Ministers!’
Niet zonder stooten en duwen bereikten wij de kaai voor den tuin der Tuileriën, digt bij de Pont Royal. Hoe vele duizenden hier reeds uren lang gestaan hadden, durf ik niet bepalen; aan de overzijde toch moest het groote vuurwerk afgestoken worden. Ten half tien liet men eene geïllumineerde ballon, waarop 27, 28, 29 Juillet, opgaan; deze deed inderdaad eene zonderlinge uitwerking in de lucht. Daarop bulderde het kanon, en het vuurwerk nam eenen aanvang - het was prachtig. Meer en meer werd de toeloop; meer dan één persoon brak, zoo als ik den volgenden dag hoorde, door het gedrang, een' arm.
Een niet zeer aangenaam denkbeeld kwam bij mij op, terwijl ik mij midden in den volkshoop bevond, namelijk onze gevaarlijke toestand, zoo de eene of andere dolkop deze ontzaggelijke volksmassa eens in eene oproerige beweging bragt! Vermoedelijk, zoo men niet vertrapt werd, zoude men blootstaan voor de kogels en bajonetten der soldaten. Ik verweet mijzelven en mijnen vriend onze onvoorzigtigheid; deze was mede verre van in eene vrolijke luim te zijn bij mijne opmerking. Waarlijk ‘mihi frigidus horror,’ etc. Gelukkig geraakten wij buiten het gedrang. Nu bezochten wij nog het met vlaggen behangene en verlichte gedenkteeken der gesneuvelde Julij-helden ter zijde van de Louvre, waar wij opmerkten, dat nieuwe bloemen en kransen op de grafstoenen waren nedergelegd, en begaven ons naar onze woning met een middelmatig vers ‘à la gloire immortelle des héros de Juillet.’
Rustig nedergezeten, dacht ik nog eenigen tijd aan lodewijk philips en karel X. Hoe gaarne zoude ik in beider harten lezen! Lodewijk zwoer eens eenen duren eed van trouw aan het regerende stamhuis: hoe ligt viel het hem, dien te verbreken! maar wat zegt ook een eed, vooral in Frankrijk? c'est bon pour le peuple, zegt lucretia borgia bij victor hugo, en zoo dacht misschien lodewijk philips ook over den eed. Zeker is het, dat karel X geruster te Praag is, dan lodewijk te Parijs. Wordt het volk op nieuw meester, wee dan den laatsten! zijn hoofd zal vallen. Arme Koning, ik benijd u niet!

{==595==} {>>pagina-aanduiding<<}
Welke drijfveer deed u toch naar de kroon grijpen en een gelukkig, vreedzaam leven vaarwel zeggen? Wist gij niet, wat men van eenen Koning vergt? Mij dunkt, na de lezing der volgende woorden moest de drift van hem, die zich tot Koning wil verheffen, merkelijk verkoelen: ‘Diengenen noem ik Koning, die, gelijk hij door zijne magt het afbeeldsel der Godheid op aarde is, haar nog meer door zijne deugden gelijkvormig is; die, als heer zijner hartstogten, zijn hart niet minder in bedwang houdt, dan de hem onderworpene volken; die, door zijne waardigheid boven andere menschen verheven, die waardigheid zelve nog overtreft door de voortreffelijkheid zijner talenten,’ enz. Maar er bestaat eene drift, de eerzucht; om deze te voldoen, sluipt en kruipt de mensch, met gevaar van leven en deugd, langs duizende bogtige wegen; deze deed den Hertog van Orleans zijn stil leven vaarwel zeggen, om op eenen troon te schitteren.
‘De jaarlijksche terugkeer van den 28 Julij schijnt niet meer de feestdag der dynastie te zijn. De 28 Julij kan niet meer, dan smartelijke herinneringen opwekken, bij het tegenwoordige hoofd des bestuurs, aan de opofferingen, die hij de volgende maand Augustus moest doen van zijne zucht naar rust, naar eene gelukkige middelmatigheid, naar de zachte genoegens van een voorbeeldig en stil huiselijk leven; aan opofferingen, waarvan hij zelf zoo dikwerf, sinds vier jaren, in Koninklijke aanspraken met roerend beklag gewag heeft gemaakt. Men weet het immers, dat de Hertog van Orleans bij het aannemen der kroon, die hij niet begeerde, zich aan eene loopbaan heeft gewijd, zoo vol van onaangenaamheden, ontberingen, belangelooze moeiten, dat de 28 Julij door alle vrienden van het huis Orleans onder de ongelukkige dagen van dit Koninklijk geslacht moet gerekend worden. De jaarlijksche terugkeer van den 28 Julij is thans even min het feest van het regerende huis, als van het leger, van de Nationale Garde, van de staatsmagten. De 28 Julij 1834 is slechts de vierde en treurige verjaring van de crisis des opstands, zonder welken de Hertog van Orleans nooit het ongeluk zoude gehad hebben Koning te worden, en dat nog wel van zulk een slecht land als Frankrijk! En wel verre dat de 28 Julij het blijde herdenkingsfeest zou zijn van de op den 7 Augustus aanvaarde Koninklijke waardigheid, is dezelve, naar ons oordeel, de dag, waarop men het meest over die gebeurtenis zich moet bedroeven; het is van dien

{==596==} {>>pagina-aanduiding<<}
dag inderdaad, van dien bloedigen dag des strijds, van welken alle ongelukken van den jongsten tak der Bourbons zich dagteekenen.’ - Ziedaar een der bijtende artikelen, welke lodewijk philips dagelijks in de dagbladen kan lezen; een artikel, welks hoofdbedoeling is te verklaren: zich voor anderen op te offeren, beteekent doorgaans niets meer, dan zijner ijdelheid kostbare offers te brengen.

(Het vervolg hierna.)

Oude wonderhoven en nieuwe gaauwdievenpraktijk.

Op de Place du Caire, in de wijk St. Eustache, is alles thans burgerlijk, ordelijk en zedig, vredig en rustig, rein en zindelijk, voor zoo verre men dit in de stad van geraas, slijk en rook, (ville de bruit, de boue et de fumée) zoo als jean jacques het trotsche Parijs noemt, kan verwachten. Overal winkel aan winkel, overal nooit rustende nijverheid, onophoudelijk gewoel, dat den verkooper van kruideniers- en andere waren vóór den tijd het hoofd kaal maakt en zijne jeugd tot moeijelijken arbeid veroordeelt, opdat hij in den zwakken ouderdom, welligt op zijn landgoed, genoegelijke dagen moge hebben, als gunsteling der fortuin eenige vertooning maken, en misschien nog eenmaal, als Afgevaardigde, in de Kamer verschijnen. Hier zag ik rond naar eene der plaatsen, aan welke zich eene der merkwaardigste geschiedkundige herinneringen, die in de kronijk van Parijs leven, verbindt - ik vond niets meer van het oude, en het nieuwe, zoo als te kennen is gegeven.
Hier was eertijds een dier merkwaardige cours des miracles, aldus genoemd uit hoofde van de zonderlinge wonderen, die te dezer plaatse dagelijks gebeurden. En wat waren dan eigenlijk die wonderhoven?
In sommige wijken van Parijs zag men eertijds zich plotseling van eene gansche schare mismaakte lieden omgeven - door blinden, lammen, gebogchelden, kreupelen, stotterenden, stommen, kortom door allerlei gebrekkigen en kranken, zoo lang en zoo walgelijk maar immer de optelling van menschelijke kwalen zijn moge. Een akelig en jammerlijk gezigt, waarvan slechts hij zich eenig denkbeeld kan maken, die in onze dagen het wandelende lazaret voor de woning

{==597==} {>>pagina-aanduiding<<}
van den Wondervorst hohenlohe te Wurzburg gezien heeft. Deze herinnering kwam levendig bij mij op, toen ik de beschrijving der cours des miracles in de Notre Dame de Paris van victor hugo las. Daar blijft echter nog altijd één onderscheid: het tooneel der Fransche ellende had iets koddigs, iets kluchtigs, en was rijk aan poëzij; het beeld der ellende bij hohenlohe is slechts afzigtig en walgelijk.
Doch zien wij naar de plaats om, van waar zoo veel gespuis komt. Achter in eene lange straat, die vol slijk en zonder plaveisel is, staan vervallene, half in modder verzonkene huisjes, die weinige voeten in het vierkant hebben, en waarin evenwel meer dan vijftig huishoudingen en eene menigte kleine, echte en onechte en gestolene, kinderen wonen. Over de vijfhonderd familiën, de eene op de andere gedrongen, huizen in dit zoogenaamde hof, waarin men van roof leeft en zich aan allerlei misdrijf overgeeft. Zorg voor de toekomst blijft verre verwijderd; ieder geniet in onbekommerd genoegen het tegenwoordige, en verteert des avonds, wat hij des daags met veel moeite en dikwerf met harde slagen verdiend heeft; want wat men hier verdienen noemt, heet elders stelen, en het is een der grondbeginselen van het wonderhof, niets voor den volgenden dag te bewaren. Alles leeft in volslagene ongebondenheid - van regt en wet, van betamelijkheid en goede trouw schijnt men niet te weten - doop, huwelijk en huwelijksliefde en trouw zijn onbekende dingen.
Meesterlijk is het beeld, dat hugo van een dier bevoorregte holen der ondeugd schetst, hoedanige er op het einde der zeventiende eeuw nog twaalf in Parijs gevonden werden. De naam dezer plaatsen kwam van de wonderbare verandering, welke met die rondtrekkende lieden gebeurde, zoodra de terugkeerende schare de grenzen van het gewone verblijf bereikt had. Dan werd er geen kromme, geen lamme, geen blinde, geen gebogchelde meer gezien; verdwenen was alle leed, alle ziekelijkheid, alle gekerm en gejammer. Lustig woelde en krioelde de vrolijkste uitgelatenheid, die ooit door ligtzinnigheid en zedebederf kon verwekt worden. Hier was de bedelaar beveiligd voor alle vervolging - hier bevond hij zich onder de zijnen, en kon het bedriegelijk masker afleggen, dat hij gedurende den dag gedragen had. Naauwelijks binnengetreden zijnde, ging de kreupele vlug en vaar-
{==598==} {>>pagina-aanduiding<<}
dig, de lamme danste, de blinde werd ziende en de doove hoorende - zelfs grijsaards werden jong.
Dit volk, zoo ellendig en zoo begunstigd, zoo arm en zoo rijk, zoo vreesachtig en zoo te vreezen - dit volk, dat men bij duizenden telde, had een' eigen' Koning, dien het gehoorzaamde; het had zijne instellingen, zijne regtspleging, zijne zedekunde, ja ook zijne bloedige strafoefeningen. En nu stelde men zich deze menigte voor, zoo als dezelve uit het roofnest ten voorschijn komt, en gedurende den nacht over het schier onbewaakte Parijs zich uitstort. Men denke aan den tijd, toen de straten van Parijs nog niet behoorlijk verlicht, en alle maatregelen eener gebrekkige policie tegen deze verschrikkelijke tirannen en opgedrongene leenheeren ontoereikende waren. Verscheidene eeuwen hadden de zoogenaamde wonderhoven, in grootere of geringere uitgebreidheid en magt, bestaan in Frankrijks hoofdstad. Tijd, gewoonte, verjaring en vrees hadden allengs aan derzelver daarzijn den schijn van regt gegeven. Geen burger waagde het althans, daarover luide te klagen, uit vreeze, dat zijn knecht, zijne dienstmaagd of iemand zijner onderhoorigen en huisgenooten tot het groote en ontzaggelijke genootschap mogt behooren. In zijnen eigenen onderdanigen, bekrompenen zin, in aangeboren eerbied voor elke bestaande magt erkende hij de ingevoerde grondwet der wonderhoven; en zeker kon ook niets geregelder zijn, dan derzelver bestuur - niets vaardiger, dan derzelver regtspleging, en zoo was men gewoon, de gedwongene leeningen, die de gevreesde schare uit die cours des miracles deed, even zoo goed onder de onvermijdelijke uitgaven te rekenen, als de Koninklijke belastingen of tienden en andere opbrengsten ten dienste der leenheeren.
Doch niets, dat dichterlijk schoon en groot is, heeft duurzaamheid in deze prozaïsche wereld. Op zekeren dag, toen de Koning van Frankrijk geen genoegen meer vond in zijne fraaije gebouwen te Versailles, in zijne sierlijke lusthuizen en tuinen, in zijne maitresson, in kruipende vleijerijen en in poëtische geestigheid - op eenen dag, toen het krijgsgeluk zich gewend had en de verveling des ouderdoms begonnen was - op eenen dag, toen hij niets anders tot tijdverdrijf wist uit te vinden, viel het hem, den grooten Koning, in, aan de veiligheid en welvaart van zijne goede stad Parijs te denken, en een Koninklijk bevelschrift, dat aan de krijgsmagt het vereischte gezag verleende, maakte aan het rijk

{==599==} {>>pagina-aanduiding<<}
van het wonderhof een einde. Een gedeelte der bewoners werd in het tuchthuis opgesloten, een ander elders tot gedwongen' arbeid genoodzaakt. Kortom, men bragt deze in een hospitaal, wierp die in een krankzinnigenhuis, en verdreef anderen buiten het regtsgebied der stad. Verdwenen was voortaan alle pracht en heerlijkheid!
Maar dit Koninklijk besluit had slechts éénen mededinger in de oppermagt verwijderd - slechts den vorm verstoord; de zaak zelve was daarmede geenszins weggenomen. Zoolang Parijs bestaat, met zijne verbazende uitersten van rijkdom en armoede, zal het eene zeer groote menigte van lieden herbergen, die in de voormalige wonderhoven hunne geschikte plaats zouden gevonden hebben. De allengs toegenomene ontwikkeling van magt en toezigt der policie heeft het slechts zoo verre gebragt, dat deze tak van nijverheid meer op sluipwegen, meer in het geheim, met meer list en slimheid gedreven moet worden. Het aantal van bedriegerijen is daarom niet geringer geworden; en, ofschoon in het algemeen dat poëtisch aanzien niet meer hebbende, leveren dezelve soms nog treffende voorbeelden van scherpzinnigheid, doortrapte gaauwheid en verwonderlijke vindingrijkheid op.
Wanneer de vreemdeling in Parijs zijnen zakdoek mist, op het oogenblik, dat hij denzelven het meest noodig neeft, bij het uitgaan van den schouwburg, of na eenige uren op de boulevards gewandeld te hebben, zoo moge hij bedenken, dat het eene der oudste schattingen is, welke de Parijsche nijverheid (industrie) vordert van den aangekomen' gast. Reeds sauval maakt, in zijne Oudheden van Parijs, melding van de zaak, als van eene overoude gewoonte. Men heeft zelfs een eigenaardig kunstwoord daarvoor; iemand den zakdoek te ontfutselen heet faire le mouchoir. Het is niet te ontkennen, dat sommige Parijzenaren het verre in die kunst gebragt hebben. Men wachte zich wel, uit het théâtre van het Palais Royal te gaan, zonder de rokszakken met beide handen vast te houden. Dacht men eerst op den tweeden trap daaraan, dat het niet geheel onverschillig is met of zonder zakdoek te huis te komen, zoo ware het misschien reeds te laat.
De Jardin des Plantes en de boulevards bieden een ruim veld ter uitoefening van dit bedrijf aan, en het gewone offer is de rekruut of de nieuwelings aangekomen handwerksgezel. Terwijl hij met stijve oogen de heerlijkheden der Menagerie

{==600==} {>>pagina-aanduiding<<}
beschouwt en naar de bewegingen van den beer martin ziet - terwijl hij de kunststukken der vechtende wondermannen op den boulevard du Temple aangaapt, en van verbazing over het verslinden van slangen, dolken, zwaarden en gloeijende kolen met open mond staat te kijken, wordt hem door iemand naast hem, ter regter of linker zijde, de spaarpenning uit den zak weggemoffeld, en door den dief, in gezelschap van zijne helpers, verteerd in de naaste kroeg.
In de straat St. Honoré verzoekt een welgekleed man een' der eerste zakuurwerkhandelaars, na verscheidene der duurste horlogies bezien te hebben, hem naar zijne woning te vergezellen, alwaar hij betaling wil doen. Intusschen heeft hij de uitgezochte horlogies bij zich genomen. Na lang loopen door de volkrijkste straten van Parijs, komen kooper en verkooper eindelijk voor de geslotene deur van een groot hôtel. Men klopt aan, en nu ontstaat er een strijd der hoffelijkheid, wie het eerst zal binnentreden. De vreemdeling is te welgemanierd, en er blijft den goeden Parijzenaar niets over, dan toe te geven - langere tegenkanting zou den voornamen, rijken en, naar het scheen, zoo milden kooper misschien kunnen mishagen. Naauwelijks is de handelaar het huis binnen, of de vreemdeling trekt de deur achter hem toe, en gaat zijnen weg. In het logement kent natuurlijk hem niemand. De portier hoort met eene hem eigene koelheid de onstuimige vragen van den koopman aan; en het is onmogelijk, iets anders uit den man te krijgen, dan dat hij van den kooper niets weet. Intusschen heeft deze tijd genoeg, om in de straten van Parijs weg te komen, of in den eersten den besten wagen naar eene barrière te ontsnappen.
Men verlangt van een' bekenden pasteibakker op de boulevards, dat hij eene zekere hoeveelheid uitgezochte lekkernijen, op een bepaald uur, in een behoorlijk aangeduid, naar nommer en bewoner naauwkeurig beschreven huis in de voorstad St. Denis zal laten brengen. De besteller toont veel kennis van zaken, en de pasteibakker, wiens eigenliefde daardoor gestreeld wordt, dat men zijne bekwaamheid naar waarde weet te schatten, geeft zich alle moeite, om zijnen nieuwen klant eens regt goed te bedienen. Op het bepaalde uur zendt hij de begeerde waar, in eene sierlijke mand en met fijne witte doeken, heen. De vrienden van den besteller moeten wel zeer ongeduldig zijn; want zij wachten niet een. maal de aankomst der lekkernijen af. Reeds ter halver wege

{==601==} {>>pagina-aanduiding<<}
treedt dezelfde heer, welke des morgens bij den pasteibakker was, tot den drager, en vraagt hem: ‘Komt gij niet van den Heer N.N. en wilt uwe waar in de voorstad St. Denis, No. zoo en zoo veel, brengen?’ - ‘Ja,’ is het antwoord. ‘In dit geval, lieve vriend! geef mij de mand, keer gij spoedig tot uwen heer terug, en haal nog eens zoo veel; want hier is niet genoeg. Om u den dubbelen weg te besparen, wil ik zelf de mand naar mijne woning brengen; gij kunt dus te spoediger wederkomen.’ Aanduiding van het huis - opgave van den naam - alles komt zoo naauwkeurig overeen, dat de knaap niet den minsten twijfel kan hebben; hij bedankt den heer, dat deze hem een gedeelte van den langen weg bespaart, en keert welgemoed naar zijnen meester terug. Twee uren later brengt hij eene tweede mand in de voorstad St. Denis ter aangeduide plaatse; doch aldaar wil niemand iets van den naam en de woning des bestellers weten.
Zoodanig zijn de praktijken der dieven van de lagere klasse, die elken dag en steeds weder op nieuw voorkomen, in weerwil van duizendmaal herhaalde ondervinding, welke hier, gelijk trouwens in vele andere dingen, den menschen soms weinig schijnt te baten. Men zegt, dat de Parijzenaar wat te goedhartig is en te ligt vertrouwt; laat ons liever zeggen, dat de Parijzenaar in het algemeen niet zeer scherpzinnig en gevat is; daarbij is hij zeer hebzuchtig, zoodat het begeerlijke voordeel hem het nabijzijnde en wisse gevaar doet voorbijzien. Men zou hiervan treffende voorbeelden ten bewijze kunnen aanvoeren. Meesterstukken van bedriegerij worden vooral aan handelaars in kleinooden gepleegd. Het volgende geval toont, hoe verre de slimheid soms gaat.
Bij eenen juwelier wordt een keurig en zeer duur sieraad uitgezocht door eenen vreemdeling, welke reeds meermalen bij hem gekocht en betaald heeft. De man bezit dus het volle vertrouwen van den verkooper. Het sieraad is het rijkste, dat de koopman bezit. De kooper heeft natuurlijk eene zoo groote som niet bij zich, en verzoekt den juwelier, hem met het gekochte naar zijn hôtel te vergezellen, ten einde aldaar betaling te erlangen. Aan hetzelve gekomen zijnde, alwaar de vreemdeling een fraai vertrek bewoont, betaalt hij niet oogenblikkelijk; en geen wonder - hij, een vreemd reiziger, heeft zijn baar geld in een wisselkantoor

{==602==} {>>pagina-aanduiding<<}
nedergelegd, tot dat hij hetzelve benoodigd is. Hij wil dus naar zijnen bankier gaan, om geld te halen. ‘Intusschen,’ zoo spreekt hij tot den juwelier, ‘ik zal u niet lang doen wachten. Zoo gij het goedvindt, bergen wij dit sieraad, tot uwe en mijne meerdere zekerheid, in dezen schrijflessenaar.’ Het gekochte wordt in den lessenaar gelegd - men sluit denzelven, en de vreemdeling verwijdert zich. De juwelier vindt dit alles zeer goed, en bewondert de voorzigtige manier, waarop de kooper de belangen van beide partijen weet te verzekeren. Van eenig gevaar voor zijn kostbaar kleinood heeft hij volstrekt geen denkbeeld. Wat zou hem ook kunnen overkomen? Hij bewaakt immers zelf den lessenaar, waarin zijn eigendom geborgen is. Daar verloopt één uur - daar verloopen twee, drie, vier, vijf uren; en de naam van den bankier, bij wien de kooper wilde gaan, is den koopman onbekend. Zelfs na zoo lang wachten is verwondering nog de hoofdaandoening van den bedrogene; hij heeft geen wantrouwen, daar hij zijne kostbaarheden in veiligheid rekent. Doch eindelijk, als hij verneemt, dat de kooper het hôtel, waarin hij met een' ander' vreemdeling zich ophield, op denzelfden dag heeft verlaten, blijft hem niets anders over, dan den lessenaar te laten openen, ten einde zijn sieraad terug te nemen. De lessenaar wordt geopend en - men vindt denzelven ledig. Het kleinood is verdwenen. Waarheen en hoe? De lessenaar stond tegen eenen wand, welke de kamer des vreemdelings van die zijns makkers scheidde. Achter den lessenaar was de wand doorgebroken, en in het achterste gedeelte van den lessenaar eene losse plank gemaakt. Zoo kon het gebeuren, dat, terwijl de eene hand de kostbaarheden voor in den lessenaar legde, de andere gereed was, om dezelve er van achteren weder uit te nemen - en vijf minuten daarna hadden kooper of dief en handlanger zich reeds verwijderd op eene wijze, die alle nasporing nutteloos maakte.
Men ziet, dat meesterstukken, als deze, alleen op de hoogeschool der schurken geleerd worden. De beide volgende gevallen zijn minder bestudeerd.

(Het vervolg en slot hierna.)





{==603==} {>>pagina-aanduiding<<}

Karakteristieke trek van napoleon.

Versailles was op het punt van gebrek aan versch water te krijgen, door het van ouderdom verslijten der beroemde Machine van Marly. Napoleon ontbood den eersten Ingenieur, vergezeld van eenige geleerde Leden des Instituuts, en vroeg hun: Welk is het beste waterwerktuig? - Sire, dat hangt af van omstandigheden. - Dat is hier de vraag niet. Welk is het beste waterwerktuig? - Maar, Sire, wanneer Natuur de beweegkracht verschaft.... - Dat is mijne vraag niet. Welk is het beste waterwerktuig? - Sire, het vraagstuk in het afgetrokkene beschouwd, de stoommachine. - Maak mij eene stoommachine, en laat mij er niets meer van hooren.
De stoommachine werd gemaakt, en kost 2,500,000 francs.

Lentebespiegeling op het slagveld van Bergerduin.


Hier, eenzaam aan den voet van Hollands duin gezeten, 
Kan ik der steden praal, 
Hoe luisterrijk en grootsch, verachten en vergeten: 
Niets, niets haalt bij den glans van lentes morgenstraal! 
'k Beken, 't zou mij niet min dan anderen bekoren, 
Mogt ik, verrukt van zin, 
Het daverend gebruis des zilvren Rhijns eens hooren, 
Daar, waar hij in zijn' val rolt van der Alpen tin. 
Ook ik zou gaarne langs de welige oevers treden, 
Gesierd met wingerdblad, 
En, lang genoeg geprangd door grieven van 't verleden, 
Haar smoren in den Rhijn, als in het Lethe-nat. 
Ook ik, die dikwerf dwaal in eeuwen lang vervloden, 
Sloeg gaarne, in d'avondstond, 
Aan Elves bloemenboord, op eene bank van zoden, 
Bij somber peinzen, 't oog op menig' bouwval rond. 
O zoete huivering, die dan mij zou bevangen, 
Wanneer ik eenmaal zelf 
Een' ridderburg betrad met zijne aloude gangen, 
En helm en speer aanschouwde in 't Gothisch zaalgewelf! 
Wèl hem, wien 't gunstrijk lot met schatten overlaadde, 
En 't zalig voorregt schonk, 

{==604==} {>>pagina-aanduiding<<}

Dat hij, naar wensch en lust, zich in de stroomen baadde 
Van al 't verheven schoon, wáár 't ook de ziel ontvonk'! 
Maar, schoon 't mijn lot niet werd, met stapels goud te spelen, 
'k Zie dat gemis vergoed 
Door 't heerlijk lenteschoon, dat hier mijn oog mag streelen, 
En in den boezem 't hart van zangdrift kloppen doet. 
Ja, hij, die van zijn luit één' galm slechts mogt doen vloeijen, 
Die 't hart verheffen mag, 
Zweeg in de lente nooit; zij, zij blijft hem ontgloeijen, 
Het zij ze aan Tiber hem of Amstel tegenlagch'! 
Dezelfde zon verguldt den top der gindsche duinen, 
Die de Alpenspitsen siert; 
Het bloemfluweel en 't groen der statige eikenkruinen 
Is hier zoo fraai als daar, waar Po of Seine zwiert. 
Hoe plegtig stil is 't hier, bij 't langzaam avondvallen! 
Alleen de leeuwrik doet 
De purpren wolkjes nog zijn liedren tegenschallen, 
Terwijl de zee het strand met stiller baren groet. 
Den zalige gelijk, die, bij het blij herleven 
In hooger, reiner oord, 
Geen boei van stof meer voelt en vrijer rond mag zweven, 
Door d'ongeschapen glans van 't eeuwig Licht omgloord, 
Is 't, of ik 't voorportaal van 't Godspaleis daarboven 
Met heilgen schroom betrêe; - 
't Stemt alles hier de ziel tot danken en tot loven; 
Want alles aêmt hier zoete en schaars gekende vrêe. 
Dek mij met uw gewelf van lispelende blâren, 
O fraai doorglinsterd bosch, 
Welks top in 't avondgoud, dat wegglimt in de baren, 
Als gindsche toren glanst, begroeid met ruigte en mos! 
Eerwaardig prijkt ze nog, uw torenspits, o Bergen! 
Der tijden storm ten trots. 
Zoo staren we op de rots, die 't zeenat kloek bleef tergen, 
Slechts overspat met schuim, bij davrend golfgeklots. 
O sprakelooze, die van vroeger tijd blijft spreken, 
En stom getuige waart 
Van 't walmend bloed, dat gij deez' grond eens zaagt doorweeken, 
Toen ge op het mulle zand de strijders zaagt geschaard! 
O! als ik op u staar, en nog aanschouw de blijken, 
Die gij tot heden draagt, 
Dan wordt door 't peinzen, dat hier duizenden van lijken 
Verdwenen onder 't zand, mij huivring aangejaagd. 

{==605==} {>>pagina-aanduiding<<}

't Was hier, dat de achttiende eeuw, zoo bloedig in haar' avond, 
Eer ze in den nacht verzonk, 
Zichzelv' gelijken bleef, en, als haar roeping stavend, 
Nog de aarde voor het laatst een bloedig schouwspel schonk. 
Nog heugt het mij, als kind, hoe ik, met luistrende ooren, 
Eens stond op Amstels wal, 
Om, aan mijns vaders hand, den donder aan te hooren, 
Die langs dit slagveld klonk met daverend geknal! 
Hier streden Rus en Brit met Gal en Batavieren, 
Als leeuwen, om den krans 
Van lauwren, die de kruin der dappren zou versieren, 
Die 't veld behielden bij zoo hagchelijke kans! 
O wijsgeer! die zoo gaarne, in diep gepeins verzonken, 
Dringt in 't geheimenis; 
Ontraadselaar! ontsteek mij, door de heldre vonken 
Van uw scherpzinnig brein, een licht, waar 't donker is! 
Hoe kon de Batavier zijn heldenbloed verspillen 
En naast den Gauler staan? 
Blonk hem dan in het doel van dat vereenigd willen, 
Door zinbedrog misleid, een betre toekomst aan? 
Moest hij hier, met den Gal, de dapperen bestrijden, 
Die traden op ons strand, 
Om slaven van de boei heldhaftig te bevrijden? 
Moest hij door eigen bloed bezeglen eigen schand'? 
Los mij het raadsel op der wondre wisselingen 
Op 't ondermaansch gebied! 
Gij toch slaat gâ den loop en zamenhang der dingen, 
En scheidt gewrochten van de werkende oorzaak niet. 
Of zegt het niets voor u, dat Bato's fiere telgen 
Hier dapper, met den Gal, 
Den Brit bevochten, die hun, op den grond der Belgen, 
Zoo kloek voltooijen hielp Buonaparte's val? 
Niets, dat door ons de Rus, die hier zich zag bestrijden, 
Na weinig tijdsverloop, 
Als middeloorzaak van het einde van ons lijden, 
Ja als verlosser werd gehuldigd door Euroop? 
Niets, dat eens op ons erf met luister zou herbloeijen 
Oranje's heldenstam, 
Met wien Oud-Nederland de welvaart weêr zag groeijen 
En in der staten rij zijn' achtbren rang hernam? 
Niets, dat men jublen zou aan IJ- en Amstel-stroomen, 
Na naauwlijks zestien jaar, 

{==606==} {>>pagina-aanduiding<<}

Bij d'aanblik der Vorstin, gekweekt aan Newa's zoomen, 
Door wie zich Nassau zag vermaagschapt aan den Czaar? 
En gij, o twijfelaar! die hoont den Albeschikker 
Door stelsels, die 'k veracht, 
Gij ziet alleen de zon in 't morgenrood-geflikker, 
Ik - Hem, wiens enkle wenk 't Heelal heeft voortgebragt; 
Hem, die, schoon ongezien, toch vaak doet zien Zijn' vinger, 
Die werelden in 't ruim 
Heenstrooit als dwarlend zand, maar ook den werelddwinger 
Met al zijn magtvertoon wegblaast als ijdel schuim, - 
Als schuim, waarmêe de orkaan speelt naar zijn welbehagen, 
Wen 't zeenat kookt en bruist! 
Of was 't Gods vinger niet, toen barre wintervlagen 
Den staf ontweldigden aan Bonaparte's vuist? - 
Ja, 't is de vinger Gods, die volken doet herrijzen 
En volken ondergaan! 
Zijn Albestuur, gestaafd door roerende bewijzen, 
Doet vaak waarachtig heil uit blinde woede ontstaan. 
Maar bij de tranen, die gewis om u hier vloten, 
Van menig vriend en maag, 
Pleng ik er op uwe asch, heldhafte landgenooten! 
Ze ontwellen 't Hollandsch hart, dat 'k in den boezem draag. 
Ja, 'k wijd, o dappren! hier thans aan uw aller schimmen 
Zelfs mijn bewondering; 
Maar hooger, hooger nog zou die bewondring klimmen, 
Sierde eereloof uw graf, dat met geen tijd verging! 
Iets anders was het toch, bij Quatrebras te vechten, 
Waar Nassau's veldbanier 
Aan d'ouden gloriekrans een' nieuwen krans zag hechten, 
Die 't heldenhoofd omgeeft met een' benijden zwier! 
Maar, als de lente zich met bloem en loof zal sieren, 
En weêr haar stille pracht 
Mij toeft in deze streek, zal 'k uw gedachtnis vieren, 
Schoon ik de zaak, waarvoor gij eerlijk streedt, veracht; 
En, met een voorgevoel van onverganklijk leven, 
Zal 'k, bij de diepe rust, 
Die op dit slagveld heerscht, het aardsch gewoel ontzweven, 
Terwijl ik de oogen vest op 's Hemels vredekust. 







{==607==} {>>pagina-aanduiding<<}

De schoenmakers-audiëntie. (*)


Brittanjes Koning had, geperst 
Door dwazen raad, in zijne Staten 
't Trojaansche Paard, niet ingehaald, 
Maar toch, zijns ondanks, ingelaten. 
 
Het Volk, dat Constituties maakt, 
Maar ze even handig weet te breken, 
Schoon 't voor vermeende Regten strijdt, 
Hoort noode van zijn Pligten spreken. 
 
Het vordert eerbied voor de Wet, 
Maar weigert dien aan zijnen Koning; 
Het zweert aan Oppermagt den dood, 
Maar speelt voor Dwing'land in zijn woning. 
 
En brengt het zijnen Vorst een' groet, 
Zoo sans façon, gehuld in lompen, 
Dan zit 's Volks Dienaar op den troon, 
De Majesteit verschijnt op klompen! 
 
Dus kwam ook 't Schoenenflikkers-gild 
Onlangs zijn Koningin begroeten, 
Met eigen schoenen in de hand 
En eigen laarzen aan de voeten. 
 
John Bull (had hij geen' witten voet, 
De stoutste schoen scheen hem te passen) 
Nam straks het woord, op fermen toon, 
Als was hij reeds de leest ontwassen. 
 
‘Mevrouw!’ (want Sire ging niet aan; 
Sirene kon hij ook niet zeggen) 
‘Mevrouw!’ begon hij, ‘'k heb een grief: 
Gij moogt die, zoo ge kunt, weêrleggen. 
 
Bezie dees schoenen van nabij, 
Dees voor de mans, die voor de vrouwen; 
Gewast en vetleer, stof, satijn: 
Waar kunt ge er fraaijer ooit aanschouwen? 

{==608==} {>>pagina-aanduiding<<}

Wat baat het ons? De Fransche leest 
Is ook Oud-Eng'land ingeslopen; 
En past de Drommel ons zijn' schoen, 
Dan moet men 't met een been bekoopen. 
 
Ons kost het daaglijksch brood; en, kijk, 
Wij kunnen van den wind niet leven: 
Wij vord'ren dus van u, Mevrouw, 
Dat ge uw clandisie ons wilt geven.’ 
 
De Koningin, in 't eerst onthutst, 
Kwam nu een weinig tot bezinnen, 
Keek onvrijwillig naar haar' voet, 
En trok behoedzaam dien naar binnen. 
 
Of zedigheid haar drijfveer was, 
Dan wel de Fransche vorm van 't schoentje? 
Men zegt, dit laatste, en dat zij 't deed 
Uit vreeze voor John Bull's sermoentje. 
 
‘Mijn Vrienden!’ sprak ze, ‘gij hebt regt. 
Ik sta verbaasd: wat moet ik hooren! 
Versmaadt men 't Britsche fabrikaat? 
Geen fraaijer kwam mij ooit te voren. 
 
Gaat heen, gerust en wel te moê! 
Ik-zelve, ik zal hier 't voorbeeld stellen; 
Ik duld geen Fransche snede aan 't Hof, 
Opdat geen grief u meer moog' kwellen.’ - 
 
‘Mevrouw! gij spreekt gelijk betaamt; 
Wij geven schoenen naar elks voeten. 
Neem dees pantoffels voor uw' man, 
En wil hem van ons allen groeten!’ 
 
De Koningin werd rood en bleek. 
Wat moest dit fraai geschenk beduiden? 
Gold het den Koning, of haar-zelv'? 
Was 't meenens, of een schimp dier luiden? 
 
Pantoffels zijn het beeld der vrouw, 
Die naar haar' wil den man doet wand'len: 
Dat beeld, hem dus ter hand gesteld, 
Was 't ook een wenk, dat hij moest hand'len? 
 
Of was 't een les van 't muitziek Volk, 
Die 't zinnebeeldig wilde omsluij'ren, 
Dat nu de Koningen voortaan 
Op hunne muiltjes kunnen kuij'ren?... 
 
Hij, wien de schoen past, trekk' dien aan! 
o Gij, geroepen tot regeren, 
Vereert het Volk, maar staaft de Wet! 
Zoo zal 't de Wet en U vereeren. 
 
j.w. ijntema. 
Mei, 1835. 

Meng. No. X. bl. 484. reg. 9 v.o. leze men, voor bevervet, Oleum Ricini.





{==609==} {>>pagina-aanduiding<<}

Mengelwerk.

Verhandeling over de voortreffelijkheid van de hedendaagsche beoefening der natuurkundige wetenschappen.

Door J. van der Hoeven. (*)

Onder de meest geliefkoosde denkbeelden der ware menschenvrienden beslaat voorzeker eene eerste plaats dat der trapswijze toeneming van het menschdom in ware beschaving en in kennis, de zoogenoemde volmaakbaarheid van het menschelijk geslacht. Één band van gemeenschappelijke en vereenigde werkzaamheid verbindt vroegere en latere geslachten; de dwalingen zelfs van het voorgeslacht dienen tot waarschuwing, en er wordt door een voorzigtiger nageslacht eene vuurbaak opgerigt op dezelfde klippen, waarop vroegeren omkwamen. Een zelfde gebouw rijst er op, waaraan duizenden werken; en, wat ook de hand des tijds verbreken moge, of de adem der vergankelijkheid verstuiven doe, op eene steenrots gegrondvest, staat dat gebouw vast en veilig, en wint steeds aan in omvang, in orde, in ware schoonheid.
Maar, is dit ook een droom, een waan, een ijdele wensch? Is het ook veelligt met de ondervinding, met het getuigenis der geschiedenis, met heilige waarheden van de Godsdienst in tegenspraak? - Wat anderen hiervan denken mogen, wij kunnen er ons niet van overtuigen, dat het menschelijke geslacht bestemd zou zijn, in eenzelvigen kring zich om te wenden, en slechts zou scheppen om te vernielen, en vernielen om weder voort

{==610==} {>>pagina-aanduiding<<}
te brengen. Het getuigenis der geschiedenis spreekt hier luid; en, zoo er al hier of daar stilstand of teruggang plaats heeft, zoo het licht der beschaving zich van de eene streek der aarde naar de andere verplaatsen moge, dit alles kan ons de algemeene waarheid niet doen in twijfel trekken, welke evenwel, dit erkennen wij gaarne, zoo men haar misduidt of verkeerd toepast, tot vele ongegronde opvattingen aanleiding geven kan.
Van die vorderingen des menschelijken geslachts leveren ons bovenal de natuurkundige wetenschappen een overtuigend voorbeeld op. De Nederlandsche Huishoudelijke Maatschappij, in wier aanzienlijke afdeeling, te dezer stede gevestigd, ik thans de eer heb het woord te voeren, stelt zich ten doel, om deze wetenschappen op de nijverheid toe te passen, en daardoor algemeene welvaart te bevorderen. Ik acht het daarom niet vreemd van deze plaats, om in dit uur tot u te spreken over de voortreffelijkheid van de hedendaagsche beoefening der natuurkundige wetenschappen. Wanneer ik uwe toegevendheid inroep, M.H., verzoek ik u ernstig, zulks niet als eene gewone pligtpleging te beschouwen; ik gevoel levendig, hoezeer ik dezelve behoef. Niet gewoon in het openbaar te spreken, zou ik ook thans den schroom, dien ik daarvoor heb, niet ter zijde hebben gezet, ware het niet, dat vereerend en dringend aanzoek mij bewogen had, eene proeve, althans van mijnen goeden wil, te geven. Schenkt mij dan uwe toegenegene aandacht, die ik van mijne zijne door geene langgerekte rede op de proef zal stellen.

Beschouwen wij in de natuurkundige wetenschappen, zoo als zij thans beoefend worden, haren grondslag, hare leerwijze en hare toepassing. In al deze drie opzigten zal ons hare hooge voortreffelijkheid blijken.
De bron, waaruit onze kennis der natuur voortvloeit, is waarneming. Hoe eenvoudig deze opmerking is, men zou zich echter vergissen, wanneer men meende, dat hare waarheid altijd even levendig gevoeld was, en dat

{==611==} {>>pagina-aanduiding<<}
zij altijd tot rigtsnoer van het onderzoek der natuurkenners had verstrekt. Er is een tijd geweest, toen men niet uit waarneming, maar uit het gezag van beroemde mannen de kennis wilde afleiden, als ware hun door de Godheid het uitsluitend regt opgedragen, om hunne oogen en verdere zintuigen te gebruiken, en als ware het overige menschdom slechts met die zintuigen begiftigd, om het werk van enkele menschen, niet om de werken des Scheppers zelven te onderzoeken. Van dezen verkeerden weg riep de onsterfelijke baco de geleerden terug; en inderdaad, hoe is op denzelven voortgang mogelijk? Even min als in afgeleide springfonteinen het water hooger stijgen kan dan het staat in de hoofdbron, even min kan zulke geleende kennis meer bevatten dan hetgeen reeds vroeger bekend was. Wij ontkennen het niet, dat velen nog niet geheel van dien dwaalweg zijn teruggekeerd; men vindt nog menschen, en men zal nog wel altijd zoodanige vinden, voor wie het licht, dat van de natuur afstraalt, niet zoo bekoorlijk is als dat, hetwelk door een blad papier, nadat het onder de drukpers gelegen heeft, wordt teruggekaatst. Maar het zijn ook dezen niet, aan welke wij den tegenwoordigen bloei der natuurkundige wetenschappen te danken hebben.
Doch het is niet genoeg, dat men de natuur en hare werkingen gadesla; zullen onze waarnemingen werkelijk leerzaam worden, dan verlangen wij in dezelve de hoogst mogelijke naauwkeurigheid. Het is deze naauwkeurigheid der waarneming bovenal, waardoor de latere natuurkunde belangrijke vorderingen heeft gemaakt. Om een verschijnsel naauwkeurig te kennen, moeten wij het ontdoen van al het toevallige; wij moeten trachten hetzelve naar willekeur te wijzigen, en daaruit ontstaan de zoogenoemde proefnemingen.
Om dezelve te kunnen bewerkstelligen, heeft men verschillende werktuigen uitgedacht. Door deze werktuigen heeft de wetenschap vorderingen gemaakt, waarvan de Ouden, die van dat hulpmiddel verstoken waren, zich geen denkbeeld konden vormen. Gaan wij toch de

{==612==} {>>pagina-aanduiding<<}
rij der natuurkundige werktuigen door, dan staan wij, bij eene geschiedkundige beschouwing, verbaasd over den nieuwen oorsprong van schier allen. Welken invloed de drukking der dampkringslucht op den toestand der ligchamen uitoefent, kon men uit waarneming niet afleiden, ten zij men de ligchamen ook zoo veel mogelijk van die drukking kon ontheffen; en eerst in het midden der zeventiende eeuw vervaardigde otto van guericke de eerste luchtpompen. - De waarneming leerde wel, dat de ligchamen door de warmte worden uitgezet; maar hoe kon deze uitzetting de maatstaf van den graad van warmte worden, zonder de uitvinding van den thermometer, die eerst op het eind der zestiende eeuw plaats had, ja zelfs zonder dat dit werktuig, door de gelijkmatige verdeeling van eene tusschen twee vaste punten in liggende ruimte, algemeen vergelijkbaar geworden was? eene verbetering, die niet dan tot het begin der vorige eeuw teruggaat, en welke biot aan newton gelooft te moeten toeschrijven. - Welke denkbeelden kon men zich vormen van het wezenlijk weefsel van planten en dieren, welke ontdekkingen doen in de geschiedenis van derzelver wording en ontwikkeling, wanneer niet de beperktheid van ons gezigt geholpen werd door het mikroskoop, mede eene uitvinding van lateren tijd, maar die tot op onze dagen toe steeds verbeteringen ondergaat, zoodat zich de grenzen van het heelal in de rigting der kleinste ruimte steeds verder en verder voor den waarnemer uitbreiden? - Dat, om van niets meer te gewagen, gewreven barnsteen kleine ligchaampjes tot zich trekt, scheen eene zonderlinge waarneming, doch die op onze natuur- en scheikundige wetenschappen zekerlijk buiten invloed gebleven zou zijn, had men niet op werktuigen nagedacht, om die verschijnsels te versterken; en echter de invoering van zoogenoemde electriseermachinen in den werktuigkundigen toestel der natuurkunde dagteekent eerst van het midden der vorige eeuw.
Van scheikundige werktuigen behoef ik niet te gewagen; want dat deze wetenschap eerst in het laatst der

{==613==} {>>pagina-aanduiding<<}
vorige eeuw in hare grondslagen verbeterd en als op nieuw geschapen is, weet gij allen.
Wij zien derhalve de oorzaken blootgelegd, waaraan de tegenwoordige toestand der natuurkundige wetenschappen deszelfs hooge voortreffelijkheid te danken heeft. Is waarneming de eenige ware en zekere grondslag onzer kennis in het wijduitgestrekte gebied der natuur, dan zal deze kennis zich noodwendig moeten uitbreiden in dezelfde mate als de waarnemingen naauwkeuriger en veelvuldiger worden. Het gebruik van werktuigen opent eene onuitputtelijke bron van kennis. Men vormt zich van dezelve een verkeerd begrip, wanneer men meent, dat derzelver nut zich beperkt tot het verzinnelijken van enkele natuurverschijnsels, of tot het doen van zoogenaamde proeven, die tot veraangenaming van natuur- en scheikundige voorlezingen moeten dienen. Wij ontkennen niet, dat er zulke werktuigen zijn, en wij zijn ver van dezelve alle als onnuttig en beuzelachtig te beschouwen; maar tot uitbreiding van kennis bij reeds geoefende natuurkenners dienen zij niet, en zij vertoonen ons daarenboven dikwerf de verschijnsels met eene van hunne inrigting afhankelijke onvolkomenheid, welke bij jeugdige aanvangers somtijds wantrouwen in de waarheid, tot wier bevestiging zij moeten dienen, kan opwekken. Men kan het zelfs als een kenmerk der hedendaagsche natuurkunde aanmerken, dat zij in dergelijke werktuigen armer is dan die der vorige eeuw, en dat modellen van natuurverschijnsels (vergunt mij deze uitdrukking!) meer en meer tot de geschiedenis der wetenschap beginnen te behooren. Maar wij bedoelen hoofdzakelijk die algemeene werktuigen van waarneming of proefneming, welke ons de werking der natuur in verschillende omstandigheden leeren nagaan, en welke dagelijks tot nieuwe ontdekkingen aanleiding geven, van welke de eerste uitvinders dier werktuigen dikwerf geen denkbeeld hebben gehad. - Welk gedeelte is er bijkans in het wijduitgestrekte gebied der zuivere en toegepaste natuurkundige wetenschappen, waar men van den barometer en thermometer niet het veel-
{==614==} {>>pagina-aanduiding<<}
vuldigst
gebruik maakt? Zij vergezellen den natuurkenner, die der bergen toppen beklimt, en dienen hem, om derzelver hoogte te bepalen; en, zonder die weinige kwik, in een' glazen bol opgesloten, wat zou de onderzoeker van het leven aangaande de eigene warmte der dieren, wat de onderzoeker van het zamenstel onzer aarde van de warmte onder hare oppervlakte, van de gemiddelde warmte der verschillende landstreken kennen? Heeft niet eene gelukkige en vernuftige aanwending van dit werktuig aanleiding gegeven tot eene hoogst eenvoudige wijze, om de meerdere of mindere hoeveelheid waterdamp te bepalen, waarmede de dampkringslucht bezwangerd is? - Geheele hoofdstukken van onze natuurkundige wetenschappen danken hunnen oorsprong aan die eenvoudige werktuigen, en uit de zalen der natuurkundige scholen zijn zij als verhuisd in de talrijke werkplaatsen van honderden verschillende kunstenaars.
Maar wij noemden in de tweede plaats de verbeterde leerwijs, en denken hierbij vooral aan de eenvoudiger verklaringen, die in de natuurkundige wetenschappen meer en meer veld winnen. Eenvoudigheid, (het was de waarachtige spreuk van onzen onsterfelijken boerhaave) eenvoudigheid is het kenmerk der waarheid. En gelijk het ware eigenlijk alleen is, terwijl het valsche slechts schijnt, zoo is ook elke onware verklaring der natuurverschijnsels slechts waan en eene schijngestalte, die bij helderder licht verdwijnt. Ik behoef uit de geschiedenis der scheikunde slechts het phlogiston der Stahlianen te noemen, hetwelk men meende, dat bij de verbranding der ligchamen en de zoogenoemde verkalking der metalen ontsnapte, zoodat dit ligchaam de zonderlinge eigenschap moest hebben van de zelfstandigheden, waarin hetzelve aanwezig was, ligter te maken dan zij anders zijn konden! Doch de dwaling, voor zoo ver zij geleerde dwaling is, heeft nog een wezenlijker kwaad ten gevolge dan loutere onkunde. Zij verstikt het onderzoek, en wiegt den geest in slaap met eene schijnbare bevrediging van zijne zucht naar dieper inzigt. Waar

{==615==} {>>pagina-aanduiding<<}
men meent reeds gevonden te hebben, zoekt men niet; en is het hieraan niet toe te schrijven, dat de ongerijmdste begrippen eeuwen lang van geslacht tot geslacht zijn voortgeplant, als ware het ons ter waarschuwing, dat niet alles voor zuiver goud te houden is, wat door het gezag der eeuwen als zoodanig geëikt is? Wanneer shakespeare zijnen hamlet deze woorden in den mond legt: ‘Er zijn, horatio, meer dingen op aarde en in den hemel, dan waarvan in uwe wijsbegeerte gedroomd wordt,’ helaas! dan mogen wij er wel zuchtende bijvoegen, dat er in onze wijsbegeerte ook vele dingen zijn, waarvan op aarde en in den hemel niets te vinden is. Daar evenwel, zelfs in de verste toekomst, voor den beperkten mensch de kennis der natuur wel altijd stukwerk blijven zal, zoo moeten wij ons getroosten, dat er aan onze wijsbegeerte vele dingen onbekend blijven, die in hemel en aarde bestaan, wanneer zij zich slechts ontdoen kon van alles, wat in hemel en aarde niet bestaat.
Terwijl er duizend wegen zijn, die tot dwaling voeren, zoo is er slechts één weg, die tot de waarheid geleidt. Vanhier de veelvuldige verklaringen der oude wijsgeeren, die bij het licht van latere dagen als dwalingen erkend zijn. Behoef ik hier te herinneren aan de stelling van aristoteles, dat er ligte ligchamen waren, even gelijk zware, omdat sommige oprijzen? Wanneer er Nereïden waren, en zij vervaardigden eene natuurkunde volgens die grondstelling, gelijk torricelli het zich voorstelde, dan zouden zij veel, 't geen wij onder de zware ligchamen tellen, ligt noemen, zoo als was, hout, olie.
Het noemen van torricelli herinnert mij hier aan die vrees voor het ijdel, waaruit de Ouden de werkingen van zuigpompen en der hevels verklaarden, zoodat het water, hoezeer anders niet geneigd om op te klimmen, liever opklom, dan eene ledige ruimte over te laten. Men had eenmaal in eenen tuin te Florence eene zeer lange pomp vervaardigd; toen men echter met ver-
{==616==} {>>pagina-aanduiding<<}
bazing zag, dat het water slechts tot de hoogte van 32 voet te brengen was, vervoegde men zich bij galilaei, die, het zij dan schertsend, het zij om zich van de vragers te ontslaan, tot antwoord gaf, dat de natuur slechts tot de hoogte van 32 voet toe afschuw voor het ijdel had! Althans het was voor het vernuft van zijnen grooten leerling torricelli bewaard, om aan te toonen, dat kwikzilver in eene glazen buis, die aan het eene einde gesloten was, en welke daarmede was opgevuld, nadat men de buis met het geopende einde naar beneden in een' kwikbak plaatst, niet hooger staat dan omstreeks 28 duim, zoodat men zeggen moet, dat in met kwik gevulde buizen de afschuw voor het ijdel slechts tot eene hoogte van 28 duim gaat; ten zij men liever, met torricelli, de drukking der lucht voor de oorzaak van beide verschijnsels houden wil, zoodat de hoogte van water- en kwikkolom beantwoordt aan beider soortelijk gewigt, d.i. juister gesproken, omgekeerd evenredig is aan hetzelve. Pascal kwam op de gelukkige gedachte, om dezen strijd te beslissen door de proefneming, of, bij verkorting van de drukkende kolom der dampkringslucht, ook de kwikkolom nederdaalt; en perrier beklom met torricelli's buis den Puy de Dôme, en zag op deszelfs top werkelijk de kwik omtrent 3 duim lager staan. Van dien tijd af was er geen vrees voor het ijdel meer in de leerstelsels der natuurkundigen, en
torricelli's werktuig, de reeds vroeger vermelde barometer, werd algemeen ingevoerd, om de veranderingen in de drukking der dampkringslucht op eene gemakkelijke wijze te kunnen waarnemen. In zijne vernuftige Gesprekken over de veelheid der Werelden, stelt fontenelle zich voor, dat die oude wijsgeeren eene hedendaagsche tooneelvertooning bijwoonden, en in de Parijsche Opera faëton naar omhoog zagen stijgen, en dat zij de koorden, waarmede hij werd opgetrokken, niet konden ontdekken, noch wisten, hoe het achter de schermen gesteld was. De een zou zeggen, het is eene verborgene eigenschap,

{==617==} {>>pagina-aanduiding<<}
die faëton opheft. De ander, faëton bestaat uit zekere getallen, die hem doen opstijgen. Wederom een ander, faëton heeft eene zekere liefde voor het bovenste gedeelte van het tooneel; hij is niet op zijn gemak, wanneer hij er niet is. Een vierde, faëton is niet gemaakt om te vliegen; maar hij wil echter liever vliegen, dan het bovenste gedeelte van het tooneel ledig laten; en duizend andere hersenschimmen meer, door welke het te verwonderen is, dat de hooggeprezene Ouden niet sinds lang hunnen goeden naam verloren hebben. Eindelijk komen descartes en eenige andere latere onderzoekers, en zeggen, faëton rijst, omdat hij met touwen getrokken wordt, en omdat een gewigt, zwaarder dan hij, naar beneden gaat. Zoo gelooft men thans niet meer, dat een ligchaam zich beweegt, ten zij het getrokken of voortgestuwd worde door een ander; en hij, die de natuur zag zoo als zij is, zou als 't ware de inrigting zien van het tooneel achter de schermen.
Meent niet, dat door deze eenvoudige verklaring het schouwtooneel der natuur iets van deszelfs schoonheid of aantrekkelijkheid verloren heeft. Het is zoo, bij eene tooneelvertooning zou het de illusie, gelijk men het noemt, verstoren, wanneer men alles zag zoo als het geschiedt; en hoezeer men weet, dat het geene wonderen zijn, men schept vermaak in de begoocheling, en laat het voor den werktuigelijken kunstenaar over, om over het raderwerk en den geheimen toestel na te denken. Maar in de natuur is het geheel anders. Hier wil men geene begoocheling; men zoekt waarheid. En wanneer ons nu het naauwkeurigst onderzoek tot eene spaarzaamheid van middelen geleidt, waarvan men geen denkbeeld had, wie zal zijne bewondering niet hooger voelen opklimmen, als hij de vele en verbazend verschillende uitwerkselen ziet, die door deze eenvoudige beginselen en krachten worden te weeg gebragt?
Inderdaad het is niet het aantal van bijzondere daadzaken alleen, het is dit zelfs niet hoofdzakelijk, 't

{==618==} {>>pagina-aanduiding<<}
welk den waren rijkdom der wetenschappen uitmaakt. Onze redelijke geest vraagt naar eenheid; en het is in geenen deele een kenmerk van 's menschen beperktheid, maar veeleer van zijnen voortreffelijken aanleg, dat hij algemeene begrippen zoekt door het opsporen van betrekkingen en menigvuldige vergelijkingen. Is het dan wonder, dat verschijnsels, die in 't begin, als enkele bijzonderheden, dikwerf zonder zamenhang met alle andere natuurverschijnsels zich voordoen, veelal de zaden zijn van allergewigtigste en op de meest verschillende beschouwingen invloeijende waarheden? Wij maakten reeds melding van het eigenaardig verschijnsel, dat gewreven barnsteen kleine, ligte ligchaampjes tot zich trekt. Eeuwen moesten er verloopen, eer men van dezelfde kracht, die dat verschijnsel te weeg bragt, zulke verbazende uitwerkselen zag, dat men ze met den bliksem vergeleek, tot dat franklin's stoutmoedige hand het bliksemvuur uit de wolken trok, om deze overeenkomst te bewijzen. Diezelfde electriciteit was het, welke wederom als een vreemd, op zichzelf staand verschijnsel zich bij dierlijke ligchamen scheen te vertoonen, toen galvani zijne eerste ontdekkingen deed; maar volta's doorzigt zonderde het toevallige van het wezenlijke af, en leerde, dat de werking alleen van de aanraking van twee ongelijksoortige metalen of stoffen afhangt, dat de spier daarbij slechts als geleider beschouwd moet worden, en dat het Galvanismus niets dan electriciteit was; tot dat het hem gelukte, de beroemde kolom uit te vinden, waardoor deze electrieke verschijnsels versterkt werden, en waardoor, even gelijk door de in het midden der vorige eeuw uitgevondene Leidsche flesch, de hevigste schokken konden worden voortgebragt, met dat verschil alleen, dat de schokken aanhoudend zijn, en niet, gelijk die der Leidsche flesch, plotseling voorbijgaan. Het was de uitvinding der Voltasche kolom, met welke de
negentiende eeuw die schoone rij van ontdekkingen opende, welke tot op onze dagen niet ophouden. De scheikundige werkingen van dien toestel gaven tot de proeven van ni-
{==619==} {>>pagina-aanduiding<<}
cholson aanleiding. Zij deden davy bewijzen, 't geen reeds lavoisier's genie had gegist, dat loogzouten en aarden met zuurstof verbondene metalen waren. Oerstedt ontdekte nu voor het eerst den merkwaardigen invloed, die, door een' de beide polen der kolom verbindenden geleidraad, op de magneetnaald wordt uitgeoefend. Eene rij van nieuwe, electro-magnetische verschijnsels werd bekend; eene voorbijgaande magnetische kracht wordt als door een' tooverslag opgewekt, zoodat een stuk week ijzer, 't welk anders in 't geheel geen aantrekkend vermogen uitoefent, nu eensklaps verbazende gewigten draagt; en faraday leerde, omgekeerd, in onze dagen, door de magneet zelve electrische vonken en andere verschijnsels voortbrengen. Wie staat niet verbaasd, als hij deze volgreeks van ontdekkingen nagaat, die ik u hier met vlugtige trekken heb afgeschetst? En nu keeren wij in onze gedachten terug tot den barnsteen, waaraan thales, of wie het dan ook zijn moge, het eerst het vermogen van aantrekking opmerkte, en zien den eersten schalm van eene onafzienbare keten!
Leert dit voorbeeld ons overtuigend den tegenwoordigen voortgang der natuurkundige wetenschappen, het doet zulks vooral door het verband, hetwelk latere ontdekkingen in vroeger onzamenhangende daadzaken heeft gebragt. En deze twee eigenschappen zijn het voornalijk, - eenvoudiger verklaring van de verschijnselen en dieper inzigt in den zamenhang tusschen de onderscheidene werkingen der natuur, - waardoor zich de natuurkundige wetenschappen thans meer dan ooit onderscheiden. Intusschen valt het niet te ontkennen, dat men zich, bij het herleiden van verschillende verschijnsels tot ééne en dezelfde oorzaak, voor overijling hoeden moet, en dat zelfs de latere tijden ons van deze overijling waarschuwende voorbeelden opleveren. Wanneer gewigtige ontdekkingen den toestand eener wetenschap als herscheppen, dan ontstaat een nieuw licht, hetwelk dikwerf zoo helder schijnt, als ware er nu geene duisternis meer.

{==620==} {>>pagina-aanduiding<<}
Latere ontdekkingen doen dikwijls twijfelingen ontstaan. Heeft het vorige licht iets van deszelfs helderheid verloren? Voor zoo ver het wezenlijk licht der waarheid was, kan het niet verloren hebben; maar het is alsof de oogen, langzamerhand aan hetzelve gewoon geworden, nu, met behulp van dat licht zelve, steeds scherper en naauwkeuriger zien. Ik behoef hen, die met de geschiedenis der wetenschappen bekend zijn, slechts aan lavoisier's ontdekkingen, aan de buitengewone klaarheid van het stelsel der grondvesters van de antiphlogistische scheikunde te herinneren. Was het niet alsof alles ontdekt was? De zamenstelling van alle zuren, de ware aard der verbranding, de ademhaling, de dierlijke warmte en wat al verder! Of willen wij een voorbeeld, dat in onze dagen valt; scheen het niet alsof de scheikundige werking der Voltasche kolom overtuigend aantoonde, dat scheikundige verwantschap één was met electriciteit; en was men niet een nieuw tijdperk, dat van het electro-chemismus, ingetreden, tot dat faraday ook hier twijfelingen opperde, die aantoonden, dat men het doel nog niet bereikt had?
Ontleenen wij uit deze laatste gedachte, dat het doel nog niet bereikt is, geene twijfeling aangaande den bloei en de hooge voortreffelijkheid der natuurkundige wetenschappen in onze dagen. Voortreffelijk noemen wij dien toestand, M.H., maar het is in vergelijking met vroegere tijden; want op het uitgestrekte gebied der natuurkundige wetenschappen zijn wij nog slechts enkele schreden voorwaarts gegaan. Ontmoedigend moge deze gedachte voor ijdelheid en vadzigheid wezen, die zich gaarne in het bezit der wijsheid zouden wanen; bemoedigend is zij voor den waren onderzoeker, die, overtuigd van het onvolkomene aller menschelijke kennis, de hoogste bestemming van het menschdom hier op aarde in oefening der krachten en vermogens van den redelijken en onsterfelijken geest gelegen acht.
Maar, zegt men veelligt, die naauwkeurige kennis is voor den geleerde van beroep bewaard; op het gemeene

{==621==} {>>pagina-aanduiding<<}
leven en op de algemeene welvaart heeft zij geen' invloed. Het getuigenis der ervaring zou deze stelling genoegzaam wederleggen, al ware hare ongegrondheid ook niet overtuigend door uit den aard der zaak ontleende redeneringen reeds vooraf aan te toonen. Wanneer toch de natuurkundige wetenschappen de grondslagen uitmaken van alle onze kunsten, waarbij wij de voorwerpen der natuur naar onze behoeften gepast aanwenden, hare krachten tot onze bewerkingen bezigen, - en het is overbodig, nuttelooze bewijzen voor eene ontwijfelbare zaak aan te voeren, - wanneer dan de natuurkunde op nijverheid en welvaart in het algemeen invloed heeft, wat dunkt u, M.H., zal die invloed niet ruimer, niet weldadiger zijn, hoe volkomener de wetenschap zelve is, waarvan hij uitgaat? Maar ook het getuigenis der ervaring spreekt hier luid. Wanneer onze vaderen, die vóór veertig of zelfs vóór dertig jaren gestorven zijn, konden opzien uit hunne graven, of andermaal deze aarde betraden, zouden zij voor hunne verbazing naauwelijks woorden weten, wanneer zij niet slechts op onze stroomen de talrijke schepen zagen, die de Ouden veelligt bezield zouden noemen, omdat zij door inwendige beweging worden voortgestuwd; maar wanneer zij diezelfde, door den adem van waterdamp voortgedrevene, kielen ook de zee zagen ploegen, en, van den invloed der winden onafhankelijk, het eene werelddeel aan het andere nader verbinden; wanneer zij dienzelfden damp in onze fabrijken thans datgene zagen verrigten, 't geen te voren door honderd menschenhanden met groot tijdverlies moest geschieden; wanneer zij.... maar ik wil thans niet herhalen, hetgeen de meesten uwer zich herinneren zullen gehoord te hebben, toen een onzer Medeleden, met rijke keuze van zaken en in levendige trekken, den voordeeligen invloed der natuurkundige wetenschappen op de nijverheid afschetste, als die haar van aard hebben veranderd, haar hebben verbeterd en uitgebreid, en nieuwe bronnen voor de volksvlijt
hebben geopend.

{==622==} {>>pagina-aanduiding<<}

Doch niet tot de bevordering der nijverheid alleen is de invloed der natuurkundige wetenschappen beperkt; zij hebben eene ruimere toepassing op alwat tot veraangenaming van het leven, tot beveiliging onzer bezittingen behoort. Behoef ik andermaal van het nut der afleiders te spreken, die toch aan geene loutere gissing, dat de bliksem een electriek verschijnsel zijn kon, maar aan dadelijke waarneming hunnen oorsprong verschuldigd zijn? Zoo er nog bewijzen voor hunne nuttigheid ontbraken, Doesburgs kerktoren zou in ons vaderland alle twijfelingen kunnen wegnemen, als waarin te voren herhaalde malen de bliksem sloeg en groote schade aanregtte, maar die nu sinds vijftig jaren door de zorg van kraijenhoff beveiligd werd. En ook in dit belangrijk werktuig bragt later tijd gewigtige verbeteringen aan, zoo als het beveiligen van het onderste, onder den grond verborgene en aan het gezigt onttrokkene gedeelte des geleiders, door het inmetselen in een steenen, met houtskool gevuld kanaal, waardoor voorkomen wordt, dat het beveiligingsmiddel, waarop men zich verliet, bedriegelijk en gevaarlijk zou worden. - De Galvanische electriciteit gaf aan davy een middel aan de hand, om het koper der schepen tegen de werking van het zeewater te beveiligen, door het in aanraking te brengen met zink, tin of ijzer; en dit zelfde middel bezigde hij ook met goed gevolg, om de ijzeren stoomketels voor oxydatie en gevaarlijke afslijting te bewaren.
Hoe kan in Nederland iets, dat tot de zeevaart betrekking heeft, anders dan algemeene belangstelling wekken? Onvermeld mag dan ook de ontdekking van barlow niet blijven, om, door middel van eene ijzeren plaat, de miswijzing van het kompas, welke door den invloed van het scheepsijzer veroorzaakt wordt, te vernietigen, waarvan de groote nuttigheid, vooral bij reizen naar de Noordpool, gebleken is. In elk schip kan het ijzer, hetwelk zich op hetzelve bevindt, wat deszelfs werking op het kompas betreft, als in één punt vereenigd gedacht worden, zoodat men, aldaar een' ijze-
{==623==} {>>pagina-aanduiding<<}
ren bol van genoegzame grootte plaatsende, dezelfde werking op het kompas zoude waarnemen, als door de vereenigde krachten van het scheepsijzer op hetzelve wordt uitgeoefend. Door eene achter het kompas geplaatste ijzeren plaat wordt de magneetnaald nu blootgesteld aan twee krachten van tegengestelde rigting, welke men door proefneming van gelijk vermogen maken, en alzoo de aantrekking van het scheepsijzer bij alle rigtingen van het schip nagenoeg vernietigen kan. - Welke behoeften, eindelijk, zijn algemeener, dan die van zich tegen de koude te beschutten en zich te voeden? Maar welke verpligtingen heeft dan niet het menschdom aan wetenschappen, die ons leeren hier alles te besparen, die door den invoer van meer voedende planten in den landbouw den grond als uitgestrekter maakt, en die een' rumford in staat stelden, om met weinige penningen armen te voeden, en om dus met geringe middelen de weldaden uitgebreider en algemeener te maken! - aan wetenschappen, die de lucht leeren zuiveren, zoodat de vernielingen van den oorlog, bij opeenhooping van gekwetsten en lijken in groote steden, geene pestkoortsen meer na zich slepen; die het onzuivere water drinkbaar en helder maken, en het op lange zeereizen tegen bederf leeren bewaren; die eindelijk de voor de gezondheid schadelijke vervalschingen doen kennen, waarmede de
hebzucht zich niet ontziet, zelfs de eerste benoodigdheden des levens te vergiftigen! - Welke behoefte is grooter en algemeener in beschaafde landen, dan die van het vuur; maar welke middelen heeft men niet uitgedacht, om deszelfs werking, met besparing van brandstof, te vermeerderen; en hoe nuttig is niet in onze dagen de verwarming van groote gebouwen door warm water, zoo wel in uitwinning van onkosten, als in vermindering van het gevaar van brand? Had men deze wijze van verwarming meer algemeen ingevoerd, dan zou waarschijnlijk het Engelsche Parlement zich niet beroofd hebben gezien van eene vergaderzaal, in welke

{==624==} {>>pagina-aanduiding<<}
oude herinneringen liefde voor oude en eerwaardige instellingen konden opwekken of aankweeken.
Doch wij kunnen ons pleit voldongen achten. Ééne opmerking nog ten besluite. De weldaden, die de natuurkundige wetenschappen aan het menschdom bewijzen, zijn algemeen en blijvend. Niet tot een enkel volk beperkt, breiden zij zich over alle volken uit, zonder iets in waarde te verliezen; en, welke menschelijke instellingen ook verdwijnen mogen, zij blijven bestaan tot de laatste nakomelingen. Wat menschelijke dwaasheid en dwaling ook afbreken, wat de woede van verdoolde volken ook vernietige, dit goede zaad wordt nooit verstikt, maar draagt steeds overvloediger en heerlijker vruchten. In welk een schoon licht verschijnt ons, bij die waarachtige overtuiging, de kennis der natuur; en de namen van franklin, rumford, lavoisier, berthollet, davy en zoo vele anderen, zijn het niet de namen van weldoeners des menschdoms? Het is zoo, M.H., de beoefening der wetenschappen vordert niet in de eerste plaats, dat men zich om nuttige uitkomsten bekommere; zij eischt waarheidsliefde, en het is haar om bevrediging van de zucht naar kennis, niet om voordeel te doen. Maar wij moeten daarom niet meenen, dat of eene afzonderlijke beoefening der wetenschappen uit zuivere waarheidsliefde, zoo zij gelukkigen uitslag heeft, ooit onvruchtbaar voor het menschelijk geluk wezen kan, of dat eene echt wetenschappelijke toepassing op nuttige kunsten en bedrijven ooit den waren geleerde tot oneer zou verstrekken. Gewoonlijk echter geeft de wetenschap slechts den eersten wenk, en de uitvoering van het ontwerp laat zij aan anderen over; zij strengelt waarlijk den algemeenen band, die menschen aan menschen bindt, steeds naauwer en vaster. Zoo heeft men het gezien, dat Duitsche geleerden, die veelligt nimmer een zeeschip aanschouwden, de zeevaartkunde verbeterden, en daarvoor door zeevarende Mogendheden beloond werden.
In eene welgeordende maatschappij heeft de mensch

{==625==} {>>pagina-aanduiding<<}
in dezen toestand van beschaving verschillende kringen van werkzaamheid. Het schijnt wel, als had elk slechts zijnen akker te bestellen, en als waren die kringen buiten aanraking, zoo lang niet eigenbelang ze verder uitzet en botsingen te weeg brengt; - maar het is slechts schijn. Onwillends en onwetends bevordert elk, die met waren ijver en met goed verstand slechts zijn eigen geluk wil bevorderen, tevens dat van anderen. Door ijver en nuttige werkzaamheid van elk burger bloeit de geheele Staat. Gelukkig hij, die dat regt gevoelt, en die niet slechts onwillends en tegen zijne bedoeling eenig algemeen goed sticht, maar daarentegen, met verstandig overleg en wijze keuze, alles doet, wat menschengeluk rondom hem kan bevorderen! Gelukkig de maatschappij, waar kennis en wetenschap, door vereenigde pogingen van allen, het beeld dragen der weldadige zon, en, even als zij, niet licht alleen, niet warmte alleen, maar licht en warmte tevens verspreiden!




Uittreksel uit eenige berigten en aanteekeningen over ijzeren wegen, enz.

(Vervolg en slot van bl. 587.)

§ 9. Voor enkel commerciéle belangen, fabrijken, bergwerken enz. kunnen en moeten de ijzeren wegen zoo eenvoudig en oeconomisch mogelijk worden aangelegd.
Onderscheidene ijzeren wegen, en bijzonder de zijtakken, kunnen meestal geheel bespaard worden, wanneer de daarheen loopende straatwegen geschikt zijn, om door den Gordonschen stoomwagen, die ook op gewone straatwegen loopt, bereden te worden. Hiertoe zouden de Hollandsche klinkerwegen (*) wel het beste geschikt te maken zijn.

{==626==} {>>pagina-aanduiding<<}

§ 10. De bedoelde verbetering in de constructie der sporen van gesmeed ijzer geeft ook nog een besparingsmiddel aan de hand, om daarvoor hangende en staande ijzeren bruggen te bouwen, die minder ijzer vorderen, dan de gewone ijzeren bruggen, of om, bij de zamenvoeging van ijzeren wegen met straatwegen, de op de laatsten zich bevindende bruggen te verlengen, en de beide wegen naast elkander daarover te kunnen leiden. De invoering van zulke bruggen gelooft men dat zeer is aan te bevelen. Voor den ijzeren weg tusschen Amsterdam en Keulen wil men ijzeren hangbruggen over den IJssel, de Lippe en de Roer vervaardigen. (*)
De verreweg geringere kosten van aanleg en onderhoud van hangende bruggen, en de weinige zwarigheden, om ze ook daar aan te leggen, waar de localiteit den bouw van steenen of houten bruggen hoogst moeijelijk en dikwijls onmogelijk maakt, doet aan de ijzeren hangbruggen in vele gevallen de voorkeur geven. Daar men nu de kettingbruggen ook zoo inrigten kan, dat de doorvaart met staande masten kan plaats grijpen, zoo zijn deze bruggen ook op bevaarbare kanalen zeer wel aan te wenden. De vaste bruggen van steen en hout zijn, wel is waar, in vele gevallen onontbeerlijk; de groote kosten van steenen, en de geringe duur van houten bruggen, zijn echter gewigtige beweeggronden, om aan de ijzeren vaste of hangende bruggen, bijzonder voor de ijzeren wegen, de voorkeur te geven. Het is daarom dan ook, dat de ervarene en kundige Nederlandsche Ingenieurs de ijzeren hangbruggen verkozen hebben. (†)
§ 11. De hier in het algemeen aangeduide verbeteringen der ijzeren wegen, stoom- en vrachtwagens, en der bruggen, hebben ten doel, eene aanmerkelijke besparing voor alle gevallen, eene vermeerdering van het gebruik, en dus ook

{==627==} {>>pagina-aanduiding<<}
der inkomsten, en eindelijk ook eene vermeerdering der veiligheid voor reizigers en goederen daar te stellen. De Schrijver vleit zich dan ook, dat het goede, 't welk in zijne voorslagen mogt zijn opgesloten, zich bescheiden moge aansluiten aan het goede, door andere zaakkundigen reeds gevonden, waardoor de zaak zelve te volkomener zal worden. De afbeeldingen en beschrijvingen van een en ander kunnen hier niet geleverd worden, en hij moet het bij deze algemeene opmerkingen laten berusten; maar wanneer deze of gene Maatschappij, ter besparing van aanzienlijke kosten bij den aanleg van ijzeren wegen, hiervan werkelijk gebruik mogt willen maken, zoo is hij genegen, om, op daaromtrent te kennen gegeven verlangen, deels teekeningen en beschrijvingen, deels modellen van genoemde verbeteringen in de zamenstelling door deskundigen te doen vervaardigen, zich alleen eene billijke vergoeding van onkosten voorbehoudende.
De zaak is op zichzelve voor het welzijn der handelvolken van het Europesche vasteland te gewigtig, om de opmerkzaamheid der Vorsten en volken te ontgaan, en om die der kunstbeoefenaren in eenen wetenschappelijken en praktischen zin niet tot zich te trekken.
d. reinhold.
Königl. Wasserbau-Inspector, Ritter des Kön. Niederl. Löwenordens.
Leer, in Oostvriesland, Maart 1834.

Het ontwaken.

Een Gesprek.

(Vrij gevolgd naar het Hoogduitsch van Dr. fr. theremin's Abendstunden, door abm. des amorie van der hoeven.)

'k Heb aan der kranken veege sponde, 
Als Jezus dienaar, vaak gestaan; 
Dan goot ik balsem in hun wonde, 
En wees hun uit Gods woord het eeuwig leven aan. 

{==628==} {>>pagina-aanduiding<<}

'k Zag dan, hoe angst en kommer weken 
Voor blijde hoop op Hem, die met zijn bloed ons kocht; 
En hoe hun blik nog van den dank wou spreken, 
Dien mij hun mond vergeefs te staamlen zocht. 
 
Gij wilt mij danken?..... Hoort, gij vrome vrinden, 
Die 's levens strijd hebt doorgestreên! 
Als ge in den kring der zaalgen haar mogt vinden, 
O zegt haar, dat ik altijd om haar ween! 

Zij. Gij hebt goed geslapen?
Hij. Zoo als nooit te voren! Ik geloof niet, dat ik zelfs in de dagen mijner kindschheid zoo diep, zoo zacht, zoo verkwikkend geslapen heb. De oude Vader - het heugt u nog wel - als hij 's morgens in de woonkamer trad, waar wij hem opwachtten, dan plag hij op onze vraag: hoe hij geslapen had? te antwoorden: Als een zalige! - Als een zalige - mogt ik ook wel zeggen - heb ik geslapen; of liever, als een zalige ben ik ontwaakt. Ik gevoel een nieuw leven in mij; het is, als had ik alle vermoeidheid, alle behoefte aan slaap voor altijd afgelegd. In mijne ledematen is eene frischheid, in mijne bewegingen eene gemakkelijkheid! Mij dunkt, ik kon vliegen, zoo ik wilde.
Zij. En het bevalt u hier in dezen oord?
Hij. Nu, ik moet zeggen, in menige schoone streek zijn wij te zamen geweest, maar deze is dan toch uitnemend en onvergelijkelijk schoon. Welke boomen! Waarlijk, hemelhoog! Zij dragen bloesems en vruchten tevens. De takken worden door den morgenwind bewogen, en het klinkt daarbij zoo liefelijk uit de toppen, alsof zij door een gansch heir van gevederde zangers, welke ik echter niet bespeuren kan, bewoond waren. Achter de boomen verheffen zich bergen, wier verhevene gedaanten zich duidelijk in de reine lucht vertoonen; en soms drijven wolken, met al de gloeijende kleuren der rijzende en ondergaande zon geteekend, voorbij de helling of boven de toppen dier bergen. Op den hoogsten top, uit een melkwitten, doorschijnenden, glansrijken nevel, verrijzen, naar het mij voorkomt, de poorten, torens en paleizen eener groote, heerlijke Stad. Van diezelfde spits stroomt een breede rivier, welke ik eer een zee zou noemen, en die echter niet met ontzettend geklater, maar met een zacht harmonisch geluid van de bergen afschiet. Wijd en zijd vallen

{==629==} {>>pagina-aanduiding<<}
de droppelen, die de boomen en bloemen besproeijen en eene aangename koelte verspreiden, die door de borst met wellust wordt ingeademd. En dit perk hier, waar wij staan, wat is het vol en digt en met wonderschoone bloemen bezaaid! Wij wandelen er over, en echter buigen de grashalmen en de bloemen zich niet onder onze treden. Eenzaam is deze plaats, doch aan alle zijden openen zich de heerlijkste verschieten; de blik reikt ver en verder en de gezigtseinder breidt zich altijd uit.
Zij. Hebt gij dit alles dan reeds meer gezien, of ziet gij het heden voor de eerste maal?
Hij. Ofschoon ik mij hier zoo regt te huis gevoele, en alles een zoo bekend en bevriend voorkomen heeft - nogtans, als ik het wèl bedenk, dan moet ik zeggen: neen, nog nooit ben ik hier geweest.
Zij. En bevreemdt het u niet, mij weder aan uwe zijde te zien?
Hij. Zijt gij het dan niet altijd geweest?
Zij. In zekeren zin wel, maar in een anderen niet. Uwe oogen hebben mij sinds lang niet aanschouwd. Eens werd ik uw gezigt ontrukt.
Hij. Ja, ik herinner mij... 't is als een duistere wolk, die voor mijne verbeelding rijst... bange dagen, in waken en weenen doorgebragte nachten; - maar, terwijl ik mij anders zoo gemakkelijk in treurige gedachten en gewaarwordingen verdiepte, kan ik die thans niet regt meer vatten en gevoelen; 't is of ze mij vreemd zijn geworden.
Zij. Denk aan den 31sten Julij.
Hij. Nu wordt mij alles helder. 't Was in den vroegen morgen van uwen anders zoo vrolijken jaardag. Lang hadt gij gekwijnd. Weken aaneen waren wij tusschen hoop en vrees geslingerd. Plotseling overviel u eene doodelijke zwakte. Gij gaaft mij uwen laatsten afscheidsgroet. Met uwe ijskoude hand streeldet gij mij de wangen..... gij boogt het hoofd en.... stierft. - Ja, het is zoo: gij zijt gestorven.
Zij. Ik ben gestorven, en zie! ik leef.
Hij. Als gij gestorven zijt en ik u zie, droom ik dan welligt?
Zij. Gij droomt niet: gij waakt.
Hij. Of zijt gij mij van den hemel op aarde toegezonden, opdat ik u voor een korten tijd zou wederzien, om dan op nieuw lange jaren achtereen uw verscheiden te beweenen?

{==630==} {>>pagina-aanduiding<<}

Zij. Neen, thans schelden wij niet meer. Wel ben ik tot u gezonden, maar niet naar beneden op de aarde. Zie toch eens goed rond! Waar hebt gij op aarde ooit zulke boomen, zulke bloemen, zulk een stroom gezien? Beschouw u zelven! Zorg en droefheid hadden uwe krachten ondermijnd; thans zijt gij verjongd; gij gaat niet, gij zweeft; uwe oogen zien niet slechts, zij zien onmetelijk wijd. Keer tot uw binnenste in: waart gij wel ooit zoo te moede als thans?
Hij. 't Is daar binnen in mij, als een diep, onpeilbaar, steeds bewogen, en toch kalm en effen meir. Ja, als ik om mij heen zie, als ik mij zelven beschouw, als ik een blik sla in mijn binnenste, als ik uwe hand de mijne voel drukken - dan zou ik zeggen: ik ben zalig; ik ben in den hemel.
Zij. Gij zijt het.
Hij. Maar - dan moest ik gestorven zijn?
Zij. Gij zijt het. Hebt gij dan niet krank gelegen op dezelfde plek, waar ik gestorven ben, en waarheen ook gij verlangdet gebragt te worden? Heeft uw oudste Zoon niet dag en nacht, zonder van uwe zijde te wijken, u zoo trouw en liefderijk opgepast? Hebt gij niet dag en nacht de blaauwe oogen uwer oudste Dochter open gevonden, waarin zij de opwellende tranen zocht terug te dringen? Heeft niet een graauwe schemering, een ondoordringbare nevel ten laatste ons dierbaar achttal, en al wat u omringde, aan uw gezigt ontrukt?
Hij. Ik ben gestorven. Heer van leven en dood! Op mijne knieën dank ik U, dat Gij iets zoo groots ook aan mij volbragt, dat Gij ook aan mij het onschatbaar geluk en de hooge waardigheid verleend hebt van gestorven, en zalig gestorven te zijn. Gij weet, o Heer! hoe dikwerf dit oogenblik voor mij stond; hoe dikwerf ik U gebeden heb, dat Gij zelf, daar ik het niet vermogt, mij daartoe wildet voorbereiden en mij een zachten, zaligen dood beschikken. Nu, Heer! Gij hebt die bede, gelijk al de overige, verhoord; Gij hebt U hier, als altijd, heerlijk en boven bidden en denkeu genadig en barmhartig betoond! Hetgeen ik te gemoet zag, is nu voorbij, Ik heb, wel is waar, schoon zelf gestorven, niet geleerd, wat de dood eigenlijk is; maar zooveel weet ik: de dood is zoet. Gelijk men een slapend kind uit de donkere kamer in den schoonen, vrolijken bloemhof draagt, zoo hebt Gij mij van de aarde naar den hemel gedragen. - Nu, Lieve! houd mij thans niet langer op.

{==631==} {>>pagina-aanduiding<<}

Zij. Waar wilt gij heen?
Hij. Kunt gij het vragen? Tot wien anders dan tot Hem? Alles is hier schoon en heerlijk: die boomen, die bloemen, die heldere stroom, die liefelijke lentegeuren, die ons tegenwaaijen; gij, uw bijzijn, waarin ik, na zoo lange scheiding, na zoo vele tranen, mij weder mag verheugen. Maar dat alles is mij niet genoeg. Hem zelven moet ik zien. Hij mag zijnen hemel zoo schoon opsieren als Hij wil, dat stelt mij niet schadeloos voor het gemis van zijne tegenwoordigheid. Het onmogelijke heeft Hij mogelijk gemaakt; zoo lang, zoo onvermoeid, zoo trouw heeft Hij aan mij gearbeid, dat ik zalig heb kunnen worden. Reeds eer ik geboren werd, heeft Hij zich mijner aangenomen. Waar is zij, de kleine aarde? Daar wentelt zij zich...... hoe ver van hier! in welk een nevel gehuld! Ik zou niet gaarne daarop terugkeeren. En... Hij is op die aarde nedergedaald, Hij heeft zijne heilige voetstappen in haar stof gedrukt, heeft honger en dorst geleden - is gestorven! Ach! dat Hij mij vergunde, de diepte zijner lijdende en stervende liefde, den afgrond zijner doodsangsten te peilen! Daar heeft Hij zich mij ten eigendom verworven, en opdat ik, zoo dúúr door Hem gekocht, niet weder zou verloren gaan, heeft Hij van mijne vroegste kindschheid af zijne teedere liefdezorg onafgebroken aan mij besteed. Veel van hetgeen Hij voor mij gedaan heeft, wist ik reeds, toen ik nog daar beneden was. Meer weet ik thans; nog meer zal ik later inzien, als wij alles met elkander bespreken. Thans echter heb ik daartoe geen tijd. Het hart klopt mij zoo hevig; mijn borst hijgt van verlangen; ik moet tot Hem gaan; ik moet Hem zien, Hem danken, als ik nog in staat ben Hem te danken, als in de overweldigende blijdschap ook het gevoel van dankbaarheid zich niet verliest.
Zij. Gij zult Hem zien, maar niet eer, voordat Hij zelf tot u komt. Tot op dien stond moet gij uw verlangen bedwingen. Ik ben u te gemoet gezonden, om u te zeggen, dat dit zijn wil is.
Hij. Nu eerst bemerk ik klaar, dat ik in den hemel ben - want mijn wil voegt zich zonder tegenstreven naar den zijnen. Ik zou gedacht hebben, dat het volstrekt onverdragelijk zijn moest, Hem hier niet te zien. Ik draag het niet slechts; ik draag het met blijdschap. Hij wil het, ik wil het ook. Iets anders schijnt mij niet meer mogelijk. Zoo

{==632==} {>>pagina-aanduiding<<}
gemakkelijk hadden wij het daar beneden niet! - Maar, indien gij mij door Hem zijt toegezonden, dan heeft Hij ook waarschijnlijk met u gesproken? Misschien heeft Hij zich reeds meermalen met u onderhouden?
Zij. Reeds meermalen.
Hij. o Gij in nadruk zalige! Kunt gij mij zeggen, hoe gij te moede waart, toen Hij de eerste maal met u sprak?
Zij. Zóó als ik vervolgens ieder keer gestemd was. Ik spreek thans nog met u in aardsche taal; daarin laat zich zoo iets niet beschrijven.
Hij. Toen gij Hem voor het eerst zaagt, hebt gij Hem toen terstond herkend?
Zij. Terstond.
Hij. Welligt aan een glans, luisterrijker dan dien van al de Engelen?
Zij. Hij heeft niet noodig zich met een glans te omgeven; men herkent Hem buitendien.
Hij. Meent gij, dat ook ik Hem terstond zou kennen, zonder dat mij iemand zeide, dat Hij het was?
Zij. Uw hart zal het u zeggen.
Hij. Hoe zal Hij wel jegens mij zijn, minzaam of gestreng? Als ik daar beneden in de donkerheid des aardschen levens met Hem sprak, heeft Hij mij dikwijls regt ernstig en gestreng geantwoord.
Zij. Daar beneden moest Hij het doen tot ons eigen welzijn. Hier is dat niet meer noodig; hier behoeft Hij zijn hart geen geweld meer aan te doen; Hij kan aan zijne liefde den vrijen teugel vieren. Zij is oneindig; dáár konden wij ze niet doorgronden, en hier eigenlijk even min.
Hij. Zijn er hier onder u verschillende trappen van heerlijkheid en zaligheid?
Zij. Die zijn er, ja! Doch daar de hoogsten onder de gezaligden ook altijd de ootmoedigsten zijn, buigen zij zich sieeds tot de laagsten neder. En dat kan Hij hun niet weigeren, want Hij, die boven allen is, is te gelijk de nederigste van allen. Zoo wordt het verschil weder opgeheven, en wij zijn allen één in Hem.
Hij. Zie! ik heb dikwijls bij mij zelven gedacht: als ik slechts in den hemel kom, slechts niet onder de vijanden des Heeren leven moet, in den hemel wil ik gaarne de laatste van allen zijn. Gij zoudt, zoo dacht ik, in veel hooger sferen verwijlen, en onze kinderen ook, als zij de aarde

{==633==} {>>pagina-aanduiding<<}
verlaten hadden. Wanneer gij dan ook maar alle honderd jaren ééns tot mij nederkwaamt; wanneer ik maar ééns in de duizend jaren verwaardigd wierd den Heer te zien - mij dacht: ik zou niets meer begeeren.
Zij. Stel u gerust. Wien Hij aanneemt, dien neemt Hij met eere aan. Weet gij niet, hoe Hij dat ons beiden door zijn woord op eene zoo wonderbare wijze heeft toegeroepen?
Hij. Wel weet ik dat; ook zie ik, hoe Hij u met eer en heerlijkheid heeft overladen. Tusschen uw beeld in uwe laatste ziekte, dat mij thans duidelijk voor den geest staat, tusschen die verwelkende bloem en dezen hemelschen bloei - welk een onderscheid! Neen! dit rood op uwe wangen kan niet verbleeken, dit licht uwer oogen niet verdonkeren. Nooit kunnen de sporen des ouderdoms uwer gedaante worden ingedrukt. Zóó zult gij hier met mij wandelen; gij zult mij de heerlijkheid dezer hemelsche woning toonen, en mij ook tot de anderen geleiden, die mij dierbaar zijn.
Zij. Gij zult hen zien, zoodra gij den Heer hebt aanschouwd.
Hij. Hoe schoon was het toch, als wij voorheen den ouden Vader op zijn dorp bezochten! Onze wagen hield stil; daar traden allen het huis uit, en onder allen zochten wij altijd het eerst zijn dierbaar, eerwaardig gelaat. Hoeveel schooner zal het zijn, hem hier weêr te zien! Hij, wien de geringste vreugde met dankbaar gevoel voor den milden Gever bezielde; hij, die een grashalm bewonderde, die een helderen zonnestraal lagchend toeknikte; hij, die zoo gaarne onder den sterrenhemel wandelde, en den Schepper van al die werelden aanbad: wat zal hij hier gevoelen, waar de wonderen der Almagt open en ontsluijerd voor hem liggen! Hij, die onophoudelijk in zijn hart den Heer voor zijne genade dankte en voor de geringste verkwikking, die hem op zijnen moeijelijken levensweg ten deele viel - welken dank zal hij thans zijnen Verlosser betalen! ‘Wij zullen elkander wederzien’ - zoo sprak hij nog tot mij in zijne laatste ziekte, terwijl hij met al de kracht, die hem was overgebleven, mij de hand drukte - ‘wij zullen elkander wederzien, en God te zamen voor zijne genade danken!’
Zij. Weldra zult gij hem, weldra ook uwe Moeder zien.
Hij. Mijne Moeder, die mij zoo onuitsprekelijk beminde, en die ik niet gekend heb! Drie jaar was ik oud, toen ik haar verloor. Zij lag te sterven; ik speelde in den tuin voor

{==634==} {>>pagina-aanduiding<<}
het huis. ‘Wat zal er van mijn arm kind worden?’ zou zij toen gezegd hebben. Goede Moeder! Alles, wat er van een mensch worden kan, is van uw kind geworden - een bewoner des hemels. Door de genade des Heeren is het geschied, en ook door middel van uwe gebeden. Is het niet zoo?
Zij. Zoo is het. Ik heb dikwijls met Vader en Moeder van u gesproken.
Hij. Is....... hier?
Zij. Ja.
Hij. Dat had ik niet gedacht. En toch - hoe kon ik het anders verwachten? Ik zelf ben immers hier! - Maar de geliefden, die ik op aarde achterliet, zal ik tijding van hen bekomen, of - verneem ik niets van hen tot op den stond des wederziens?
Zij. Deze vraag zult gij u zelven dadelijk kunnen beantwoorden. Sla den blik derwaarts!
Hij. Ik doe het; maar ik zie niets.
Zij. Vestig uw oog nog langer op dezelfde plek - en wil zien. Ziet gij nu?
Hij. Klaar en duidelijk. Welbekend is mij de plaats. Het kerkhof is het, waar ik uw stoffelijk overschot ter ruste bragt. De plek was mij zoo dierbaar; dikwijls ging ik er heen, en biddend op uw graf hief ik de oogen opwaarts, naar den hemel, waar wij thans beiden zijn. Onder schoone boomen en bloemen, dacht ik, zal zij daarboven wandelen; - onder boomen en bloemen moet ook haar stoffelijk omkleedsel rusten. Zoo ontstond een bloemhof en een haag, en al het liefelijke, wat het jaargetijde opleverde, versierde uwe laatste rustplaats.
Zij. Ik wist het wel. Sla thans ginds een blik naar beneden. Wat ziet gij?
Hij. Naast uw graf is een ander gedolven. De deur van het kerkhof gaat open; men draagt een doodkist; onze Kinderen volgen. Gij weent, mijne Lievelingen! gij weent zoo bitterlijk? o! Kondet gij ons zien, gelijk wij u zien, gij zoudt niet weenen, of het moest van verlangen zijn. De kist wordt in den kuil nedergelaten; zij werpen er een handvol aarde op. Nu is het graf digt; daar rust nu mijn stof naast het uwe. Gaat heen, lieve Kinderen! en een voorsmaak van den hemelschen troost, dien wij hier genieten, verkwikke uw hart! Keert intusschen dikwijls weder, en

{==635==} {>>pagina-aanduiding<<}
bezoekt het graf uwer Ouders! Als gij daar weent en bidt, willen wij u omzweven, en u hemelsche gaven brengen van den Heer. Wandelt steeds aan zijne hand! Hij is een goede Leidsman. Uwe Ouders hebben het ondervonden. En ééns brengt Hij ons hier allen te zamen.
Zij. Amen! zoo zal het zijn.
Hij. Hoort gij die klanken? Wat is dat? Vreemd en wonderbaar, als uit het bruisen der baren en liefelijke harpentoonen gemengeld, komen zij van gindschen kant en rollen den hemel door. Hoor! ook van de andere zijde een hemelsch gezang, gansch verschillend, maar even zonderling en verrukkend. Wat is dat?
Zij. Het zijn Engelenkoren, die elkander op onmetelijken afstand antwoorden.
Hij. Wat zingen zij dan?
Zij. Altijd ter eere van den Éénigen, die de stof oplevert tot eindeloozen, eeuwigen lof.
Hij. Reeds eenigen tijd wandelt daar eene gedaante.
Zij. Beschouw haar van naderbij, en zeg mij, waarvoor gij ze houdt.
Hij. Gij zult mij, daar ik pas aan de aarde ben onttogen, eene aardsche, kinderlijke vergelijking wel willen vergeven. Digt bij het huis, waar ik geboren werd - gij weet het, ofschoon gij toen reeds niet meer op aarde waart - had ik een hof geplant. Als dan de lente kwam, begaf ik mij in den hof, en verheugde mij in den wasdom van mijn jong plantsoen. Vele boomen waren daar, vele struiken, vele bloemen; ik kende ieder gewas; ik had het immers zelf geplant en verpleegd; elk werd door mij naauwkeurig opgenomen; en als het regt liefelijk groende, heerlijk bloeide, stevig opwies - dan gaf mij dit een onbeschrijfelijke vreugde. Zoo schijnt mij ook gindsche Man de hovenier in deze hemelsche dreven te zijn. Hij gaat daar heen, zoo stil en onmerkbaar; maar men kan het hem wel aanzien, dat alles hem naauwkeurig bekend is. Naar alle kanten werpt hij een opgeruimden, vrolijken blik, en hij schijnt zich hier in deze gansche schepping regt te verheugen. - - Hoe ben ik eensklaps zoo vreemd te moede? Tot hiertoe was ik zoo kalm; niet dan zachte gewaarwordingen doorstroomden mijne borst. Thans begint het hier binnen te stormen; mijn hart klopt en jaagt; mijn gezigt schemert; de hemel met al zijne heerlijkheid verdwijnt uit mijn oog; ik zie slechts hem, hem alleen.

{==636==} {>>pagina-aanduiding<<}
Bijkans is het, of ik weder smart gevoele; maar in die smart ligt eene hoogere zaligheid. Ik brand van verlangen om hem te naderen. Een bekende is het zeker, en echter heb ik hem nooit met ligchamelijke oogen gezien. Daar keert hij zich om; hij ziet ons aan. Hij schijnt zich over ons te verblijden. 't ls of een vreugdetraan in zijne oogen glinstert. Ik kan mij niet langer bedwingen; ik moet hem tegensnellen; ik moet hem zeggen, dat ik hem lief heb, zoo als ik nooit iets heb bemind. Hij heft de handen op - hoe? In de handen een lidteeken; uit het lidteeken een schitterend licht? Ja, dat zijn ze, dat zijn de doorboorde, zegenende handen! Hij zegent ons! Diep in mijn binnenste voel ik zijnen zegen. Thans weet ik, dat ik in den hemel ben; thans weet ik, dat hij het is.
Zij. Ga - ga tot Hem!

Sultan Mahmoud.

(Naar fontanier, vorigen Franschen Consul te Trapezund.)

Vois l'homme en Mahomet! 
 
voltaire. 

Omstreeks het midden van 1830 scheepte zich de Heer fontanier weder naar Konstantinopel in. Sinds zijne afwezigheid waren er weinig veranderingen in de hoofdstad des Turkschen rijks voorgevallen. De door den Grooten Heer ingevoerde hervormingen hadden alleen de kleederdragt zijner onderdanen ten doel gehad, en deze werden daardoor in het belagchelijkste volk verkeerd. De kostbare, ruime klceding en het fraaije hoofddeksel gaven den Turken een ernsthaftig voorkomen, en bedekten hunne ligchaamsgebreken, zoodat zij zelfs voor een schoon menschengeslacht doorgingen. Maar naauwelijks hadden de buis, de Kozakkenbroek, de roode muts en het zwarte schoeisel de oude dragt vervangen, of de begoocheling nam een einde, daar zij thans niet meer hunne kromme beenen, hunne vlechten en de magerheid hunner domme aangezigten kunnen verbergen. Deze treffelijke herschepping hebben zij hunnen Souverein te danken, die voor zichzelven daarin zoo getrouw voorgaat, dat zijnen onderdanen geene oorzaak van beklag overblijft. Fontanier

{==637==} {>>pagina-aanduiding<<}
ontmoette hem, toen hij uit de Moskee van Therapia kwam; hij zat te paard, en droeg een' appelgroenen rok, overdadig met gouden boordsel bezet, omtrent gelijk eene liverei bij ons; zijn baard, te voren lang en zorgvuldig gekamd, had pas een' duim lengte, en geleek dien van een' galeiboef, die zich niet kan scheren; op zijn hoofd de algemeen ingevoerde roode muts, waarvan een gouden eikel afhing. Dus reed hij, door twee Ministers vergezeld, door eene dubbele rij soldaten, welke de Keizerlijke Garde verbeeldden, en onafgebroken hou! hou! schreeuwden, terwijl zij het geweer presenteerden. De Sultan wierp regts en links een' vrij dommen blik, en in zijne matte gelaatstrekken waren sporen van ongerustheid en losbandigheid kenbaar.
Om den roem eens hervormers te verwerven, is het niet genoeg, dat een Vorst het kostuum zijner onderdanen verandere; dat hij hen naar deze of gene manier late manoeuvreren: hij moet inzonderheid daarnaar streven, om in de onderscheidene takken des bestuurs en des regts verbeteringen in te voeren. In dit opzigt is men in de zeven jaren, sedert de Janitsaren uitgeroeid werden, eer achter- dan voorwaarts gegaan. Men heeft gewaagd van talrijke hindernissen, van verslaafde gewoonten, van godsdienstige vooroordeelen enz.; maar het volk is niet in staat, der regering eenigen tegenstand te bieden, en het hing slechts af van des Sultans wil, elke nuttige inrigting, naar zijn welbehagen, in te voeren. Van de Janitsaren alleen had hij eene oppositie te duchten, die thans vernietigd is. Nooit werden de firmans der Porte stipter volbragt; maar deze hebben nog altijd geen ander doel, dan geld af te persen, de eene of andere monopolie te verzekeren, een of ander ligchaam of bijzonder persoon in deszelfs voorregten afbreuk te doen. Had men verbeteringen bedoeld, deze zouden den bijval der gansche bevolking hebben weggedragen. De Sultan heeft, wel is waar, eene Ridderorde ingesteld, welke men eerekruis noemt; maar het woord eer, en het bij ons daarmede verbonden denkbeeld, zijn den Turken te eenemale vreemd.
De bijzondere leefwijze van mahmoud heeft nog minder loffelijks, dan zijn openbaar leven. Als Moslim moet hij zich spenen van alles, wat de zeden en de Godsdienst zijner onderdanen kwetst. De Koran verbiedt wel strengelijk de dronkenschap: het is algemeen bekend, dat zijne Hoogheid zelden nuchteren is. De Koran verpiigt tot huiselijke

{==638==} {>>pagina-aanduiding<<}
deugden en aartsvaderlijke zeden: sinds drie jaren huist de Sultan niet meer met zijne vrouwen en is van ligtekooijen omgeven. De vertrouwelijke omgang met Ongeloovigen is verboden: de Sultan ziet hen dagelijks. Geeft hij den vreemden Gezanten een feest, dan verschijnt hij, wel is waar, incognito; maar naauwelijks zijn de gasten vertrokken, of hij laat Grieksche danseresen tot zich komen, en geeft zich over aan de schandelijkste ontucht. Eindelijk, en dit is in de oogen der regtzinnige onderdanen niet eene zijner geringste overtredingen, hij brengt den meesten tijd met visschen door aan de baai van Therapia, waar hij in het midden van Grieken, Armeniërs en Franken zijn' hengel uitwerpt. Bij de Turken is de meening heerschende, dat den Christenen drie dingen bijzonder eigen zijn: zich dronken drinken, varkensvleesch eten, en gemeenschap van vrouwen. Vanhier hunne verachting van de Christenen; en die verachting valt natuurlijk op hun Opperhoofd terug, daar hij hen in zoo vele opzigten naäapt.
De gedragingen der Ministers, die den Sultan omringen, zijn geenszins geschikt, om der regering achting te verschaffen. Men dwaalt, wanneer men meent, dat het Ottomannische rijk door Ministers bestuurd wordt, wier werkkring naauwkeurig is bepaald, en die hunne departementen naar hunne inzigten kunnen leiden. Het Ministerie is niets anders dan eene familieregering, op den Staat toegepast. Op gelijke wijze is de Divan zamengesteld. 't Is dus klaar, dat de Ministers geenerlei zelfstandigheid bezitten; terwijl hunne magt geen' anderen steun heeft, dan de gunst van hunnen Heer, meestal ten koste van die des volks.
De vreemde Diplomaten poogden de welwillende gezindheid der Porte aan de bevordering der beschaving dienstbaar te maken. Elk hunner wilde daartoe medewerken, en zich tevens daardoor invloed bezorgen; allen beijverden zich, hunne diensten aan te bieden. De Italianen leverden muzijk; de Franschen boden zich aan tot het onderwijs der jeugd; de Engelschen kwamen met hunne stoombooten; elk beval zijne gunstelingen aan. Officieren van elk wapen, van elken landaard, speculanten van velerlei soort kwamen bijeen. Aan Memoriën over allerlei onderwerpen, aan ontwerpen voor allerlei inrigtingen was geen gebrek. De Turken namen al deze voorslagen aan, welke somwijlen tot den Sultan zelven kwamen; maar heimelijk spotteden zij onder elkander met

{==639==} {>>pagina-aanduiding<<}
dezelve, en geen van die alle kwam tot stand. Na vele vergeefsche pogingen gaven de ongeroepene raadgevers hunne hervormingsontwerpen eindelijk op. Onder de vernuftige middelen, welke men aanwendde tot beschaving dezer Barbaren, behooren almede de feesten, welke men hun gaf. De Britsche Gezant was de eerste, die op dit denkbeeld viel: hij noodigde de Heeren bij zich op een Engelsch fregat. Generaal guilleminot volgde diens voorbeeld, en was te dier gelegenheid bijkans in uiterst bedenkelijke ongelegenheid geraakt met den Minister van Buitenlandsche Zaken. Deze, namelijk, was een klein, gebogcheld man van een gemeen voorkomen. Verpligt een feest bij te wonen, door Ongeloovigen gegeven, hetwelk hij beneden zijne waardigheid achtte, begaf hij zich eerst naar zijnen Apotheker, waar hij het middagmaal hield, nam vervolgens, toen het donker werd, eene kleine fakkel, en wilde nu, zelfs door geen' bediende vergezeld, het Hôtel des Franschen Gezantschaps binnensluipen. Dit heet in Turkije quisli, dat is incognito uitgaan, gelijk men eene kroeg of een verdacht huis bezoekt. Ongelukkig zag een bediende zijne Excellentie voor een' gaauwdief aan, en joeg hem de deur uit. Maar de Generaal vernam zulks nog bij tijds, haalde den Minister in, en geleidde de doorluchtige gebrekkige personaadje, als in zijne armen, binnen.
Men moest toch eindelijk inzien, dat met zulk een' Monarch en zulke onderdanen niets is aan te vangen. Men werd overtuigd, dat alle bewijzen van achting, welke zij zich verwaardigden den Vertegenwoordigers der Europesche Mogendheden te geven, geen ander doel hadden, dan geschenken te bedelen, en dezulken te vleijen, die hun vrees inboezemden. Het eenige voordeel, hetwelk de vreemde Gezanten uit dit alles trokken, was, dat zij hunne lieden leerden kennen.

Oude wonderhoven en nieuwe gaauwdievenpraktijk.

(Vervolg en slot van bl. 602.)

Wij bevinden ons in een théâtre op de boulevards. Op eene der dwarsbanken bij het orchest zit een dik, rond, glimlagchend man. Geheel zijn voorkomen verraadt aan het geoe-
{==640==} {>>pagina-aanduiding<<}
fende oog van den Parijzenaar iemand, die onder de landlieden te huis behoort. Alles is voor hem een onbekend genot. Het melodrama roert hem, en doet een' traan aan zijn oog ontrollen. Hem behaagt voorts alwat hem wordt aangeboden, zoo als oranjeäppels, limonade, bier, taartjes, gebraden appelen, zelfs het Magasin pittoresque en de avondbladen van verschillende soort - hij geniet, men kan het hem aanzien, met de gretigheid van eenen nieuweling. Alles verrukt hem, het Parterre en de loges, de gordijn en het tooneel, en hij laat zijne vergenoegde blikken overal in den schouwburg ronddwalen. Nu bemerkt hij in de benedenste loges twee heeren en eene dame, welke hem zeer vriendelijk groeten. Eerst meent hij, dat hij zich vergist; want hij is een vreemdeling in Parijs, hij kent niemand, en herinnert zich ook niet, deze aangezigten ooit onder zijne bekenden aanschouwd te hebben. Evenwel kan hij eindelijk niet meer twijfelen, dat de vriendschapsbetooningen en groeten hem gelden, daar dezelfde buigingen en gebaren herhaald worden, zoo dikwerf hij daarheen ziet. Hij beantwoordt dezelve alzoo beleefdelijk; want de man uit de provincie zou om niets ter wereld ongemanierd willen schijnen in de groote wereldhoofdstad. Voorts geeft hij met veel welgevallen zich over aan zijn kunstgenot, tot het einde toe, waarbij het zoo tamelijk laat, ja omtrent middernacht wordt. De nieuwe vrienden hebben onzen man niet vergeten. Terwijl deze langs de boulevards naar zijn logement gaat, ziet hij eensklaps zich aangehouden door de drie personen, welke hem gedurende de vertooning reeds met de
teekens hunner vriendschap verrast hadden. ‘Hoe gelukkig zijn wij, waarde neef, u eindelijk aan te treffen! Onder het spelen was het ons niet mogelijk, bij u te komen, en bij het uitgaan hadden wij u uit het oog verloren.’ - ‘Maar, Mijne Heeren....’ - ‘Hoe lang zijt gij reeds in Parijs, en waarom hebt gij ons nog niet bezocht? Hoe vaart de waarde familie? Waar hebt gij uw' intrek genomen?’ En nu volgt nog een stroom van vragen, die allen de hartelijkste blijdschap over het wederzien van een' waarden bloedverwant schijnen aan te duiden. De drie personen roepen als uit éénen mond: ‘Herkent ge ons dan niet? Laat ons u omarmen!’ Zij vallen te gelijk hem om den hals. ‘Ach, Mijne Heeren!’ herneemt de vreemdeling, die door zes armen bijna verstikt wordt, ‘hier heeft zeker eene misvatting plaats; ik ben niet degeen, dien gij meent.’ -
{==641==} {>>pagina-aanduiding<<}
‘Hoel.... In dit geval moeten wij u om vergiffenis vragen, u zoo lang opgehouden te hebben.’ - Verdwenen zijn de nieuwe vrienden. Terwijl de vreemdeling hen verwonderd naoogt, schemeren hem de oogen. Werktuigelijk grijpt hij naar zijn' bril - hij is weg; de vrienden hebben hem dien ontstolen, omdat de glazen in goud gezet schenen. De bestolene troost zich daarmede, dat de dieven gefopt zijn; want de bril was van geel koper. Maar nu zoekt hij zijne snuifdoos, die werkelijk van goud is; ook deze is, helaas! verdwenen.
Er is een punt in Parijs, van waar men wel een panorama van deze groote, woelige stad zou kunnen teekenen - de Pont-neuf. Zeker spreekwoord zegt: ‘Men gaat niet over den Pont-neuf, zonder een' schimmel (paard van de stedelijke wacht), een' geestelijke en een' soldaat te ontmoeten.’ Dit spreekwoord is waar, doch zeer onvolkomen. Op hetzelfde hebben nog twee klassen van menschen aanspraak, namelijk de openbare meisjes en de bedelaars. Zonder dezelve ware de Pont-neuf even zoo min, wat dezelve inderdaad is, als zonder zijnen henri IV. Daar er niets ter wereld wordt gevonden, dat niet op den Pont-neuf te zien ware, kunnen wij er op rekenen, ook hier overblijfselen van de oude wonderhoven te zullen zien. Eene onlangs voorgevallene gebeurtenis heeft de herinnering daarvan verlevendigd. Ik spreek slechts van een enkel geval; want wie zou ze allen kennen?
Bij het opgaan der brug, aan den kant der Louvre, daar, waar de menigte der voetgangers het meeste gedrang veroorzaakt, lag een arme kerel, vol builen en wonden, krank en afgemat, klagende en kermende, buiten staat om verder voort te komen. Alle plagen schenen over hem uitgestort te zijn. Ofschoon nu het publiek in het algemeen aan menschelijke ellende, zelfs in de afzigtigste gedaanten, gewoon is en daarbij ongevoelig blijft, zoo konden toch velen deze overmaat van lijden niet zonder innige roering voorbijgaan. Menig penningsken was reeds in den hoed des ongelukkigen gevallen, wanneer een oudachtig heer door den kring der omstanders heendrong. Hij was in het zwart gekleed, had een zacht, goedaardig uitzigt, en scheen een dorpgeestelijke uit den omtrek van Parijs te zijn. Zoo veel ellende trof zijn medelijdig hart, en hij herinnerde zich de geboden des Christendoms. Doch op het oogenblik, toen hij den kranken eenige stuivers geven wilde, hield een der omstanders, een

{==642==} {>>pagina-aanduiding<<}
man uit de geringe klasse, hem terug, en zeide: ‘Gelooft gij hier een' werkelijk kranken voor u te hebben? Houdt gij datgene, wat gij daar op zijn ligchaam ziet, voor ware wonden en zweren? Meent gij, dat deze mensch inderdaad zoo zwak is en niet gaan kan? Dat is alles leugen en bedrog - alles kunstige misleiding. Ik verzeker u, deze man is even zoo min krank, als gij en ik - hij kan even zoo goed gaan, als wij allen, die hier rondom hem staan. Om het u te bewijzen, zal ik hem spoedig op de been helpen. Met uw verlof, Eerwaardig Heer!....’ Met deze woorden grijpt de spreker den rotting van den Pastoor, welken deze hem gewillig overgeeft; en nu begint de onbekende man, in schijn, geweldig op den kranken los te slaan, die plotselijk zijne kracht wederkrijgt, opspringt, en den slaanden persoon aanvalt, op de vlugt drijft en nazet. Maar de rotting met den gouden knop, het eerwaardige erfstuk, nog van den grootvader herkomstig?..... Verschillende aandoeningen volgden elkander op bij den geestelijke - medelijden en erbarmen, verbazing, verontwaardiging, hartelijk lagchen, ongerustheid, vreeze, ongeduldig verlangen, eindelijk luid klagende wanhoop, daar hij vruchteloos naar het terugkeeren van zijnen zoo veel vermogenden wandelstok bleef wachten. De beide bedriegers, de kranke en zijn heelmeester, waren verdwenen, om waarschijnlijk den gemaakten buit te deelen.
Van de menigvuldige kunstenarijen, welke de lagere Parijsche nijverheid uitoefent, om eene meer evenredige verdeeling der geluksgoederen te bewerken, wil ik nog een enkel voorbeeld bijbrengen. Gedurende de Julij-dagen van het vorige jaar was er wederom een groot zoogenaamd volksvermaak in de Champs Elysées. Het is treurig te zien, waarmede het goede volk zich vermaken moet. Eenige dier spelen schijnen meer met de beschaving der Middeleeuwen overeen te komen. Datgene, waarvan ik spreken wil, zal echter eene uitzondering moeten maken; want men vindt het bij alle standen in het Parijsche leven als te huis. In een' grooten kring, meerendeels door landlleden, soldaten en jonge boerenmeisjes gevormd, zag ik eene vrouw, welke op een' stoel stond, en, door middel van een' langen spreekhoorn of spreektrompet, met een trechtervormig benedeneinde, eene hupsche jonge boerin iets in het oor fluisterde. Het was eene waarzegster, die, in plaats van den Delphischen drievoet, een' gewonen matten stoel beklommen had, zoodat de boerin, met den trechter aan het oor, de gehei-
{==643==} {>>pagina-aanduiding<<}
menissen nog altijd als van boven vernam. Ik beschouwde dat spel langen tijd. Opmerkelijk kwam mij inzonderheid voor de ernst en belangstelling, waarmede een ieder stond te kijken. Ik nam de gezigten van de verzamelde menigte op - geen spoor van spotternij, geen gelaatstrek, die twijfel of minachting aanduidde; alles was aandacht en oplettendheid. Om zich hiervan te overtuigen, behoefde men slechts acht te geven, met welk ongeduld ieder het oogenblik te gemoet zag, wanneer de beurt, om zijn geluk te vernemen, aan hem zou komen. Zijn het manspersonen, deze nemen eerbiedig den hoed af, trekken den zakdoek uit, om zich het zweet van het voorhoofd te wisschen, en luisteren dan met open oor en mond, met een onbewegelijk oog en ingehouden adem, naar de holle toonen der Sibille. Zijn het jonge vrouwen, een spotachtig glimlachje
is het doorgaande gevolg van het vernomen orakel.
Ieder reikhalst, om zijn geluk te vernemen; want het spreekt van zelve, dat de waarzegster gemeenlijk enkel heil en zegen aan de luisterende menigte verkondigt. Slechts op het meer of minder komt het aan, en dit hangt daarvan af, op hoe veel de vragendê, vóór het begin des orakels, door klinkende munt, als 't ware, aanspraak heeft gemaakt. Dit alles ziet en hoort hij even zoo goed, als elk vreemd aanschouwer; evenwel dringt hij begeerig toe, en laat zich uren lang het wachten welgevallen, zoo wel hier, als voor den ingang der théâtres.
Merkwaardig is verder de stoutheid, waarmede deze bedriegelijke priesteressen der verborgene toekomst haar spel in het openbaar drijven. Slechts de nog grootere domheid des volks maakt die onbeschaamde misleiding mogelijk. Hoe veel de weetgierige ongeveer betalen kan of wil, hoe veel geluk hij gevolgelijk te wachten heeft, dat ziet de slimme waarzegster hem wel aan, of zij leidt het af uit eenige vragen, welke zij hem doet. Daarnaar worden dan de kleuren gekozen en gemengd, waarmede zij zijne toekomstige lotgevallen hem als aanschouwelijk voor oogen stelt. Dezelve zijn meer of minder bont, het berigt wordt uitvoeriger of korter, naarmate hij milder of kariger betaalt. Is eenmaal de waarzeggershoorn aan oor en mond gebragt en de spreekmachine opgedraaid, zoo gaat de zaak haren vasten gang; en de wijze, op welke de waarzegster op haren zetel hare blikken vorschend laat rondgaan, toont duidelijk, dat zij aan geheel

{==644==} {>>pagina-aanduiding<<}
iets anders denkt, dan aan den verborgen' levensloop des genen, die in ligtgeloovige eenvoudigheid meent, voor de geringe opoffering van vier of vijf stuivers in de toekomst te kunnen zien. Waarlijk, men moet het gezien hebben, om er zich een begrip van te kunnen maken, hoe dom het geestigste volk der wereld is! Maar hetzelve schijnt onverbeterlijk, en doet zelfs voor de spotternij, dit anders voor den Franschman zoo geduchte wapen, niet onder. De eene helft der Parijsche bevolking lacht om de andere; intusschen vol gen allen met slaafschen geest steeds sleur en gewoonte de eene doet het slechts met wat meer zwier en op beschaafdere wijze, dan de andere.
Na het zoo even aangeduide geval in de Champs Elysées, heb ik dikwerf met vermaak eene karikatuur van charlet beschouwd, die aan een dergelijk tooneel haar bestaan te danken heeft. De boerenknaap in den soldatenrok, de rekruut, is in Frankrijk, gelijk ook trouwens elders wel, het onnoozelste en ligtgeloovigste schepsel onder de zon. De hoofdtrek in zijn karakter is veelal eene onbeperkte, bijna ongeloofelijke ijdelheid op zijn' rok en persoon. Hij neemt de ongerijmdste vertellingen voor waarheid aan, zoodra slechts zijne eigenliefde wordt gestreeld. In vredestijd droomt hij te Parijs van voorname vrouwen, van Gravinnen en Prinsessen, die op hem verlieven, en hem tot den gelukkigsten der stervelingen maken. Ondertusschen, terwijl hij op het rijzen van zijne gelukszon wacht, oefent hij zich vlijtig in den wapenhandel, stapt moedig, en brengt, om de trage fortuin te helpen, van tijd tot tijd zijn laatste twee francs-stuk naar eene waarzegster of kaartenlegster. Hier ontbreekt het nu natuurlijk niet aan Gravinnen en Prinsessen; hij kan te keur gaan. De karikatuur van charlet verbeeldt een' jong' soldaat voor eene waarzegster, die, gedost in bonten, geheimzinnigen opschik, met veelbeduidende gebaren hem zijn toekomstig lot voorspelt in de volgende bewoordingen: ‘Eene voorname, rijke, magtige Prinses verlieft smoorlijk op een' jongen blonden Franschen Korporaal op de parade. Zij laat hem opligten en in hare Staten voeren, waar hij woning, eten en wasch vrij heeft, als de Regering, op kosten der Vorstin.’ En, terwijl de jonge Korporaal met veel welgevallen naar de aankondiging van zijne toekomstige grootheid luistert, en zich verblijdt over zijne aanstaande verheffing boven zijne kameraads, ontsteelt hem de hansworst zijn' zakdoek uit den chacot, welken hij, uit eerbied voor de
waar-
{==645==} {>>pagina-aanduiding<<}
zegster, heeft afgenomen, ofschoon hij anders niet ligt het hoofd ontdekt, alsof hij vreesde, hierdoor aan de soldateneer te kort te zullen doen.
In de tuinen van Tivoli komt in de liefelijke zomeravonden een groot, schitterend gezelschap van de Parijsche beau monde bijeen. Daar vergadert eene schare van hupsche en aardige, ofschoon op verre na niet altijd streng deugdzame vrouwen. Men ziet er spelen van allerlei aard - theaters, marionetten, goochelaarskunsten, schijfschieten, ringsteken, muzijk en dans, zoodat ieder zijnen smaak voldoen kan. In een' bijzonder ingerigten hoek van het park, op zekeren afstand, welke iets ongemeens aanduidt, zit een waarzegger, met kabbalistische teekenen bedekt en van een' toovergordel voorzien. Zijne kunst is op een aangeplakt biljet te lezen. Wanneer de wonderman een teeken geeft of laat geven, dringt de menigte naar hem toe, om te zien en te hooren, gelijk dezelve zoo even bij het marionettenspel gezien en gehoord heest. In de Champs Elysées, onder al het gemeene volk, zich voor den stoel van een' lompen bedrieger te plaatsen, om zich voor een franc zijn noodlot verkondigen en zijn geld ontstelen te laten - dat is onfatsoenlijk, onnoozel, belagchelijk; maar in den tuin van Tivoli, in voornaam gezelschap, bij muzijk en spel en schitterende verlichting, is het geheel iets anders. Behagelijker vormen schijnen het zotte en ongerijmde te veranderen en verschoonlijk te maken. Ook denkt welligt menigeen, dat men toch eigenlijk niet regt weten kan, of de man soms niet inderdaad iets meer weet en dus werkelijk waarzegt.
Gaan wij nog een' trap hooger. In de rue de Tournon, in de voorstad St. Germain, kan men elken dag, op een bepaald uur, eene menigte lieden zeker huis zien ingaan en zelfs fraaije rijtuigen voor hetzelve zien stilhouden, even als voor het paleis van den Minister, wanneer er gehoor wordt verleend. In dit huis woont de vermaarde kaartenlegster lenormand, die gansch Parijs door bekend is, en haar bedrijf geheel openlijk uitoefent, als een gewoon beroep. Zij noemt zich, ja, boekhandelaresse; maar zij is niets anders dan kaartenlegster, en zij bedient, als zoodanig, klein en groot voor geld en naar mate zij betaald wordt. In de voorkamers van haar kostbaar en met veel smaak ingerigt verblijf worden de binnentredenden ontvangen door hare bedienden, welke

{==646==} {>>pagina-aanduiding<<}
te kennen geven, dat ieder zijne schoenen behoorlijk moet reinigen, ten einde de tapijten hunner meesteresse niet te bezoedelen. In een salon zit de wondervrouw zelve op te wachten. Hare eerste vraag is: ‘Voor hoe veel wilt gij het spel gemaakt hebben?’ Naar mate nu het antwoord uitvalt, voor tien, twintig, dertig, vijftig of honderd francs, wordt ook het spel eenvoudig of meer ingewikkeld aangelegd. Dat vindt het voorname publiek even zoo goed in den haak, als de rekruut dergelijke vraag van de waarzegster in de Champs Elysees. Voor tien of vijftien francs - dit is ligt te begrijpen - heeft men slechts een zeer middelmatig geluk. De meeste bezoekers van Madame lenormand zijn rijke lieden van hoogen rang. De ijdelheid doet ook hier het hare. Men betaalt goed - men belooft rijkelijk, en, wat nog veel opmerkelijker is, men gelooft werkelijk de uitspraken der kaartenlegster. Korte opgaven omtrent namen en vaderland des vragenden, omtrent zijne hoofdneigingen, omtrent dieren en kleuren, die hij het liefste heeft, een blik op de strepen in de handpalm - meer is er niet noodig, om de donkere toekomst te onthullen, en b.v. een' jong' kavallerij-officier te voorspellen, dat hij binnen kort een' roemrijken veldtogt zal doen en tot den rang van Overste opklimmen. Men kent dames in Parijs, welke zich voor elke gewigtige aangelegenheid van haar leven - en wat is niet gewigtig in het leven eener zoodanige dame? - de kaarten laten leggen. Onlangs vertelde mij zeker Franschman in allen ernst, dat hij elken morgen zijn dagwerk begon met de kaarten te raadplegen, en dat dezelve sedert tien jaren nog nooit gefeild hadden. De man betuigde mij tevens, de allezins merkwaardige bijzonderheid opgemerkt te hebben, dat hem sedert langen tijd altijd een ongeluk was overgekomen, zoo
dikwerf hij nieuw linnen had aangedaan. Ik vroeg hem, waarom hij dan nog nieuw linnen aandeed. - Waarlijk, het geestigste volk der wereld is tevens het bijgeloovigste! Doch men oordeele niet te streng over den rekruut in de Champs Elysées, noch over de behaagzieke schoone in de tuinen van Tivoli, noch over de voorname lieden bij de waarzegster lenormand in de rue de Tournon. Men vergete niet, dat de kronijk van Parijs zelfs spreekt van een bezoek, hetwelk pitt en mirabeau, bij den aanvang der Fransche Revolutie, aan de toenmaals in groot aanzien

{==647==} {>>pagina-aanduiding<<}
staande kaartenlegster gaven, waarbij de beide groote staatsmannen elkander onder hetzelfde dak, en wel onder het dak van zoodanige vrouw, ontmoet hebben.

Tooneelanekdoten en bijzonderheden van vroegeren en lateren tijd.

Onder de regering van Koningin elizabeth werd, door orsonpinnit, Directeur van het Koninklijk Beerenspel, een verzoekschrift ingeleverd. Hij beklaagde zich, in derzelver naam, dat de stukken van zekeren william shakespeare zoo veel volks trokken, en het publiek vervreemdden van het edel nationaal spektakel van de Beerendansen en Beerengevechten, hetwelk, van onheugelijke tijden af, door de Koningen werd beschermd. Dit verzoekschrift der klassieke Beeren luidde aldus:
‘De oude overleveringen eener uitspanning, welke den roem onzer voorvaderen heeft gevestigd, loopen gevaar verloren te geraken door den indrang van wansmaak en barbaarschheid; en welhaast, bijaldien uwe Majesteit ons Hoogstderzelver magtige bescherming niet verleent, zal het publiek ophouden zich te begeven naar het eenige en echte nationale schouwspel, ten einde ellendige vertooningen en kluchten bij te wonen, die het Engelsche tooneel verlagen.
Een zekere william shakespeare heeft zich verstout, stukken zamen te stellen van eene geheel nieuwe soort, en reeds stroomt men met geestdrift naar zijn spektakel; terwijl wij, wij! de Beeren van het Gouvernement, verlaten worden, en gedwongen, met de armen over elkander, werkeloos te blijven, of als in de eenzaamheid te dansen.
In onze diepe droefheid komen wij ons aan de voeten van uwe Majesteit nederwerpen, en Haar, met verschuldigden eerbied, de middelen aanwijzen, om een zoo groot schandaal te herstellen, Haar smeekende te willen bevelen, dat de stukken van shakespeare en die der jonge Schrijvers van zijne school zullen worden onderworpen aan eene Censuur, door een onzer uitgeoefend, en dat geen hunner werken vertoond worde, zonder vooraf door onzen klaauw geteekend te zijn.
Onze bekende gematigdheid, onze zachte en eenvoudige zeden zijn een waarborg, dat die Censuur met goedhartig-
{==648==} {>>pagina-aanduiding<<}
en welwillendheid zal worden uitgeoefend. Wij zullen ons bepalen, die werken te zuiveren van alle buitensporigheden en zotternijen, welke het publiek zoo zeer behagen, en die men bij ons nimmer ontmoet.
Uwe Majesteit zal gevoelen, hoe gevaarlijk het zijn zou, den volksgeest onverhinderd zich te laten bezig houden met stoute en vernuftige tooneelstukken; Zij zal de noodzakelijkheid gevoelen, om, goed of kwaadschiks, de menigte te doen terugkeeren tot het Beerenspektakel; en wij zullen alzoo weldra Haar onzen verschuldigden dank mogen toebrengen, dat Zij de nieuwigheden, welke het eenige nationale tooneel dreigen te verbannen, heeft beteugeld.
Met diepen eerbied noemen wij ons Uwer Majesteits zeer onderdanige en zeer gehoorzame Beeren.’

(Volgen de onderteekeningen.)

Van wijlen den Engelschen Treurspeler cooke wordt verhaald, dat hij kean als kind gekend heeft, en toen reeds het nog slapende talent in hem had opgemerkt. Op zekeren tijd, Richard de Derde in eene kleine stad in Engeland spelende, (de woonplaats van kean, te dien tijde een knaap van 14 jaren) en, naar gewoonte, beschonken zijnde, vond hij zich, in het midden van het stuk, buiten staat om door te spelen. Zonder pligtplegingen trad hij voor op het tooneel, en zeide tot het publiek, dat hij zich niet wel bevond, en zijne rol niet konde vervolgen; ‘maar,’ zeide hij, naar de galerij wijzende, ‘daar staat een knaap, die dezelve voor mij kan opnemen.’ Waarop de jonge kean werkelijk werd gehaald, en, onder de grootste toejuichingen, het stuk ten einde bragt.

Lodewijk XIV, den beroemden bossuet eene strikvraag willende voorleggen, vroeg hem, of het geoorloofd was, den schouwburg te bezoeken. ‘Sire!’ antwoordde de even gevatte als welsprekende prediker, ‘men heeft groote voorbeelden, die vóór, en onomstootelijke bewijsgronden, die tegen het tooneel pleiten.’

Te Ferney werd eene vertooning van de Zaïre gegeven op een' grooten zolder, die naauwelijks de helft der van alomme zamengevloeide nieuwsgierigen konde bevatten. Alles ging

{==649==} {>>pagina-aanduiding<<}
voortreffelijk, tot op het oogenblik, dat lusignan verscheen, leunende op den arm van chatillon, en met eene klagende stem vroeg:

Où sommes-nous, seigneur? Aidez mes faibles yeux! 

De Acteur, die op deze vraag moest antwoorden, haperde; waarop een vrolijke snaak in den bak, op een' belagchelijken treurspeltoon, uitriep:

Seigneur, c'est le grenier du maitra de ces lieux! 

Voltaire was zoo zeer voldaan over het jonge meisje, dat de rol van Zaïre had vervuld, dat hij haar beleefdelijk een exemplaar van zijne werken toezeide; waarop zij, zeer naïf, antwoordde: ‘Ach, Mijnheer! zij zijn zoo schoon; ik mag er u niet van berooven.’

Te Nantes werd onlangs gespeeld het tooneelstuk: Le Mari à bonnes fortunes. Men weet, dat de moraal van het stuk gelegd is in den mond der moeder, en wel in deze vier regels:

Dites-lui, si jamais il songe au mariage, 
De ne pas oublier ce mot heureux d'un sage, 
Dont malheureusement le nom m'est échappé: 
‘Qui néglige sa femme est à moitié trompé.’ 

Het geheugen der Actrice, welke de rol der moeder vervulde, haperde insgelijks; zij zeide:

........... le mot d'un sage, 
Dont malheureusement le nom m'est inconnu: 
‘Qui néglige sa femme est à moitié....’ 

Hier hield zij op; maar het publiek voltooide het rijm.

Een Ridder der Orde van St. Louis liet zich, tegen den vermaarden lekain, in de verachtelijkste bewoordingen uit over het beroep der Tooneelspelers, terwijl hij met de hoogste verontwaardiging hunne jaarwedden en overige voordeelen in vergelijking bragt met het pover traktement eens ouden Krijgsmans, die jaarlijks 600 francs ontving van den Koning, schoon hij de beste helft zijns levens in zijne dienst had besteed. ‘Rekent gij dan voor niets, Mijnheer,’ hernam lekain zeer bedaard, ‘het regt, 't welk gij meent te hebben, van mij dit alles te zeggen?’

{==650==} {>>pagina-aanduiding<<}

De vermaarde Engelsche Tooneelspeler cooke was..... een dronkaard. Zelden verscheen hij nuchteren ten tooneele, en beging dan dikwijls de grofste onwelvoegelijkheden omtrent zijne medespelers, zoo wel als omtrent het Publiek. Eens bevond hij zich te Boston. De eerste maal, dat hij in Amerika zou optreden, had hij de rol van Richard den III gekozen, en zich te dezer gelegenheid zoo vorstelijk bezopen, dat hij zich waarschijnlijk voor den gebogchelden Monarch zelven hield. Immers, in stede van zijne rol aan te vangen, verlangde hij, nadat het eerste handgeklap bedaard was, op beleefden, maar vasten toon, dat het Orkest God save the King zou spelen. In het begin hielden de Bostonners dezen eisch voor eene, hoezeer eenigzins ontijdige, grap, en lachten luidkeels; maar toen nu de Acteur verklaarde: ‘God save the King, of geen Richard!’ verkeerde hunne vrolijkheid in woede, en er ontstond een storm, zoo als welligt nog nooit in eenigen schouwburg was beleefd, waarbij echter cooke zoo bedaard staan bleef, alsof hem de gansche zaak in 't geheel niet aanging. Eindelijk begon het geraas, uit vermoeidheid der razenden, te bedaren, en men te begrijpen, dat men den man wel mishandelen, ja doodslaan, maar niet dwingen kon, den Richard te spelen; men had evenwel daarvoor zijn geld betaald, en het verlangen, den vermaarden Tooneelspeler in zijne beste rol te zien, bleef inmiddels onvervuld. In 't kort, de hooghartige Republikeinen moesten ten laatste besluiten, zich het volkslied hunner erfvijanden, hunner voormalige verdrukkers, te laten voorspelen, en wel overeindstaande, want ook daarop stond de Tiran, terwijl hij, de maat met den voet slaande, van tijd tot tijd een snuifje nam.

Men verhaalt, dat, op zekeren tijd, de Engelsche Acteur kean met talma pratende, elk hunner, met nationalen trots, de schrijvers van zijn land optelde. Tegen elken vermaarden man, dien talma noemde, stelde de Brit een anderen even beroemden naam over. Eindelijk noemde talma molière. ‘O!’ hernam kean, ‘die is geen Franschman.’ Talma haastte zich te spreken van diens geboorte te Parijs, van diens huis aan de pilaren der Hal, van diens vader, den behanger, enz. ‘Hoor eens!’ antwoordde kean, ‘God schiep molière, wierp hem de wijde wereld in, en hij viel in Frankrijk neder.’ - Inderdaad,

{==651==} {>>pagina-aanduiding<<}
moliere behoort aan alle scholen en aan alle landen: het menschelijk hart is het eenigste gewest, dat hij bewoond, en dat hij doorkruist heeft.




's Konings verjaardag, 24 augustus 1835.


Neêrlands feest is aangebroken; 
't Plegtig, heilig uur is daar; 
Ziet! de altaren zijn ontstoken - 
Kniel en bid, verheugde schaar! 
Neêrlands Koning, aller Vader, 
Viert het feest van zijn geboort', 
En in Godgewijde tempels 
Wordt één wensch en beê gehoord. 
 
Waar, in groene, vruchtb're dreven, 
't Vorstlijk Loo rijst in 't verschiet, 
En natuur haar schoon en leven 
Door de kunst verhoogen ziet; 
Daar, waar trotsche en achtbare eiken 
Fier verheffen kruin en top; 
Daar klimt naar de azuren bogen, 
Neêrland, uwe bede ook op! 
 
Daar, aan hof en stad ontweken, 
Waar natuur in luister troont, 
En in lagchend groen en beken 
't Beeld van 's Scheppers almagt woont; 
Daar, omringd van Gade en Telgen, 
Knielt uw Vorst eerbiedig neêr: 
‘Zegen Neêrland!’ is zijn bede, 
En hij rijst bemoedigd weêr. 
 
Komt, vereent u, landgenooten! 
Aller zielwensch uitgestort! 
Dat, uit rein gevoel ontsproten, 
Hier ons staamlen bidden word'! 
God der liefde! spaar den Koning! 
Rek en sterk zijn' levensdraad, 
Voor zijn Gade, Telgen, Nakroost, 
Voor het heil van volk en staat! 

{==652==} {>>pagina-aanduiding<<}

Moge 't oproer elders woeden, 
Volken dreigen met hun val: 
Wil het vaderland behoeden; 
't Staat in nood onwrikbaar pal! 
Dat wij onzen Vorst beminnen, 
Eendragt onze leuze zij, 
't Voetspoor onzer vad'ren drukken! 
Magtig zijn wij dan en vrij. 
 
Hoor, hoe Vorst en volk te gader 
Heil en zegen van U smeekt! 
Gij, Gij weet het, Hemelvader! 
Wat er in die bede spreekt. 
Hij, hij bad voor ons, zijn kind'ren; 
Hem rees Uwaarts hart en hand: 
Neem onze offers aan in liefde! 
Zegen Vorst en vaderland! 
 
Ja, 't is feestdag, landgenooten! 
Smoren we onze vreugde niet. 
Onder knallende eereschoten 
Waait de vlag door 't vrij gebied. 
Komt, het volkslied aangeheven; 
't Stroome uit leders volle borst; 
Zingen wij met Neêrlands zanger: 
‘Heil zij vaderland en Vorst!’ 
 
Ja, zelfs van het barre Noorden, 
En van Zuid- en Westerboord, 
Ruischt de golfslag naar onze oorden 
Heil en bede met zich voort! 
En waar Neêrlands vlag in 't Oosten 
Wapp'rend golft van schip of strand, 
Daar knalt in 't kanongedonder: 
‘Heil zij Vorst en vaderland!’ 
 
p.m. la goidt dillié, 
Dordrecht. 
2de Luit. bij het 1ste Bat. 3de Afd. Mobiele Schutterij van Zuidholland. 






{==653==} {>>pagina-aanduiding<<}

Mengelwerk.

Leerrede over Joann. XXI:15.

Door B. van Willes. Predikant te Lekkerkerk (*).

Toen zij dan het middagmaal gehouden hadden, zeide jezus tot simon petrus: Simon jona's zoon, hebt gij mij liever dan deze? Hij zeide tot Hem: Ja, Heere, Gij weet, dat ik U liefheb. Hij zeide tot hem Weid mijne lammeren.
Wie het ambt van Evangeliedienaar begeert, die begeert voor zich een aangenaam, voortreffelijk en hoogstgewigtig werk. Geen wonder dus, dat zoo velen naar dit ambt staan, zonder dat de moeijelijkheid, om in de bediening te geraken, iemand schijnt af te schrikken. Zij zijn nog onkundig omtrent de bezwaren en moeijelijkheden, welke aan dit ambt verbonden zijn, die men in rijpere jaren bij ondervinding leert kennen, maar in den leeftijd van hoop en verwachting, die alles het schoonste kleurt en optooit, naauwelijks kan vermoeden. Van zorg nooit ontslagen is de Evangeliedienaar, die den Heer steeds voor oogen houdt, altijd in zwaren strijd met het men-
{==654==} {>>pagina-aanduiding<<}
schelijke in zichzelven, maar vooral met hetgeen der gemeente eigen is. Indien geen sterke aandrang uit het binnenste des harte den dienaar als voortstuwt, om hem met verdubbelde krachten zijn werk te doen doorzetten, dan rigt hij met veel moeite weinig uit. Doch wijdt hij zich geheel aan zijn ambt, dan (ik roep ook uwe ondervinding in, veelgeachte Ambtsbroeders!) levert hem zijn ambt ook alles op, wat hij, om trouw te zijn in zijne bediening, mogt noodig hebben. Dit laatste is het, wat mij tot de keus van mijn onderwerp bragt, om u, Eerwaardig Heer, die de bediening heden zult aanvaarden, niet te ontmoedigen, maar te versterken en met moed te vervullen door de gedachte, dat wij alles vermogen door jezus, die ons kracht geeft, en dat wij, bij allen en allerlei tegenstand, meer dan overwinnaars zijn door Hem, die ons heeft liefgehad.
Mijn voornemen is, te spreken over de liefde voor onzen Heer, als noodig, maar ook voldoende, voor den Evangedienaar, om zijn ambt trouw en met ijver te vervullen. I. In de eerste plaats zal de verklaring van den tekst ons den aard der liefde doen kennen, welke jezus eischt. II. Ten tweede zal ik aanwijzen, dat die liefde noodig, maar ook genoegzaam, is voor den Evangeliedienaar, om zijn ambt trouw en met ijver te vervullen.
I. Het was thans de derde maal, dat jezus zich alleen aan discipelen openbaarde, nadat Hij uit de dooden was opgestaan. Door geen bevel van jezus nog aan Jeruzalem gebonden, waren 's Heilands leerlingen huiswaarts gekeerd. Eenigen van hen, met petrus aan het hoofd, begaven zich tot hunne gewone kostwinning. Zij hadden toen den ganschen nacht met visschen vruchteloos doorgebragt. In den vroegen morgen staat de Heer aan strand. Zij wisten echter niet, dat het jezus was. Hij vraagt hen om visch, en zij konden aan dit verzoek niet voldoen, omdat zij niets hadden gevangen. ‘Werpt,’ zegt hun nu jezus, ‘het net aan de regterzijde van het schip, en gij zult vinden.’ Zij

{==655==} {>>pagina-aanduiding<<}
gehoorzamen, en vangen nu zulk eenen overvloed, dat het net niet kon worden opgetrokken. Joannes, door vroeger voorval (luk. V:1-11) opmerkzaam gemaakt, fluistert petrus naauwelijks in: ‘het is de Heer,’ of deze Apostel werpt zich over boord, om opperkleed noch visschen zich bekommerende. Zóó vervulde hem de liefde voor zijnen Heer, dat hij de natuurlijke nieuwsgierigheid van den visscher, bij zoo groote vangst, na langdurige teleurstelling, op eens en geheel verzaakte, en schip en het en visschen en medeleerlingen verliet, om maar spoedig bij jezus te zijn. De zes overige discipelen komen intusschen met het schip naar wal, slepende het net met de visschen. ‘Brengt van de visschen, die gij nu gevangen hebt,’ (vs. 10) beveelt daarop de Heer; en petrus is niet enkel de eerste, maar ook de eenige, die het net optrekt (vs. 11). Wat den zes Apostelen onmogelijk was, dat maakte groote liefde, welke alles mogelijk maakt, voor den hartelijken petrus tot een aangenaam en gemakkelijk werk. Weldra is de maaltijd gereed, en zitten met den Heer de zeven discipelen aan. Allen overtuigd, dat het de Heer was, durfden zij het Hem echter niet vragen.
Na het eindigen van den maaltijd, aan welken met den Heer deel genomen hadden petrus, thomas, nathanaël, bij velen dezelfde met bartholomeus, joannes, diens broeder jacobus en nog twee ongenoemden, rigt zich jezus alleen tot petrus, met de vraag: ‘Simon, zoon van jona, hebt gij mij liever dan deze?’ Uit toon, gelaat en houding van den Heer begreep petrus gewisselijk, wat de Heiland bedoelde. Wij, die alleen het verhaal bezitten, behooren uitvoerig onderzoek te doen, alzoo het taaleigen niets kan beslissen. ‘Bemint gij mij meer dan uw vischtuig en schip en kostwinning?’ Met den vinger zal de Heer hebben aangewezen, wat Hij bedoelde. Het vernuft, dat noodelooze zwarigheid vindt in het zeggen van petrus: ‘Ik ga visschen’ (vs. 3), zoekt zich te redden; maar vergeet, dat juist deze Apos-
{==656==} {>>pagina-aanduiding<<}
tel de eenige is, die, door liefde tot jezus gedrongen, zich over boord werpt, en, met achterlating van alles, naar den Heer snelt. Die vraag, dus opgevat, geldt zekerlijk petrus van allen het minst. En toch moet die vraag zóó worden verklaard, dat duidelijk blijkt, waarom alleen tot petrus die vraag werd gerigt. - ‘Bemint gij mij meer, dan gij deze, uwe medeleerlingen, bemint?’ Zou jezus thans dit werkelijk kunnen bedoeld hebben? Ieder beminde den Heer, niet enkel de Apostelen, ook allen, die Hem kenden, hunne hoop op Hem hadden gesteld, en bij het wankelen dier hoop toch hunne liefde voor Hem hadden bewaard. De Heer was allen, die thans bij Hem waren, dierbaarder dan het leven zelve. Dit wist Hij, die hun in het hart las. En zou Hij dan, in dit plegtig oogenblik, zoo koud en
koel, zoo, om het maar met den regten naam te noemen, onbeduidend hebben kunnen vragen? Vragen vooral aan petrus, die weinige oogenblikken te voren getoond had, hoezeer de Heer bij hem gold boven medeleerlingen? In zijn gedrag, toen hij zich over boord wierp en alléén het net op het land trok, miskende de Heer de hartelijke liefde van petrus niet. - De derde opvatting, welke geenszins het gemakkelijkst is op te helderen, komt mij evenwel als de geschiktste voor: ‘Simon, zoon van jona, bemint gij mij meer, dan deze, uwe medeleerlingen, mij beminnen?’ Petrus antwoordt, maar slechts gedeeltelijk: ‘Ja, Heere, Gij weet, dat ik U liefheb.’ Hij laat het oordeel over het meerdere of mindere over aan de kennis zijns Heeren. Zelfs dit opzettelijk ontwijken van het antwoord, dat jezus schijnt te hebben willen uitlokken, wordt het eenvoudigst verklaard, indien men de meening omhelst, volgens welke jezus den Apostel vraagt, of hij, meer dan zijne medeleerlingen, den Heer thans liefhad. In tegenwoordigheid vooral van joannes, den discipel, dien jezus liefhad, die den Heiland, zonder Hem te verloochenen, volgde tot aan het kruis, en daar, uit liefde voor den Heer, diens Moeder in liefde

{==657==} {>>pagina-aanduiding<<}
opnam; in tegenwoordigheid van allen, uit wier oog, gelaat en houding de hartelijkste liefde voor den Heer te lezen was, durfde petrus niet antwoorden: ‘Ja, Heere, ik bemin U meer, dan zij U liefhebben.’ Tot zulk een antwoord gevoelde zich petrus thans niet in staat. ‘Gij weet het, Heer, dat ik U liefheb,’ was alles, wat hij met woorden kon uitdrukken. - Maar kon jezus dan zulk een antwoord vergen? Ik meen ja, indien hier niet wordt voorbijgezien, hoeveel meer reden petrus had, dan zijne medeleerlingen, om jezus lief te hebben. Hem was veel vergeven; daarom had hij ook hartelijk lief. Ook hier is dit gewigtig gezegde des Heilands van uitnemende toepassing. Petrus, in het beloven stout, dacht niet, dat het zijner liefde aan volharding en moed immer zou ontbreken, toen hij verklaarde: ‘Ik zal nimmer geërgerd worden.’ Zijne liefde deed hem het zwaard trekken, om den Meester te verdedigen. Zijne liefde dreef hem tot in het Hoogepriesterlijk paleis, maar bezweek, helaas! daar voor een oogenblik. De liefde, welke eene geheele gewapende bende trotseerde, bezweek op de enkele vraag eener dienstmaagd. Gewaarschuwd, verloochent hij zijne betrekking tot jezus. ‘Ik ken Hem niet,’ had alleen petrus, had niemand der overigen gezegd. Door het gekraai van den haan uit zijne sluimering ontwaakt, werd hij door den Heer aanschouwd, maar met een oog, dat den toen zwakken petrus deed ruimen, om met bittere tranen zijne misdaad, welke hij vooral niet verkleinde, te beweenen. Daarop sterft jezus, en petrus zag of sprak Hem niet meer. Wie schetst ons het harteleed van den Apostel, gedurende 's Heilands slaap in het graf? Zekerlijk vergaf zich de Apostel zijne zwakheid niet. Maar toen petrus,
volgens bevel des Heeren, na drie dagen de tijding van 's Heilands opstanding bekwam (marc. XVI:7), en nog dienzelfden dag de Heer hem verscheen (luk. XXIV:34), viel hem reeds daardoor een zwaar pak van het hart. Die verschijning van den Heer aan petrus vermelden de Apostelen,

{==658==} {>>pagina-aanduiding<<}
in hunne vrolijke luidruchtigheid, als bewijs, dat de Heer waarlijk is opgestaan. Maar bijzonderheden geven zij zoo min op, als naderhand paulus (1 Cor. XV:5). Zou hem niet de verzekering zijn gedaan, door den Heer, dat zijn vergrijp vergeven was? Door den Heer, die hem vroeger had vermaand: ‘Als gij zult bekeerd zijn, versterk dan uwe broederen’? Door den Heiland, die gebeden had, dat 's Apostels geloof niet zou ophouden (luk. XXII:31, 32)? Toen hij dan uit 's Heilands mond de stellige verzekering had bekomen, dat alles vergeven was, moest immers natuurlijk 's mans liefde voor den Heer grooter zijn, dan die zijner medeleerlingen, omdat hem zoo veel was kwijtgescholden? Is niet 's Apostels gedrag in dit oogenblik hiervoor bewijs? Zonder deze stellig ontvangene vergeving blijft mij onverklaarbaar de hartstogtelijkheid, met welke petrus zich over boord wierp, de inspanning van al zijne krachten, door welke hij alléén het net op strand trok. Hoe grooter de zelfveroordeeling was van petrus, bij het gevoel zijner misdaad, hoe grooter ook natuurlijk de liefde was voor den Heer, die eerst ernstig waarschuwde, en naderhand toch zoo volkomen vergeving schonk. Daarom was petrus zoo overvloedig in liefde, omdat hem zoo veel was vergeven. Dit zag de Heer, dien dag nog, in de daden van den geliefden leerling. Dit las Hij, die de nieren proeft, den ongeveinsden Apostel in het hart. De Heiland wilde dit ook den overigen doen opmerken. Dit komt mij voor het blijkbare doel van jezus geweest te zijn met de driemaal herhaalde vraag. Deze, tot driemalen herhaalde, vraag moge al bij petrus de gedachte hebben opgewekt aan die noodlottige verloochening; de Heer, die den Apostel alles reeds vergeven had, vraagt niet om te verwijten, om te grieven, of zelfs iets onaangenaams te herinneren.
Petrus vergat die misdaad nooit. Hij wilde den Apostel in de gelegenheid stellen zijne liefde te betuigen, welke de Heer, die alles wist, buitendien hem in het hart las en in 's mans da-
{==659==} {>>pagina-aanduiding<<}
den opmerkte. Ik waag het niet, den toon op te geven, op welken de liefderijke Heer deze vraag deed. Zekerlijk was het niet het vragen van iemand, die niet vooruit reeds het antwoord wist. Mij komt het zoo voor, dat reeds de toon, op welken jezus vroeg, door hartelijkheid en minzaamheid, ook den overigen een voldoend en treffend antwoord deed wachten. Bij elk antwoord, dat petrus op de vragen zijns Heeren gaf, gevoelde ook de Heer innige vreugde, beval althans den Apostel zijne schapen aan, opdat hij de liefde, welke hij nu betuigde, betoonen zou in trouwe zorg voor hetgeen den Heere op aarde dierbaar was, en gaf hem te kennen, met welken dood hij God zou verheerlijken en zijne liefde den Heiland bewijzen. - Met meerdere uitvoerigheid, dan bij de plegtigheid van dit uur anders gebruikelijk is, hebben wij ons bij het verklaren van den tekst opgehouden, opdat wij te duidelijker zouden zien den aard der liefde, welke jezus voor zich in petrus verlangde, en welke Hij nog zoo gaarne ziet in ieder, wien de zorg voor 's Heilands schapen wordt aanbevolen. Die liefde is dus niet, in het algemeen, die hartelijke genegenheid, welke de Heer van allen verdient te ontvangen, maar wederliefde voor vroeger ondervondene gunst, zoo als die liefde zich openbaart in trouwe zorg voor de gemeente des Heeren.
Die liefde eischt jezus nog van ieder, die over zijne gemeente als herder en leeraar wordt aangesteld. De schapen zijner weide, door zijn bloed gekocht, vertrouwt Hij hun het liefste toe, die Hem liefhebben, en die liefde toonen in trouwe en onvermoeide zorg voor zijne gemeente. Al is het niet zoo opzettelijk als aan petrus, toch wordt dezelfde vraag aan allen, die in de bediening komen, voorgehouden. Wie de meeste liefde ontvangen heeft, moet ook de meeste liefde toonen. Daartoe is echter niet noodig, dat de dienaar des Evanlies zich vroeger vergrijpe, opdat hij meerdere liefde toone, hoe meer hem is kwijtgescholden. Het zwakke oogenblik van petrus noch het tijdelijke vooroordeel

{==660==} {>>pagina-aanduiding<<}
van paulus mag men hier te baat nemen. Zoo lets is reeds mindere liefde voor den Heer, dan den dienaar voegt. Hierop zich te beroepen, is Godslastering, alsof de grootste zondaar de beste dienaar van christus zou wezen. Zoo leert ons Gods geest niet. Wie zich in zijne jeugd in zonden verliep, dien zouden wij aanraden, zijne meerdere liefde op eene andere wijze te toonen, dan door het ambt van Evangeliedienaar, tot welks trouwe vervulling hij zich ongeschikt heeft gemaakt. Hij is de echte vijand der zonde niet, die ooit met lust haar vroeger diende. Neen! de dienaar des Evangelies heeft buiten dat reden genoeg, om den Heer meer lief te hebben, en in liefde de gemeente te overtreffen. Gods woord, dat hij gestadig onderzoekt, leert hem telkens meer inzien de hoegrootheid en afschuwelijkheid der zonden; van welke ook hij vergeving heeft ontvangen. Zorgt hij, gelijk dit behoort, dat hij, terwijl hij anderen zoekt te behouden, zelf niet verwerpelijk wordt, dan ziet hij hoe langer hoe meer, wat hij boven anderen geniet; dan vergeet hij nooit, hoe zijn ambt zelf hem voor verleiding, zijn geloof voor schipbreuk bewaart; dan gevoelt hij telkens meer, hoe groot jegens hem de liefde des Heeren is, die hem heeft getrouw geacht, en hem daarom heeft gesteld in de bediening; dan oogst hij in voor zichzelven stille vreugde en blijvenden troost, zoo dikwerf hij, in zijn ambt bezig, ondervindt, dat Gods woord ook voor hem is licht en baak en hulp des levens. Al de weldaden, die, bij het onderzoek van Gods woord, en onder het verkondigen der blijde boodschap aan zondaren, hem voor den geest komen, en bij aanhoudend genot in waarde en menigte toenemen, al die weldaden, welke hij boven zoo velen geniet, moeten immers den dienaar des Heeren tot meerdere en altijd toenemende liefde voor jezus als met geweld dringen. Moet de meest beweldadigde ook niet de meest dankbare zijn? Hij vooral, die ook in liefde voor
jezus der gemeente een voorbeeld moet wezen? Ongelukkig de dienstknecht, die, bij het verrigten van zijn gewigtig werk, zich nooit

{==661==} {>>pagina-aanduiding<<}
de vraag voorstelde: ‘Heb ik nu den Heer, meer dan de anderen, lief, omdat mij meer en grootere weldaden van Hem zijn geworden en nog dagelijks toevloeijen?’! Ongelukkig hij, die de treffende vraag, door jezus aan petrus gedaan, nooit op zichzelven, als dienaar van den Heer, heeft toegepast! Ongelukkig, die deze vraag verzuimde, omdat hij met petrus nooit durfde of kon antwoorden: ‘Heere, Gij weet alles, Gij weet, dat ik U liefheb’! Ongelukkig zij allen, die enkel omdat de nood dringt, en niet met een bewogen en liefderijk hart, bezig blijven! Het noodigste missen zij toch voor zichzelven, voor de gemeente, voor het werk des Heeren.
II. Die liefde toch, welke jezus ook van ons nog eischt, is den dienaar des Evangelies volstrekt noodig, maar dan ook genoegzaam, om zijn ambt trouw en met ijver te vervullen.
Deze liefde is den dienaar van het Evangelie voor zijn ambt hoognoodig. Zonder liefde voor den Heer is het hem onmogelijk, al de zwarigheden te overwinnen, welke zich van alle kanten opdoen. Ik zal ze niet allen optellen. Thans ben ik niet geroepen om te ontmoedigen. Hoeveel inspanning is er noodig, om al den raad Gods goed te verstaan! Hoeveel gevaar dreigt ons bij dit onderzoek, om ons hoofd alleen bezig te houden, en ons hart daarbij te laten insluimeren! Wie weet niet, dat wetenschappelijk onderzoek, indien daarbij het hart geen honger gevoelt, tot kennis leidt, welke alleen opgeblazen maakt? Hoe moeijelijk is voor ons onze zelfkennis, niet zoo zeer bij minachting, als wel bij het inoogsten van roem en eer, welke wij zekerlijk het minste verdienen, als zij ons het meeste veelal door onkundigen worden geschonken! Hoe moeijelijk is voor ons, die geen hartekenners zijn, de kennis van de menschen, aan wier verbetering en heiliging door geloof wij arbeiden, en die hunne deugden uittrompetten, maar hunne ondeugden en gebreken voor ons oog opzettelijk bedekken! Wij zaaijen en planten, en de wasdom en vrucht openbaart zich aan

{==662==} {>>pagina-aanduiding<<}
ons niet altijd. Wij smeeken de menschen, en bidden hun van christus wege, dat zij gelooven en zich met God laten verzoenen. Niet altijd vindt men gehoor, dikwerf zelfs onwil en ondank. Waar wij de meeste trouw toonen, in den strijd tegen zonde, door de ligtzinnigheid als deugd opgehemeld, tegen het levenlooze geloof, en woorden zonder daden, daar ziet men van alle kanten afkeuring, minachting, en alles, wat maar grieven kan. Het is zoo; dit alles komt van menschen, - maar toch van zulke menschen, aan wier behoud en zaligheid wij zoeken te arbeiden en al onze krachten van ligchaam en geest onverdeeld toewijden. Dit zijn slechts eenige der bezwaren, met welke wij te worstelen hebben, zoo lang wij in die dienst des Heeren staan. Maar wie is in staat, aan dit alles moedig het hoofd te bieden, en bij hardnekkigen wederstand nooit te vertragen, maar altijd pal te staan? Hij voorzeker alleen, die met petrus den Heer bemint, kan en zal deze en alle andere bezwaren overwinnen en zelfs het leven opgeven, omdat hun, die jezus liefhebben, zelfs het sterven gewin is. - Zonder liefde voor jezus rigten wij niets uit, dat Hem welgevallig is. Al spraken wij al de talen, zelfs die der Engelen; al boeiden wij, door kracht van taal en sierlijkheid van woorden, alle menschen aan hetgeen van onze lippen vloeit; al hielden wij in bewondering opgetogen de hardvochtigsten, menschen met steenen harten; al waren wij in hun oog de geleerdsten, de beroemdsten van allen, die Gods woord verkondigen; al ging onze roem van mond tot mond; al kwamen tot onze prediking ook zulken, die anders niemand hooren: wat is dit alles nog, zonder liefde voor christus? Alleen genot van voorregten, zonder iets meer te zijn; genot van voorregten, die men voor zichzelven en voor eene ijdele eer bedriegelijk aanwendt, met verzaking van Hem, die ook bij ons werk te meer van ons moest worden bemind, hoe meer het
blijkt, dat dit alles gaaf en geschenk van Hem is, om hiermede te grootere winst te doen voor zijne zaak. Al putteden wij al onze krach-
{==663==} {>>pagina-aanduiding<<}
ten naar ligchaam en geest uit; al lieten wij ons verbranden; (hoeveel doet men om ijdele eer en ingebeelden roem!) zonder liefde voor christus zijn wij onnutte dienstknechten, die naar de letter niet met liefde gehoorzamen, en missen dan ook de goedkeuring van Hem, die liefde eischt, geen hoogmoedig pronken met gaven en daden. Hij begeerde immers den kruisdood van petrus niet, maar liefde, omdat die Apostel zoo veel liefde vroeger had ondervonden. Die dood moest, even als al de arbeid, tot welken de Apostel geroepen werd, de vrucht zijn van de liefde voor zijnen Heer. Liefde is de hoofdzaak, welke jezus verlangt; al het overige slechts hulpmiddel of aanleiding, om die liefde te toonen. - Waar die liefde ontbreekt, daar ontbreekt de hoofdzaak. Niets heeft waarde, indien niet door jezus liefde ontdekt wordt. Noch aanzienlijke standplaats, noch uitlokkende omstandigheden kunnen aan een dood werk leven en kracht schenken. Doch waar Hij liefde ontdekt, (en hoe scherpziend is Zijn oog!) daar worden daden, van geene beduidenis bij menschen, door Hem goedgekeurd en eens heerlijk beloond. Petrus toonde, zonder dit zelf te weten, zijne groote liefde voor den Heer, door het werpen van zichzelven in zee, en het trekken van het net op strand. Die liefde juist voor den Heiland heiligde en verheerlijkte die daden in het oog van Hem, die op het hart ziet. Wat ook onze roeping is, groot of zeer beperkt zij de kring, dien God ons onder menschen aanwijst, in Zijn huis zijn allerlei vaten; groot zij slechts de liefde voor christus; deze alleen zet de kroon op ons werk. Zonder die liefde zijn wij onnutte dienstknechten, of klinkend metaal en luidende schellen zonder geest of verwachting. Zonder die liefde, eindelijk, voor
christus zullen wij nooit slagen in ons ambt, zullen wij nooit vrucht op ons werk zien. Het doel van ons ambt kan nooit zijn, de menschen te streelen en te vleijen, of hun te dienen tot uitspanning en vermaak, of hen zachtelijk in zorgeloozen slaap te wie-
{==664==} {>>pagina-aanduiding<<}
gen. Bij trouwe behandeling der zaak, ons toebetrouwd, sparen wij nooit, wat den zondaar lief en aangenaam is, vallen wij aller en allerlei zonden aan, en rusten nooit in dien gestadigen strijd. Wie de menschen ontziet bij hunne dwalingen en boosheden, die bedenke, of hij christus dan dient in liefde. Hij kome er dan maar voor uit, dat hij den menschen behagen wil ten koste van de liefde voor zijnen Heer, die geheel anders is voorgegaan, om zich een volk te heiligen, ijverig in goede werken. Ieder, die ons hoort, moet ontvonkt worden in liefde voor den Heer, die allen bemint, die op Hem hopen. Die liefde in het hart moet de gestadige en overvloedige bron worden, uit welke bij ieder voortvloeit vast geloof, onwankelbaar vertrouwen, kinderlijke onderwerping, en ongeveinsde gehoorzaamheid aan alles, wat de Heer gebiedt en eischt. Kan men dit bewerken door streelen en vleijen en zachte behandeling van ondeugd en ongeloof? Heeft dan de mensch overal de liefde voor de zonde afgelegd? Behoeft zelfs de beste nog niet telkens opwekking, om steeds voor de geboden van de wet in de leden, gelijk het behoort, doof te zijn? Die tot deugd opwekt, moet immers zelf deugdzaam zijn? Hoe kan hij met nadruk spreken over hetgeen hij niet kent, of aandringen op beoefening van hetgeen hij zelf verwaarloost en nalaat? Zoo ook, wie liefde gevoelt en liefde toont voor den Heer, hij alleen kan tot liefde opwekken en voeren. Dat gevoel, dat men liefde voor jezus heeft, kan men niet huichelen; want in de woorden zelfs klinkt dan hoorbaar de valsche toon, dien de huichelaar hier niet kan afleeren. De hartelijke toon treft alleen, maar telkens toch, waar men spreekt en
handelt, omdat men gelooft en den Heer liefheeft. Die treffen wil, moet zelf getroffen zijn. Die liefde wil wekken bij menschen voor jezus, moet vooral in die liefde niet achterlijk zijn. De vriend van jezus kan het best en het meest uitwerken; hij vermaant onvermoeid, prijst onophoudelijk de zaak zijns Meesters aan, schroomt geene moeite, en eischt geene

{==665==} {>>pagina-aanduiding<<}
vergelding; want gelijk liefde hem drijft tot alles, zoo is het ook die liefde, die zijn geluk vergroot, en daarom ook zijn streven en werken in 's Heilands dienst zoo aanhoudend doet zijn. Al heeft men de fraaiste woorden, de sierlijkste uitdrukking, en alles, wat den smaak streelt; voor het arme hart, dat hongert naar iets beters, is het alleen een zoet gestreel, bij hetwelk men vergeet, wie men is, en wat men eens zal worden. Liefde voor christus moet spreken. Liefde voor christus moet handelen. Waar men dat niet vindt, gaat het woord uit den mond tot het oor, niet uit het hart tot het hart, waar het alleen vruchten kan voortbrengen. Hoe streng men ook bestraft, hoe regtzinnig men ook leert, hoe bijbelsch men ook spreekt, zonder liefde voor christus in het hart, welke aan alles gloed geeft, rigt men, ook met veel moeite, niets uit, althans niets voor den Heer. Geen bekoorlijk tafereel van deugd en godsvrucht zal nut stichten, indien niet de liefde des sprekers aan alles gloed en leven bijzet. Doch waartoe meer, daar de zaak duidelijk genoeg is, en ieder die kan opmerken? Gelijk het ligchaam zonder geest, het geloof zonder werken, zoo is ook de prediking des Evangelies zonder de liefde voor jezus christus dood.
Die liefde voor christus is den Evangeliedienaar ook genoegzaam, om zijn ambt trouw en met ijver te vervullen. - De liefde voor christus geeft hem krachten, door welke hij het schijnbaar onmogelijke doet. Liefde toch stelt tot alles in staat, wat zonder liefde geheel onmogelijk schijnt te wezen. In het dagelijksche leven kan men dit opmerken. Hoe meer het voorwerp dier liefde die liefde waardig is, hoe meer kracht die liefde bezit en behoudt. In tegenwoordigheid van het voorwerp dier liefde bestaat niets, dat tegenhoudt, niets, dat niet wordt overwonnen of verdragen. Wat kan niet de zwakke vrouw, wier eenige sterkte moederlijke liefde is? En zou die liefde dan minder kracht en invloed hebben, wanneer jezus het voorwerp en de getrouwe

{==666==} {>>pagina-aanduiding<<}
getuige dier liefde is? Dat men de werking niet meerder ontdekt, is niet omdat het dier liefde aan kracht of vermogen, maar omdat het, helaas! bij velen aan die liefde ontbreekt. - Wat moet, maar wat kan ook sterker werken, dan de liefde voor Hem, die de moeder, in liefde voor haar kind, verre te boven gaat? Die stierf aan het kruis, opdat zijne vijanden zijne vrienden zouden worden? Die in den hemel niemand der zijnen vergeet, maar allen nabij is tot aan de uiterste einden der aarde? Kan dit alles niet tot liefde ontsteken, welke het leven niet te dierbaar acht, om het op te offeren, en daarom alle krachten inspant, en wonderen doet in het oog van hen, die die liefde niet kennen? Getuigt het, petrus en paulus! (opdat wij niet met vragen dus voortgaan) getuigt het door uw gedrag en leven, dat alles, ook het moeijelijkste, u mogelijk werd door uwe liefde voor den Heer, die u zoo veel heeft vergeven! Bij dreigende tegenstanders kalm en bedaard, na en onder geeselslagen opgernimd en verheugd, de bewijzen, dat jezus vermoord is geworden, in het ligchaam omdragende, en uit liefde voor christus pijn noch smart gevoelende, stonden zij altijd pal, even als rotsen te midden der vreeselijke golven, maakten zij de wijsheid der wijzen beschaamd, en deden zij het kruis van christus over alles zegevieren, hoezeer men daaraan ergernis zocht en dwaasheid daarin meende te vinden. De liefde voor christus drong hen tot alles, waarin zij maar toonen konden, dat zij geheel leefden voor Hem, die ook voor hen is gestorven. In hun eigen oog voor zichzelven dood, gevoelden zij, dat christus in hen leefde, en openbaarden zij dit in alles, wat zij spraken en deden, zoodat zij geheel leefden en zich bewogen in en door de liefde voor Hem, die hen had liefgehad en zich voor hen had overgegeven. - De liefde voor christus geeft den
Evangeliedienaar ruime schadeloosstelling voor elke ontbering en opoffering. Hetgeen van de Apostelen, zekerlijk nooit tot hunne schade, gevorderd werd, wordt

{==667==} {>>pagina-aanduiding<<}
ons niet opgelegd. Voor hen was en bleef het gevaar altijd groot. Maar niets scheidde hen van de liefde des Heeren. Integendeel hadden zij de blijdschap op hun gelaat, omdat liefde voor jezus in hun hart heerschte; en nu was hun alles welkom, wat hun maar eenige gelegenheid kon verschaffen, den Heere liefde te bewijzen. Wat men met vreugde en liefde doet, loont reeds zichzelve. Zij waren daarenboven verzekerd van hun heerlijk loon. Zij verloren alleen, wat toch niet te behouden was, en behielden, wat zij niet konden verliezen. Die vergoeding verschafte hun de liefde voor christus in hunne daden. En zou dan bij minder leed en gevaar die vergoeding ons ontgaan, welke wij alleen kunnen verkrijgen door liefde voor jezus christus? Oogst de Evangeliedienaar, bij trouw aan en liefde voor den Heer, de ondankbaarheid der menschen in bij alles, wat hij spreekt of doet; wat verliest hij daarmede? Genegenheid van menschen, ja, maar van zulke menschen, wier prijs en lof hem nooit tot eer, wier verachting en veroordeeling hem nimmer tot schande kan strekken. Hoe groot is de winst dan aan de andere zijde! Goedkeuring van den Heer, die nooit verandert, en wiens genade voor alles en voor allen genoeg is. Nemen, door arbeid en gestadige zorg, de krachten des ligchaams, de vermogens des geestes spoedig en zigtbaar af, en gevoelen wij, dat de uitwendige mensch verzwakt, dan verzekert ons de liefde, aan jezus betoond, dat de inwendige van dag tot dag toeneemt, om nooit te bezwijken. Geleerdheid en wetenschap nemen met de jaren af, bij vermindering van geheugen. De geleerde, enkel met het hoofd, blijft de geleerde niet, indien niet liefde voor christus al die heerlijke hulpmiddelen van geleerdheid en wetenschap nuttig aanwendt. Welsprekendheid, ten minste datgeen, wat de zinnelijke mensch daarvoor houdt, vervliegt bij zwakker stem, flaauwer oog en minder vaste houding. Roem en eer,
hiervoor bij menschen ingeoogst, verandert met die menschen, die gewoonlijk naar iets nieuws,

{==668==} {>>pagina-aanduiding<<}
naar iets anders hunkeren, zonder zich om het deugdelijke te bekommeren. Dan vooral gevoelt de dienaar, dat liefde voor christus voor al die verliezen, indien zij dien naam verdienen, schadeloos stelt. Die liefde in het hart, en men zij dan misschien minder geleerd, maar is toch zeker in wijsheid toegenomen; ja, al wordt dan de stem ons zwak en schor, het oog minder helder, onze taal eenvoudig zonder pronk, dan heeft men ondervinding van alles, wat heerlijks is beloofd, roert door eenvoudigheid, en, boven alle welsprekende opsiering, werkt op spreker en hoorder elke hartelijke uitdrukking des diepen gevoels. Zoo roert ons telkens nog, indien onze smaak niet bedorven is, de taal van joannes: ‘Laat ons Hem liefhebben: Hij heeft ons eerst liefgehad.’ En wat zal het zijn, wanneer jezus oordeelt en beloont al de werken der liefde, die men voor Hem altijd gedaan heeft! - De liefde voor jezus opent den dienaar des Evangelies een heerlijk uitzigt in de toekomst. Thans bedoel ik niet het heerlijk loon, dat allen te wachten hebben, die, op welk eene wijze dan ook, hunne liefde voor den Heer hebben aan den dag gelegd. Mijn oog vestigt zich op de toekomst voor den Evangeliedienaar, die zijne liefde voor jezus betoond heeft in het trouw volbrengen van het hem opgedragen werk. Indien onze voordragt door die liefde is bezield, en ons gedrag bewijst, dat wij spreken omdat wij gelooven en liefhebben, dan zien wij het niet, hoeveel zulk eene prediking op anderen uitwerkt. Echte liefde voor christus schuwt alle pralerij, is nooit met zichzelve hoog ingenomen, en telt nooit de daden op, welke voor christus zijn gedaan. In de toekomst komt alles eerst aan het licht. Hoe heerlijk wordt dan onze liefde beloond, wanneer onder het oog des Heeren verschijnen die geloovigen, die, zonder dat wij dat toen merkten, door onze woorden
voorgelicht, door ons gedrag en voorbeeld gesticht, en door den hartelijken toon, op welken onze liefde voor christus tot hen sprak, getrokken

{==669==} {>>pagina-aanduiding<<}
werden tot dezelfde liefde! Hoe heerlijk is dan ons loon, wanneer wij dat alles eerst in de eeuwigheid ontwaren! - Er is nog iets, dat ik niet wil overslaan, en dat ons tot toenemend betoon van liefde voor christus moet aanzetten. Hoe hartelijker de toon is van ons spreken, en hoe inniger die liefde voor christus in onze daden spreekt, hoe minder wij de bewijzen hiervan bij onszelven zullen opmerken. Die liefde werkt in stilte, maakt noost gedruisch, en zij weet het zelve het minst, hoe zij voor christus leeft en werkzaam blijft. Liefde wordt dan het levensbeginsel; men kan niet anders, omdat men niet anders wil handelen. Niemand, dan jezus, merkt die liefde op; Hij is het, die in het hart ziet, en niemands getuigenis inroept of behoeft. En als dan jezus loon uitdeelt, ook voor het laven en drenken van dorstenden ter liefde van Hem, en voor elk werk der liefde, dat Zijn oog niet ontgaat, maar dat door ons minder geschat werd, toen wij het verrigteden, en dat nu door ons reeds lang vergeten is, omdat ons hart ongemerkt en van zelve, door de alles bezielende liefde voor den Heer, tot die daden geleid werd; hoe zalig zal dan voor ons die verrassing zijn! Dan zal men eerst inzien de dwaasheid dier ongelukkigen, die, bij gemis van liefde voor christus, door hetgeen van waarde ontbloot is, in den roem bij menschen hun loon zochten, maar nooit voldoende vonden. Ongelukkig, die zich daardoor beroofden van het uitzigt op hetgeen het oog niet ziet, het oor niet hoort, het hart niet bevroedt, maar toch bewaard blijft in den Hemel voor hen, die in alles jezus hebben liefgehad! Wat wij aan den minsten der zijnen doen, dat zal Hij beloonen, alsof het aan Hem ware geschied. Die den Heer het meeste bemint, die is de trouwe en gelukkige herder Zijner schapen; die wil en kan en zal ook alles gelukkig volbrengen, wat zijn Heer van hem
verlangt. (*)

{==670==} {>>pagina-aanduiding<<}

Waarde Medebroeder en Mededienaar van onzen Heer jezus christus! Gij hebt dan nu de heerlijke bediening des Evangelies aanvaard, gelijk ik vertrouw, met alle toegenegenheid en liefde voor den Heer. Heb Hem hartelijk lief, en weid de schapen Zijner weide! Schroom niet met alle vrijmoedigheid te spreken, te vermanen, te troosten; gij dient den Heer christus, dien men te gemakkelijker dient, hoe meer men Hem bemint en liefheeft. Gij komt hier met een goed geruchte. Algemeen werdt gij hier begeerd, en gij aanvaardt uw werk tot aller genoegen. Beschouw dit als gunstig voorteeken. Uwe voorgangers hadden nooit reden, om zich over de genegenheid dezer gemeente te beklagen. Dit staat ook u te wachten, indien gij de kennis, welke u werd medegedeeld, de liefde, welke u voor jezus en Zijne heilige zaak werd ingeboezemd, aanwendt tot voordeel en troost zijner gemeente. Reeds dit belooft u loon en vergelding; en wanneer de Heer zal verschenen zijn, om u te vergelden wat gij goeds mogt hebben gedaan, hier of waar Hij u verder mogt roepen, dan behoore ook deze gemeente tot uwe kroon en vermeerdere uwe blijdschap! Volhard in alles, wat Hem aangenaam is; predik het woord Gods, met verwerping van alle menschenvonden en ijdele leeringen! Houd aan in het vermanen en bestraffen naar eens iegelijks behoeften, als dienaar van Hem, bij wien geene aanneming des persoons is! IJver in alles naar de mate des geloofs, hetwelk u vervult, naar de liefde van christus, dien gij dient; zoo zult gij in dien grooten dag, die ons allen wacht, met eigene oogen zien, dat gij uzelven hebt behouden en allen, die naar u hoorden! Daartoe verleene u de Heer van alle barmhartigheid Zijne genade tot in eeuwigheid!
Broeders in de heilige bediening! De gelegenheid des tijds wekt ons nadrukkelijk op tot waken en bidden en werken. Bijna overal bespeurt men neiging tot twist en scheuring in de gemeenten. Menschen, in hunne jeugd

{==671==} {>>pagina-aanduiding<<}
verzuimd, hetzij verkeerd opgevoed, hetzij opgegroeid als eene plant in het wild, voeden dit kwaad, en zaaijen wantrouwen tegen ons, als predikers van Gods woord. Grievend moge dit somtijds voor ons zijn, die Gode meer dan menschen moeten, maar ook willen gehoorzamen; beschouwen wij al dien tegenstand als gelegenheid voor ons, om, ter liefde van onzen Heer, pal te staan, en ijveren wij te meer voor jezus, hoe meer men poogt ons tegen te werken! Beklagen wij de schapen, die herders willen zijn, en als schapen de weide niet eens kennen, op welke zij alleen kunnen groeijen en tieren! Het is de Heer, dien wij in liefde moeten dienen, dien wij ook hierin als voorbeeld behooren te volgen. Als trouw herder het meest bekommerd over de afgedwaalde schapen van Israël, zocht Hij hen minzaam op, om hen te regt te brengen en overvloed hun te verschaffen; arbeidde Hij onophoudelijk, opdat zij den verlaten weg zouden wedervinden, ook met gevaar van Zijn leven, dat Hij ook voor zulke schapen veil had. Die dwalenden, al meenen zij ook alleen op den regten weg te zijn, moeten ook door ons worden te regt gebragt. Van ons wordt daartoe geëischt al onze bemoeijing en inspanning. Toonen wij, door minzame toespraak en zachtzinnige behandeling, ook aan zulken, dat wij hen zacht willen voeren tot den oppersten Herder, wiens zorg hen bewaken wil, wiens liefde werkzaam blijft, dat zij niet door wolven verscheurd worden! Toonen wij, dat wij van Hem komen, die zachtmoedig was en nederig van harte! Maar toonen wij ook, als dit noodig is, den moed, die den huurling bij het naderen van den wolf ontzinkt! Spreken wij dus ook tot zulke weêrspannigen de taal der liefde en zachtmoedigheid, maar zoo, dat wij onbewimpeld zeggen, dat zij dwalen, die, voor Gods woord doof, een' gemakkelijken weg kiezen voor het vleesch, op welken niet valt te strijden, maar ook geene overwinning of kroon is te behalen! Zeggen wij hun, dat zonder goede
werken zoo wel, als zonder geloof, de Hemel ge-
{==672==} {>>pagina-aanduiding<<}
sloten blijft, die niet voor dwazen waan of zondige aanmatiging ooit zal worden geopend! Laat ons dit iedereen doen opmerken, iedereen uit Gods woord duidelijk en onvermoeid voorhouden! Misschien hooren, zonder dat wij het weten, de hardhoorenden, die door ons aanhoudend geroep te regt komen en zich bekeeren. Zekerlijk zullen de beter gezinden en beter onderrigten ons dan volgen, en zich door niemand laten medeslepen. Door onzen moed en voorgang kan veel onheils voor de gemeente worden afgewend. Doch welk schaap zal hooren, indien de herder, uit vrees voor verlies of gevaar, zijne stem niet uit volle borst durft verheffen? Dit alles zeg ik niet, omdat deze gemeente zoo velen van deze soort oplevert. Wanneer de vijand elders in de gemeente des Heeren onkruid zaait, dan is waken voor ons pligt. Of moeten wij eerst hiermede beginnen, wanneer reeds bij ons de akker des Heilands geheel bedorven is? Uitgediende zondaren, wien de wereld met hare zonde en begeerlijkheid ontvallen is, planten, meer en minder bedekt, hunne verderfelijke leer voort, en zouden, indien men niet bidt en waakt, alles met zich ten verderve slepen. Vreezen wij de magtelooze vijandschap niet tegen geloof en goede werken; maar zeggen wij aanhoudend en met allen aandrang: zonder heiligmaking zal niemand God zien. Zien wij hierin voor ons den weg aangewezen, op welken wij kunnen toonen, dat wij jezus liefhebben, omdat Hij ons heeft liefgehad, en zich ook voor ons heeft overgegeven! Jezus zij altijd en in alles onze verwachting en hoop!
Gemeente van Berkenwoude! U wensch ik hartelijk geluk met het voorregt, dat u thans te beurte valt! Ontvang uwen leeraar als uit de hand van jezus christus, die in hem u Zijne liefde bewijst! Bejegen hem met die zelfde genegenheid, welke zijn voorganger zoo onverdeeld en algemeen van u allen heeft mogen ondervinden! Gedraag u jegens den dienaar des woords als door den Heer tot u gezonden, als die in Zijnen naam tot u spreekt! Houd u aan de woorden, die hij

{==673==} {>>pagina-aanduiding<<}
u uit de heilige Schrift voorhoudt! Onttrek u nooit aan de onderlinge bijeenkomsten, maar laat elke gelegenheid, om Gods woord te hooren, u aangenaam en hoogstbegeerlijk zijn! Bedenk, dat, zoo uw leeraar u behoort te onderwijzen en te vermanen, gij hem, tot uwe eigene stichting en ter bevordering van uw geloof, behoort aan te moedigen door vlijtige bijwoning van de godsdienstoefeningen, door ijverige betrachting van hetgeen u als pligt wordt voorgesteld! Hoe overvloediger gij in dit goede werk zijt, hoe meer aanmoediging de leeraar vindt, en hoe meer nut en voordeel gij zult trekken uit alles, wat onder zijne dienst u zal te beurt vallen. Ook gij behoort, als deel van 's Heilands gemeente, den Redder uwer zielen hartelijk en met daden lief te hebben. Vergeet nimmer, hoeveel ook u vergeven werd, opdat gij altijd en in alles uwe liefde bewijst jegens den Heiland! Zoo ondervindt gij reeds hier, hoe zalig het is Hem te beminnen, en naderhand ontvangt gij het leven met allen, die Hem in onverderfelijkheid liefhebben.
Gij allen, die van elders kwaamt, om de plegtigheid van dit uur bij te wonen! Waardeert toch, bid ik u, het voorregt, dat u door jezus christus geschonken is! Het woord Gods, dat uwe leeraren u voorhouden, nadrukkelijk aanprijzen, en zoo veel in hun vermogen is voor u ophelderen en verklaren, dat woord van God zal uwe zielen zalig maken, indien gij het met zachtmoedigheid ontvangt, met getrouwheid bewaart, en met ijver voorstaat en betracht, wat u daarin wordt beloofd en bevolen. Sluit uw oor en hart voor wantrouwen tegen uwe leeraars! Wat voordeel kan het u toch geven, dat gij voor menschelijke beloften en verzekeringen, welke nooit vervuld zullen worden, opgeeft die leer, welke alleen eene kracht van God tot zaligheid is allen, die gelooven? Uwe leeraars mogen u niet dienen. Zij zullen dit ook nooit doen, als die gevoelen, dat zij hunne roeping niet van u, maar van boven ontvingen. Zij willen niets anders, dan hetgeen jezus hun heeft opgelegd, volbrengen. Met alle te-
{==674==} {>>pagina-aanduiding<<}
genspraak werkt gij bij hen niets uit. En voor uzelven zoudt gij, boven Gods kracht tot zaligheid, menschelijke leeringen omhelzen, die tot dekfel van schande dienen moeten, maar zelfs daarvoor ongenoegzaam zijn. Onderzoekt veeleer dagelijks Gods woord, en leert daarin hoe langer hoe meer de gave kennen, die u geworden is van den Vader der lichten zonder verandering of schaduw van omkeering! Proeft de geesten, of zij uit God zijn, maar proeft ze naar Gods woord! De geesten, die uit God zijn, kan men dan gemakkelijk onderscheiden van hen, die een' schijn van godzaligheid vertoonen, maar derzelver wezen in hunne daden verloochenen. Die ongelukkigen hebben geen ooren voor de waarheid, omdat zij hun hart ontoegankelijk houden voor hare stem, zoo dikwerf op daden van liefde, op gehoorzaamheid, op betoon van goede werken wordt aangedrongen. Spiegelt u aan hunne groote onkunde omtrent het gewigtigste, omtrent Gods woord! Ontwijkt hunne gevoelloosheid voor
de toekomst, hoeveel zij hierover ook spreken! Neemt geen raad in noch gebruikt geneesmiddelen van hen, die voor zichzelven geen raad en middel tot blijvende gezondheid weten! Houdt u aan den troost, dien Gods woord rijkelijk schenkt! Die dien troost zoekt, zal dien troost zeker vinden. - De liefde vooral van onzen Heer jezus christus verbinde ons allen, hetzij wij onderwijzen of onderwezen worden, tot de dienst van onzen dierbaren Zaligmaker! De liefde, Hem betoond, merkt Hij, ook zonder woorden, in de daden op, en beloont Hij eens heerlijk. Dan zullen zij bij Hem de eersten zijn, die met hunne woorden en daden voor zichzelven nooit waren ingenomen, en die daarom meenden de laatsten te zullen wezen. Amen.

Iets over de behandeling der jicht.

Nog vóór omtrent veertig jaren mogt de jichtlijder weinig van de Geneeskunde verwachten. Bij sommigen

{==675==} {>>pagina-aanduiding<<}
hield zich de hoop alleen aan geduld en baai vast; terwijl anderen te vergeefs in de onzekere baden hulp zochten. Eindelijk werd het Eau médicinale ontdekt, en nu scheen alle zwarigheid overwonnen. Dit zoo hoog geroemde middel tegen jicht en voeteuvel, met zoo vele van deszelfs opvolgers, is zijne werking verschuldigd aan het Colchicum; hetwelk met het Veratrum eene eigenaardige werking (specifiek) in deze ziekte schijnt uit te oefenen. De vreugde in het gild der jichtigen was in den beginne onbegrensd; men vleide zich, eene geneeswijze gevonden te hebben tegen de jicht, en tevens, bij eene hebbelijkheid voor deze ziekte, de vermaken der hoogere standen te kunnen blijven najagen. Maar deze vreugde was van korten duur! Geene rozen zonder doornen; ook het Colchicum heeft de zijne. Een of twee jichtaanvallen mogen voor dit vermogende middel wijken, zonder nadeelige gevolgen; te dikwijls te hulp geroepen, gelijkt het Colchicum aan de Geesten in de Oostersche vertellingen, welke derzelver onverduldige of zorgelooze bezweerders onverhoeds verslinden. De aanvallen worden menigvuldiger, en de bleekgele, uitgeteerde lijder spoedt naar het graf; het zij dat dit middel, gelijk men vroeger vooronderstelde, de ziekte te snel onderdrukt, waardoor de ziektestof niet behoorlijk uitgescheiden wordt, waartoe alle deze pijnlijke gewaarwordingen schijnen vereischt te worden; het zij dat het scherp, giftachtig middel, de Veratrine, eene slepende ontsteking in de spijsverteringswerktuigen voortbrengt, waardoor, met dezen belangrijken toestel, het geheele gestel ondermijnd wordt. Terwijl het moeijelijk valt dit te beslissen, zijn zulke ongelukkige gevallen meer dan eens gezien, vooral wanneer lijders op eigen gezag tot dit middel derzelver toevlugt genomen hadden, en, slechts met het tegenwoordige tevreden, onbewust de gevaarlijke toekomst te
gemoet gingen. Indien gezond verstand een algemeen goed was, indien het gehemelte en de buik ooren hadden en de Artsen dwingelanden konden zijn, de jicht zoude gemakkelijk te genezen zijn, vooral indien de overvloed

{==676==} {>>pagina-aanduiding<<}
van de tafels der rijken naar de wijken der armen mogt gezonden worden. Maar, dewijl dit nu eenmaal niet zoo is, zal de jicht, door het Colchicum bestreden, maar niet ten ondergebragt, in de vergulde zalen blijven huisvesten; terwijl de armen zich kunnen blijven vertroosten over het gemis van zulk smartelijk euvel (*). De jicht is eene ziekelijke wijziging van het geheele gestel, hetwelk vruchteloos enkel door plaatselijke middelen bestreden wordt (†). Te vergeefs heeft men dit door het uitverkoren middel, de Veratrine, getracht; het alkaloïd, waaraan ook het Colchicum zijne kracht verschuldigd is. Over het algemeen behoorde
het althans niet aangewend te worden in het eerste tijdperk der ziekte, wanneer de pijn zeer hevig en de deelen zeer rood zijn (derhalve in het tijdperk der ontsteking, wanneer ook eene geheel andere behandeling te pas komt). Het moet beschouwd worden als een tijdelijk verligting verschaffend middel (palliatief); maar het tast de kwaal niet bij de bron aan. Het Colchicum is een krachtig middel, (met zeer vele

{==677==} {>>pagina-aanduiding<<}
wijzigingen en uitzonderingen) hetwelk echter geenszins kan aanbevolen worden met het zeer bekende gezegde: indien het al niet baat, het schaadt niet.

Aanmerking des Vertalers. - Gij wenscht van mij te weten, mijn Vriend! of de vertaling van dit vlugtig stukje over de behandeling der jicht eenig nut kan stichten, en of het iets wetenswaardigs behelst, hetwelk tot hiertoe onbekend was? Dit laatste is minder het geval. Hetgeen de schrijver zegt, heeft de ondervinding meer dan genoeg bewezen. Door eene werkzame en geregelde leefwijze zoude de jicht, met het aan haar verwante voeteuvel, enz. zeer dikwijls voorgekomen, en door geduld en matigheid, indien al niet overwonnen, althans zeldzamer en dragelijker kunnen worden. De beoefening dezer beide deugden valt echter, volgens den schrijver, niet onder ieders bereik, en de matigheid wel het minst van de genen, die de genoegens des levens, en vooral die eener welbezette tafel, najagen. Indien men zich op deze wijze zelve konde helpen, waartoe had men met den Arts van doen of geneesmiddelen noodig? En gaat niet elke aankondiging van een nieuw gevonden onfeilbaar middel tegen de jicht en het podagra van een aantal getuigschriften vergezeld, van welke, wel is waar, de stellers verre te zoeken zijn en bij een opzettelijk onderzoek niet gevonden worden, of soms, ondanks derzelver aangekondigde beterschap of geheele herstelling, nog op het bed der smarte of met den pijnlijken voet op den podagrastoel zijn te vinden? Indien die getuigschriften de genezing al niet verzekeren, zij beloven haar toch, en enkele gevallen bevestigen tusschenbeiden de spoedige ophouding der aandoening; duurzame genezing kan immers ook geen Geneesheer noch eenig Apotheker bewerken?
Niet het middel, hetwelk den aanval tegennatuurlijk onderdrukt; niet de leefwijze, welke de spoedige terugkeering tevens bevordert, heeft de schuld, maar het luchtsgestel en de ongelijk liggende keijen der straat zijn de oorzaak, dat zelfs het laatst aangeprezen middel van

{==678==} {>>pagina-aanduiding<<}
den Apotheker boubée te Auch, wiens stroop tegen dertig franken per flesch ook in Amsterdam verkrijgbaar is, eene spoedige en aangename geneeswijze belooft, tegen de herhaling van voeteuvel en jicht te kort schiet, ofschoon men voor zoo veel gelds iets beters mogt verwachten.
Wanneer ik mij den grooten hoop vertegenwoordig, die den koetsier van eenen Arts, die zich door drie jaren lang waargenomene betrekking tot de uitoefening der Geneeskunde geroepen dacht, de ruimste broodwinning verschafte, terwijl slechts de verstandige minderheid den Doctor bleef aankleven, dan zal ook deze waarschuwing weinig afbreuk doen aan de middelen, welke tegen deze ziekte door onze nieuwspapieren met meer andere uitgevent, en niet zonder nadeel door velen, in de hoop eener betere toekomst, verorberd worden; maar indien slechts een enkele, die anders zichzelven nadeel berokkend had, door deze mededeeling behouden wordt, zal uw werk al wederom niet te vergeefs geweest zijn.
Ik teeken deze, met bijzondere hoogachting, onder de sprenk: Simplex veri sigillum.

Naschrift. - Nadat ik deze reeds geschreven had, komt mij in handen: Onderzoek naar de belangrijke uitwerkselen van het uitwendig gebruik der Veratrine in onderscheidene ziekten, naar het Engelsch van a. turnbull, door j. turk, Med. Dr. Ik zie daar het gebruik der Veratrine ook uitwendig tegen rheumatismus en jicht aangeprezen. Het staat te bezien, wat de ondervinding te dezen opzigte leeren zal. Dit meen ik hier nog te mogen bijvoegen, dat, wanneer eene weidsche aankondiging van het een of ander geneesmiddel het vertrouwen nog meer tracht uit te lokken door het bijvoegsel, dat het slechts uit plantaardige bestanddeelen is zamengesteld, zulks nog geen waarborg oplevert, dat er geene bedenkelijke bestanddeelen in hetzelve aanwezig kunnen zijn.







{==679==} {>>pagina-aanduiding<<}

Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 596.)

Speelhuis in het Palais Royal en Frascati in de straat Richelieu.

Het was op den 17 Junij 1834, dat ik voor het eerst mijne voeten op den drempel van een huis zette, waar aan rust en menschelijk geluk, waar aan alle deugd en groote gevoelens, die den mensch kunnen bezielen, de bodem wordt ingeslagen, en waar, onder duizenderlei schokken en kwellingen, voor hem, die zich laat verleiden een drok bezoeker te worden, de weg wordt geopend, die eindigt met manslag, wroeging des gewetens, zelfmoord, of het schavot! Nimmer beminde ik het spel; het had mij voor geene aantrekkelijkheden; en, schoon ik, gedurende mijne militaire betrekking, dikwijls met grove spelers in aanraking kwam, was ik immer slechts aanschouwer van een zoogenaamd tijdverdrijf, dat mij diegenen met medelijden deed aanzien, die er zich mede bezig hielden; in één woord, ik had een' afkeer van het spel, en, God dank! dien afkeer heb ik nog, en hoop denzelven tot het einde mijns levens te behouden. - Reeds lang hadden mijn vriend en ik het plan gevormd, om, zoo wij goed bij kas waren, in een der speelhuizen van Parijs een 20 fr. te wagen, met het vaste voornemen, om in geval van verlies dadelijk heen te gaan, in geval van winst dat geld nuttig te besteden. Het doel van dit voornemen was voornamelijk, bij onze terugkomst in het vaderland ook te kunnen zeggen, dat wij in een der speelhuizen van Parijs eens hadden medegespeeld. Tot nog toe echter verschoven wij ons plan van dag tot dag, en wel voornamelijk daarom, dat ik mijn geld op eene andere wijze nuttig kon besteden, en niet genoeg voor de volvoering van hetzelve overhield. Op den 17 Junij echter ontmoette mijn vriend toevallig in de Louvre een' bekende, Officier bij de Nederlandsche armee. Deze beminde het spel, en des avonds stelde hij voor, in No. 129 eens te gaan zien en - wagen. Ik kon natuurlijk niet anders dan toestemmen, en daarenboven was ik sinds lang begeerig, van nabij eene dergelijke bijeenkomst te zien. Bij het intreden
echter van dit huis, eerst

{==680==} {>>pagina-aanduiding<<}
in eene soort van voorvertrek, waar hoed en stok tegen een kaartje met nommer worden afgevraagd, greep mij eene koude rilling aan; het was alsof ik eene groote misdaad ging bedrijven; ik schaamde mij voor mijzelven, en voor den doordringenden blik der handlangers en bedienden van de helsche plaats beefde ik terug. Nog hooger klom mijne angstige beklemdheid, toen een dier wezens, die allen in eene soort van liverei gekleed zijn, mijnen vriend en mij onzen ouderdom afvroeg; want, hetgeen ik nog niet wist, men moet den ouderdom van 22 jaren bereikt hebben, om toegang te kunnen verkrijgen, en aan den stelligen toon, waarop de vraag ons gedaan werd, en den twijfel, waarin men scheen te verkeeren, ons al of niet binnen te laten, (daar wij er beide zeer jong uitzien) bemerkte ik, dat het Gouvernement, dat overigens, schandelijk genoeg! deze huizen beschermt, dewijl het daaruit groote voordeelen trekt, streng dezen maatregel handhaaft. Ik haalde tot overtuiging mijn paspoort uit, en de deuren gingen open! Ik zag nu drie vertrekken, ruim genoeg om 150 menschen te bevatten, zeer net versierd, fraai verlicht, met groote groene tafels voorzien, waaraan verscheidene menschen zaten. Revange Praag en Trente ans, ou la vie d'un joueur, stonden mij op dat oogenblik levendig voor den geest; mijn hart was als ineengekrompen en mijn denkvermogen bij tusschenpoozen verward. Tot meerder kalmte teruggekeerd, liet ik nu hier dan daar mijne blikken gaan. In eene der kamers speelt de roulet, en wordt bestendig door den croupier rondgedraaid; in de twee andere waren het de kaarten, die, door middel van Rouge et noir, het lot der ongelukkige verdwaalden beslisten. Eene doodelijke stilte heerschte, nu en dan alleen door de beweging van dezen of genen en door het fluisterend gesprek afgebroken. Allen, die rondom de lange, schrikkelijke tafels zaten, schenen als verzwolgen door
het spel, en voor niets, wat om hen gebeurde, oogen te hebben. Welk eene verscheidenheid in de gelaatstrekken der aanzittenden! Deze lacht en schraapt verheugd met eene der harken zijne winst naar zich; een ander zet onverschillig eenige vijf franksstukken; een derde prikt krampachtig op eene kaart de kansen van het spel, en waartoe toch? want geene andere kans is hier, hetzij winnende of verliezende, dan ongelukkig te worden. Den weg des verderfs in te slaan, ziedaar de eenige kans, die hier bestaat! Onder de personen, die bijzonder mijne aandacht trokken,

{==681==} {>>pagina-aanduiding<<}
waren deze de voornaamsten: Een der bankiers, croupiers, of hoe men hen ook noemt.... Is het waar. dat rood haar een valsch karakter verraadt? Ik geloof het niet; althans voor eèn' doorgaanden regel kan men het evenmin houden, als het breede, hooge voorhoofd voor een teeken van verstand en dergelijke; dagelijks toch ziet men hierin werkelijke en in het oog vallende uitzonderingen. Hoe het zij, de man in questie had rood haar, scherpe gelaatstrekken en eene soort van duivelschen lach, die mij, als hij zijne gelaatsspieren bewoog, eene ijskoude rilling deed gevoelen. Als tijgerklaauwen werkten de harken, door zijne handen bestuurd, en met een satansch genoegen zag men hem de vijf franksstukken op elkander stapelen. Gaf deze of gene hem goudgeld of bankbiljetten tot verwisseling voor zilverstukken, dan wierp hij ze met eene soort van verachting den ongelukkigen speler toe. Het was een tweede van posert uit Revange Praag, behalve dat hij beide oogen had, en deze als bliksemstralen heen en weêr liet gaan. Verfoeijelijk handwerk, door dien man uitgeoefend, dat hem verfoeijelijker maakte, dan de hartstogtelijke spelers zelve rondom de tafel; want bij dezen was het een ongelukkige hartstogt, met welken men, hoe misdadig ook, medelijden moet gevoelen, die hen in dit huis deed komen; bij hem zit de koude rede voor, en hoe meer slagtoffers er vallen, des te meer genoegen smaakt hij. Ellendige! gij zijt den rang van mensch onwaardig; alle menschelijk gevoel moet bij u uitgedoofd, uw hart moet koud zijn als ijs, en uw geweten in een' diepen slaap gedompeld; verschrikkelijk zal deszelfs ontwaken voor u zijn! - Een tweede persoon is een jong mensch van 23 à 25 jaren; hij ziet er bleek en verwilderd uit; zijne kleeding verraadt overvloed en te gelijk wanorde; zijn rok is tot aan den hals toegeknoopt; de das zit slordig, met een' grooten strik, die geheel naar de eene zijde is geschoven; een
lorgnet aan een' gouden ketting; eene doos naast zich, waaruit hij dikwijls en bij groote hoeveelheden snuift; goud- en zilverstukken voor zich, die langzamerhand verminderen; hij zit met beide handen onder het hoofd; naar mate het rood of zwart beslist, wordt hij doodbleek, of een levendig rood bedekt zijne wangen; hij drinkt verscheidene glazen koud water, die hij zich laat brengen. Hoe beklaagde ik hem! Zijn toestand is als die eener felle koorts; koude en hitte wisselen zich af; zeker klopt zijn hart bij tusschenpoozen met zware slagen, of schijnt op-
{==682==} {>>pagina-aanduiding<<}
gehouden te hebben het bloed voort te stuwen. Genoeg van hem! - Hoe vele grijsaards zag ik hier! Zeker waren zij allen oude spelers; hun sangfroid deed mij dit gelooven; noch winst noch verlies scheen invloed op hen te hebben; zij speelden, zoo als men zegt, avec raison. Ik beklaagde of liever ik verachtte hen diep: want in mijn oog schenen zij niet waardig grijze haren te dragen; teeken des ouderdoms, dat men achten en vereeren moet, maar hen des te verachtelijker maakte.
N.N. zette het bijeengelegde geld van tijd tot tijd op de tafel, bij een of twee vijf franksstukken te gelijk. Nu eens wonnen, dan weder verloren wij. Het slot echter, en waarom zouden wij hier eene uitzondering gemaakt hebben? was - verliezen. Dikwijls, het is waar, besteedde ik mijn geld op eene onnutte wijze; nimmer echter beklaagde ik het zoo zeer als thans: wij verloren ieder 28 franken. Ziedaar het ongelukkige van het spel: wint men, dan wil men meer; verliest men, dan wil men het verlorene herwinnen. Een van ons wilde nog meer wagen; de redenen van de beide anderen hielden hem terug. Het werd mij benaauwd in dit huis, en met verrukking ademde ik weder de vrije lucht in. Ik nam het vaste besluit, nimmer ook zelfs geen vijf franken meer te wagen, en ik geloof woord te zullen houden. Alles, wat ik gezien had, had een' diepen indruk op mij gemaakt, en met weiss herhaal ik: ‘Ééne klip voor onze zedelijkheid is bijzonder te vermijden: het is het Spel; een verwoestende hartstogt, dien men bij de geboorte moet verstikken; want niet alleen vernietigt zij alle kracht van denkvermogen en bevatting, maar dooft het gevoel van eer uit, en stelt ons bloot aan twist, haat en bestendig gevaar; geen speler kan op zichzelven genoeg steunen, om te verzekeren, dat er geen noodlottig oogenblik zal komen, waarin hij, door het verlies buiten zichzelven gebragt, het niet duizendvoudig zal vergrooten, door middelen van herstel aan te wenden, die hem voor altijd in het ongeluk storten.’
Ziehier min of meer eene beschrijving van een speelhuis. Er zijn er nog, waar meer dan één hartstogt te gelijk opgewekt wordt, en waar de zwakke mensch, met kracht aan den eenen weêrstand biedende, voor den anderen bezwijkt, of wel (en dit is, geloof ik, meest het geval) zich aan beide overgeeft, of van het eene tot het andere overgaat, tot zoolang en geld en krachten en zielerust en gezondheid voor

{==683==} {>>pagina-aanduiding<<}
altijd onherstelbaar zijn gevloden. Zulk eene plaats vindt men ook in Parijs, waar Spel en Wellust de misdadige handen ineengeslagen en zich verzusterd hebben, om met elkander gelijken tred te houden. Men noemt dit huis Frascati, in de straat Richelieu. Ik ben er eenmaal geweest, maar heb er niet gespeeld; in het Palais Royal toch had ik leergeld betaald. Op het spel aldaar is alles van toepassing, wat ik reeds gezegd heb. En lokalen en bediening zijn hier echter op een' grooteren voet. Bij het binnentreden zou men zich verbeelden op een der schitterendste soirées te zijn, door de schoonste vrouwen opgeluisterd. Inderdaad ik bejammerde het, dat zulke schoone Engelen-omhulsels huisvesting verleenden aan de ziel van Furiën! Aan dit huis ontbreekt slechts het lustig rondgaan van den champagnebeker, om de drie proeven, waaraan de zwakke mensch zich te dikwijls blootgeeft, en waarop hij helaas! niet zelden schipbreuk lijdt, vereenigd te hebben: Spel, Wijn en Wellust. De vrouwelijke wezens, die men hier ziet, in prachtige en kostbare toiletten, zijn zoogenaamde demi-vertu's; gerustelijk zou men er echter een leelijker woord voor kunnen gebruiken, zonder te overdrijven. Deze wezens spelen mede, of zitten hier en daar in gesprek met de personen, die met hen kennis willen maken. Een half uur omtrent bleven wij, en met het voornemen, om er nimmer weder te komen, stapte ik er uit. Ik had echter voor mijzelven leering opgedaan, en beklaagde mij dus niet over mijn bezoek.

(Het vervolg hierna.)

Paganini en Talma.

De dood van paganini, door Parijsche dagbladen, op brieven uit Genua afgaande, bij herhaling aangekondigd, heeft zich niet bevestigd. Integendeel vermeldt de Echo van Milaan, dat hij aldaar in goeden welstand is aangekomen. Intusschen heeft de bekende jules janin die tijding te baat genomen, om een' belangrijken, indien dan ook al niet geheel onpartijdigen, blik op paganini's leven te slaan, welks aanleiding deze schijnt: Toen janin eens voor de slagtoffers van eenen zwaren brand in eene Fransche stad milde giften inzamelde, en alle kunstenaars der Parijsche

{==684==} {>>pagina-aanduiding<<}
schouwburgen, velen zeker om den wille des even geduchten als vereerden naams des inzamelaars, hem gereedelijk ten dienste stonden, waagde het paganini, hardhartig genoeg, hem een Concert voor die ongelukkigen af te slaan. Hij had, zeide hij, reeds zijn Armenconcert voor dat jaar gegeven! En nu maalde janin het beeld diens grooten Virtuoos met trekken, die paganini's roem te Parijs vernietigden. Hij verloor dien werkelijk. Men sprak van hem niet meer, tot dat de valsche tijding van 's mans dood zijnen naam weder te voorschijn riep. Ziet hier, hoe janin die mare, waaraan hij zelf geen volkomen geloof sloeg, opnam:
‘Paganini, wil men, is te Genua aan de Cholera gestorven. Hij laat zeven millioenen na. Die zeven millioenen, brengen zij niet dezelfde werking te weeg, als het goud der beide echtelingen, maes, die onlangs in hunne groote geldkist (want dus mag men hun huis wel noemen) op zoo ontzettende wijze vermoord werden? Bij elken tred toch, dien het Geregt in dat huis deed, vond het goud en bloed - goud in den tuin, goud in den kelder, goud onder de steenen van den huishaard, goud zelfs in den ouden hoed des slagtoffers; overal goud, overal dat heillooze goud, dat aan die rampzalige oude lieden het leven had gekost! Dus ook paganini. Zeven millioenen, in korten tijd gewonnen, - meer dan een louisd or voor elke vioolstreek! De zeven millioenen van paganini hebben diens mans leven, dat zoo schoon had kunnen zijn, geheel verdorven. Deze zeven millioenen hebben dezen zeldzamen geest verstikt, die iets zoo groots had kunnen voortbrengen. Deze zeven millioenen, hoe smartelijk moeten zij gedrukt hebben op de laatste oogenblikken van dien armen rijke, die, na zoo veel waarachtige bewondering verwekt, zoo vele zoete tranen te hebben doen vloeijen, zoo vele gevoelige harten hooger te hebben doen kloppen, stervend tot zichzelven moest zeggen: ‘Ik sterf met alles, wat aan en in mij is; ik sterf gelijk een toon van mijne Cremoner viool; ik sterf, en neem met mij al mijnen roem, al de volheid mijner gedachten, het gansche geheim van mijn genie, en laat niets achter, dan deze zeven ellendige millioenen!’ Weet ge wel, dat het een treurige dood is voor eenen kunstenaar, te sterven zonder ergens een spoor van zijnen wandel op aarde achter te laten? Dit was de grootste smart van den grooten talma, dien wij nog dagelijks beweenen. Dikwijls, het toppunt zijns

{==685==} {>>pagina-aanduiding<<}
roems bestegen hebbende, zeide hij tot zichzelven met een bitter gevoel, dat al die roem aan éénen ademtogt hing; dat die groote naam vergankelijk was, en dat alles, wat hij aan studie, verstand, kennis en geest had te koste gelegd, om de grootste Tooneelspeler van zijnen tijd te worden, ééns zou verloren gaan, en hem, talma, een korter bestaan zou vergund zijn, dan zijn oudste Romeinsche mantel! Dan kwamen hem de tranen in de oogen, en hij weende als een kind. Maar, hoe gul en mild gaf zich ook talma gedurende zijn leven voor allen ten beste! Hoe was hij te aller ure, als bij nachte en bij dage, op de planken, werkzaam, onvermoeid, hartstogtelijk, zich der menigte vertoonende, zoo dikwijls ook die menigte hem verlangde te zien! Want zij en hij verstonden elkander volmaakt. Wist talma regt goed, dat die menigte, wier gebieder en afgod hij was, voor hem, als 't ware, de geheele nakomelingschap was, - ook zij gevoelde van hare zijde, dat zij geen' tweeden talma meer zien zou. Vanhier beijverden beide zich, om op alle mogelijke wijzen met elkander in aanraking te komen en te blijven, door middel van een' corneille, racine, voltaire, door proza en verzen, door het drama en de komedie, ja somwijlen door de nieuwste rijmsmeders uit de massa van poëten des Keizerrijks; want alles was talma welkom, wanneer hij zich slechts aan zijn volk konde mededeelen. Hij leefde daardoor zijn kunstenaarsleven ook zoo geheel uit, als immer mogelijk was; hij maakte zijn genie zoo vruchtbaar, als het immer te maken was; hij gunde zich, tot aan zijnen dood, geen' enkelen dag rust. Hij wist, dat zijn ontzaggelijk talent slechts een vlugtig vermogen was, welks kapitaal hij aan niemand kon legatéren; hij haastte zich daarom, deszelfs onmetelijke inkomsten als een milddadig man te besteden, opdat geen naberouw hem op zijn
sterfbed mogt bezwaren. Zoo dacht, zoo leefde talma. Met ziel en ligchaam was hij aan zijne kunst verknocht; en, daar hij zijne kunst als kunstenaar en niet als speculant uitoefende, was hij de toegankelijkste van allen. Voor zeer weinig gelds zag men hem dagelijks spelen; men betaalde, om hem te zien, niet meer, dan om den ellendigsten figurant te zien; hij speelde overal, en altijd, voor elken prijs; hij speelde in de kleinste steden, ja de geringste dorpen; hij zou zelfs in eene schuur gespeeld hebben. Of hij veel gelds inoogstte, of niet, wat kon hem dat schelen? Hij

{==686==} {>>pagina-aanduiding<<}
wilde talma toonen, eer talma de wereld verliet; hij wilde, dat er geen hoek in Frankrijk zou zijn, die niet de herinnering zou bewaren aan die zoo welluidende stem, dien zoo edelen blik, dien zoo gepasten hartstogt; hij wilde, dat er geen boer in Frankrijk zou zijn, die niet tot zijnen zoon kon zeggen: Ik heb talma gezien, even zoo als men zegt: Ik heb den Keizer gezien. Hij wist, dat populariteit de vestiging en duurzaamheid van den roem dezer wereld is; hij wist, dat er geene groote talenten bestaan, dan die, welke zich aan allen verstaanbaar weten te maken; hij zou zeer ongelukkig geweest zijn, bijaldien hij verpligt was geweest, zich op sommige dagen te verbergen, ten einde op andere zich met des te meer éclat te vertoonen; zich zeldzaam te maken, om des te grooter te schijnen; de openbare oplettendheid door al die kleingeestige hulpmiddelen van het gemeene Charlatanismus te prikkelen. Hij had den roem lief, en begeerde dien in deszelfs vollen, onbegrensden omvang, in het hooge, in het nederige, rondom zich, overal. Gaarne had hij als Improvisator op markt en straten gespeeld. Hoe dikwijls bleef de goede talma bij die straatvirtuosen staan, die op derzelver hoeken het volk met hun spel en gezang verlustigen! - Paganini was in zijne kunst even zoo groot als talma; maar hij bouwde kunst en roem beide op de ellendigste, geheel valsche berekeningen. Talma's hart niet bezittende, bedacht hij niet, gelijk talma, dat ook zijn talent een haast voorbijgaand en vergankelijk iets was, dat met hem voor altijd vergaan en geene sporen zou achterlaten, even als een welluidende toon, die in de lucht vervliegt. Paganini, een groot Musicus, voor wien vlijt even veel
als natuur heeft gedaan, had zijne kunst met vele ontberingen en pijnlijke moelten betaald. Zijn hoofd had zich lang over zijne viool gebogen, eer het hem gelukte, haar naar zijnen geest en wil te doen spreken, - zóó lang, dat zijn hoofd dien gebogen vorm behield. Zijne ijzeren vingeren hadden lang de snaren gedrukt, eer het hem gelukte, ze zoo welluidend te maken, - zóó lang, dat zijne hand daardoor langer en zoo uitgemergeld werd, alsof zij op de pijnbank gespannen geweest was. Hoeveel genie, maar ook hoeveel geduld was er noodig, om die tours de force zich eigen te maken, thans hem zoo natuurlijk en gemakkelijk! Men bedenke, dat hij niet alleen alles op de vierde snaar alleen speelde, maar herinnere zich,

{==687==} {>>pagina-aanduiding<<}
dat hij zelfs deze vierde snaar met den pink in tweeën verdeelde, en dan op het eene deel derzelve met den strijkstok speelde, terwijl hij op het andere schitterende arpeggio's deed klinken! En hoe geraakte hij tot dat toppunt van volmaaktheid en zuiverheid? Zeker, het moet hem veel gekost hebben! Hij heeft er zijne kindschheid, zijne jeugd en een gedeelte zijns mannelijken leeftijds aan opgeofferd. Toen hij nu eindelijk tot het schier ongeloofelijke meesterschap, dat hem in zijne droomen voor oogen zweefde, was gekomen, toen hij zijn ideaal bereikt had, verbeeld ik mij hem te zien glimlagchen, als zeide hij tot zichzelven: ‘Hoe duur zal mij de wereld mijnen arbeid en mijn geduld betalen!’ En nu begaf hij zich op reis, om in gansch Europa dat wederspannige instrument op woeker te zetten, welks gedweemaking hem zoo zwaar gevallen was.

(Het vervolg en slot hierna.)





Verhaal van een reisje door een gedeelte van Engeland en Wales, in mei 1835 gedaan door drie Nederlanders, en medegedeeld door een' derzelven.

Toen ik in het laatste gedeelte des vorigen jaars een reisje naar Londen deed, bekroop mij, na het merkwaardigste van deze verbazende stad gezien te hebben, de lust, om een' uitstap naar Wales te doen, ten einde ook de heerlijke natuurtooneelen, welke dit gedeelte van Engeland zoo menigvuldig aanbiedt, te genieten; maar eensdeels het vergevorderde jaargetijde, (het was 't midden van October) anderdeels gebrek aan tijd, dat voor den reiziger volstrekte vereischte, beletteden mij zulks, en ik zag mij genoodzaakt, mijne uitstappen uit Londen tot deszelfs omstreken, zoo als Windsor, Richmond, Greenwich, enz. enz. te bepalen. Thans weder eenigen tijd in de groote wereldstad zijnde, besloot ik, met twee Amsterdamsche vrienden, eenige dagen af te zonderen tot het bezoeken van Noord-Wales. Wij gavon de voorkeur aan dit gedeelte, dewijl Zuid-Wales, lager en veel minder bergachtig zijnde, ons niet zoo vele schoonheden beloofde, als wij meenden in het Noorden te zullen aantreffen.

{==688==} {>>pagina-aanduiding<<}

Het was dan op Dingsdag, den 19 Mei 1835, dat wij, des morgens ten 6 ure, Londen verlieten. Wij haddën daags te voren onze plaatsen genomen op de stagecoach de Telegraph, afrijdende aan de Bull and Mouth, een der belangrijkste koets-etablissementen van Londen, ten einde zeker te zijn van goede zitplaatsen, 't welk op eenen togt als die van Londen naar Manchester gansch niet onverschillig is. Tot onze teleurstelling vonden wij des ochtends, aan het posthuis komende, de meeste plaatsen reeds bezet, en moesten ons dus met het overschot vergenoegen. Hier geldt het spreekwoord, ‘die 't eerst komt, 't eerst maalt,’ in volle kracht, en wij prezen om het zeerst de inrigting bij ons te lande, waar elk passagier, het nommer van zijne plaats wetende, zeker is, goed gezeten te zullen zijn. Door de zorg van den Conducteur bekwamen wij echter drie plaatsen bij elkander buiten op, en schikten ons weldra naar deze gewoonte. Het weder, hoewel de ochtend koud was, liet zich vrij gunstig aanzien, en beloofde eenen fraaijen dag. Met het slaan der St. Pauls-klok riep de Conducteur zijn all right! den voerman toe, en terstond snelden wij in gestrekten draf de straten door, en hadden in korten tijd het rookerige Londen achter den rug. De eerste plaats, welke wij kort daarna doorreden, was Finchlane, een allerliefst, welvarend dorp; hierop volgde spoedig het stadje Whetstone, de eerste plaats, waar wij versche paarden kregen. De landstreek, welke wij doorreden, begon meer en meer heuvelachtig te worden; ter wederzijden van den weg verloor het oog zich in de bekoorlijkste valleijen; het heerlijke jeugdige groen droeg niet weinig bij tot verfraaijing der gezigten, en daar wij door uitstekend weder begunstigd werden, zoo was ons genot onuitsprekelijk. Wij
passeerdeu vervolgens Barnet en St. Albans. Hier verwonderden wij ons over de ongeloofelijke snelheid, waarmede de paarden af en versche aangespannen werden; op het horloge ziende, hield zulks hier, gelijk verder op alle wisselplaatsen, nooit langer dan ééne minuut op. Vervolgens kwamen wij door Markgyate, Dunstable, Ockliffe en Wobourne. De weg, welke steeds over heuvelen van meerdere of mindere hoogte geloopen had, voerde ons, eenige mijlen vóór wij laatstgenoemde plaats bereikten, langs het beroemde park van den Hertog van bedford, (vader van johnrussell) Wobourne-Abbey geheeten. De gezigten, welke wij van onze verhevene zit-
{==689==} {>>pagina-aanduiding<<}
plaatsen over den steenen muur, waarmede het gansche park omgeven is, op hetzelve hadden, waren uitmuntend, en bevestigden ten volle al hetgeen wij er vroeger van gehoord of over gelezen hadden. Het behoort tot de uitgestrektste parken van Engeland, en mag, zoo om deszelfs ligging als aanleg, onder de fraaiste gerekend worden. Wij reden vervolgens door Newpoartpagnell, en passeerden weder een uitmuntend park, niet zoo uitgestrekt als het straks genoemde, maar even fraai van aanleg; het is Trigham-park geheeten, en behoort aan den Heer praid, een bankier te Londen, die er zich echter slechts zelden zien laat. Wij passeerden nog eenige kleinere plaatsjes, en kwamen ten elf ure te Northampton, hoofdstad van het Graafschap van dien naam en 66 Eng. mijlen van Londen. Hier werd het ons vergund, een kwartier uurs af te stappen tot het nemen van een ontbijt, hetwelk wij in het hôtel the Angel, waar de koets aankwam, gereed vonden; brood, ham, lamscoteletten, eijeren en kaas, met koffij en thee,
maakten er de hoofdbestanddeelen van uit, en wij betreurden den korten tijd, waarin hetzelve moest genuttigd worden. Na ons, niettegenstaande de groote haast, toch een weinig tegen de vermoeijenissen van den dag gesterkt te hebben, stegen wij weder op. Wij passeerden het grootste en voornaamste gedeelte der stad; dezelve kwam ons zeer oud en gansch niet bevallig voor, doch er heerschte veel levendigheid. Wij kwamen spoedig hierna te Brixwoarth, een uitmuntend gelegen stadje. De landstreek bleef bij aanhoudendheid fraai; alles zag er even welvarend, frisch en vrolijk uit, terwijl hier het met grazend vee als bezaaide weiland eene aangename afwisseling aanbood. Wij passeerden Brixwoarth juist bij het afgaan der beestenmarkt; het gewoel der kooplieden, het geloei der runderen en het vrolijk geblaas van onzen Guard (zoo noemt men hier den Conducteur) deden eene aardige uitwerking. Onwillekeurig maakten wij eene vergelijking tusschen eene Noordhollandsche beestenmarkt en deze; en ofschoon de eerstgenoemde in aantal moet onderdoen, zoo wint dezelve het verre, wat het voorkomen der beesten betreft; over het algemeen waren overal de runderen zwart of rossig van kleur, een groot gedeelte zonder hoornen, klein en mager; alleen in de schapenfokkerij schijnt men hier uit te munten. Menigmaal veroorzaakt de markt van Brixwoarth ongelukken, doordien men de beesten niet, gelijk bij ons te lande, aan palen

{==690==} {>>pagina-aanduiding<<}
bindt, maar hen, de geheele stad door, op eene rij langs de straten slechts los daarheen zet, zoodat er ter naauwernood plaats voor een rijtuig overblijft. Wij hadden gelegenheid, om de handigheid van onzen koetsier te bewonderen, die in vollen galop met zijne vier jeugdige paarden er flink doorheen reed. Vervolgens passeerden wij Markgate-Harborough, Kipsworth, Great-glenn, Oadby, en kwamen te Leicester, hoofdstad van het Graafschap, 98 mijlen van Londen, aan. Leicester eene zeer onde stad zijnde, verwonderden wij ons over het aantal wijken, allen met het kenteeken der frissche jeugd voorzien. Onze Guard helderde het ons echter spoedig op, ons verzekerende, dat Leicester in de 4 of 5 laatste jaren ongeloofelijk in bloei was toegenomen en nog toeneemt, zoodat men in den geheelen omtrek steeds nieuwe straten bouwt. De voornaamste bron van bestaan is de steenkolenhandel, en wij zagen ook ontelbare vrachtwagens, met dit voortbrengsel beladen, de stad doorkruisen. Al verder kwamen wij door Belgrave, Mountsorrel, Loughborough en Kegworth, allen plaatsjes van geen bijzonder aanbelang. Wij zagen hier voor het eerst weder een riviertje, namelijk de Shore; hetzelve doorfnijdt de landstreek in velerhande rigtingen, en geeft door deszelfs vrolijk gekabbel eene nieuwe bekoorlijkheid aan dit bevallige oord. Eindelijk bereikten wij Derby, aan de rivier de Tritt. Even vóór wij deze plaats binnenreden, passeerden wij de goederen van den Graaf van harrington, een Pair van Engeland, die, met eene Actrice gehuwd zijnde, meestentijds het gewoel der hoofdstad ontvliedt, en zich geheel aan de belangen zijner onderhoorigen toewijdt. Het
gedeelte der goederen, door ons doorgereden, zag er dan ook zeer bloeijend uit, en aan de vrolijke aangezigten der landlieden konden wij duidelijk zien, dat wij geene Iersche of Duitsche, door hunne landheeren uitgezogene, boeren voorhadden. - Te Derby stapten wij weder eenige oogenblikken af. Ik had vroeger den Guard gevraagd, waar wij zouden middagmalen. ‘Nergens,’ had de man mij geantwoord; ‘wij hebben geen tijd te verliezen.’ Bij het naderen der stad zeide hij mij echter, er wat langer te zullen toeven, en ik verheugde mij reeds met eene welbereide tafel. ‘Hoe lang wel?’ vroeg ik hem. ‘Five minutes exactly,’ antwoordde de vent met een droog gelaat. Weg waren mijne gedroomde soepen, roastbeefs en pies, en ik dacht niet anders, of wij zouden weder even hongerig

{==691==} {>>pagina-aanduiding<<}
deze plaats verlaten als wij dezelve binnenkwamen; hierin bedroog ik mij echter; naauwelijks van den wagen afgestapt, werden wij door eene allerliefste kasteleinesse letterlijk de herberg ingeduwd, op stoelen nedergezet, en met eene allesovertreffende gedienstigheid onze borden met vleesch en groenten overladen; wat er meer op de tafel was, liet de tijd niet toe te zien, veel min om het een of ander te vragen. Een weinig gesterkt verlieten wij te spoedig deze plaats van verkwikking, en bereikten weldra het schoonste gedeelte van onzen togt voor dien dag; wij naderden Ashborn. Nadat de weg ons een' geruimen tijd langs eene zachte helling opwaarts gevoerd had, lag plotseling het fraaije stadje Ashborn in eene vallei aan onze voeten; voor ons uit verhieven zich de zeer hooge en fraai begroeide heuvelen van Staffordshire; ter wederzijden van den weg hadden wij de heerlijkste gezigten door de valleijen van het beroemde Derbyshire. De avond begon te vallen; de ondergaande zon verspreidde een heerlijk licht over de ons omringende voorwerpen, en in de natuur was alles doodstil; alleen hoorden wij het gelui der kerkklok uit de diepte voor ons. Nooit vergeet ik het indrukwekkende van dit gezigt. Onze Guard, een Staffordsman van geboorte, glinsterde van genoegen, toen hij onze verrukking bemerkte, en ontwaakte plotseling uit den slaperigen toestand, waarin hij bijna den ganschen dag geveinsd had te verkeeren. ‘Yes,’ riep hij onderscheidene malen uit, ‘is not that beautiful?’ Hij wees mij hierop met den vinger eene witte streep, welke zich langzaam door het groen van den zich aan de overzijde van Ashborn bevindenden Staffords three-mile-hill (dus genoemd naar deszelfs hoogte) naar boven kronkelde, als zijnde het pad, langs hetwelk wij ons verder te begeven
hadden. Gaarne hadden wij ons op dit heerlijke punt langer opgehouden; maar de tijd dreef ons voort, en in vollen galop, met gesjorde wielen, ging het de hoogte af, tot dat wij beneden in het midden van Ashborn stilhielden; hier werd de wagen een weinig in deszelfs loop gestuit door het onder de wielen werpen van half ronde stukken hout, welke hunne uitwerking niet misten, maar juist geen aangenaam gevoel aan de passagiers veroorzaakten. - Ashborn is een lief landstadje, echter zonder eenige andere belangrijkheid dan deszelfs ligging, om welke de plaats dan ook zoo beroemd is, dat zich duizenden van reizigers jaarlijks daarheen begeven tot het genieten van de

{==692==} {>>pagina-aanduiding<<}
heerlijkheden, welke de natuur hier zoo ruimschoots aanbiedt. Wij kregen nu weder versche paarden, en wel zes, omdat de steilte van den te passeren Staffords-heuvel het overtrekken met vier paarden ondoenlijk maakt. Stapvoets ging het opwaarts, hetgeen ons regt welkom was; wij genoten alzoo het uitmuntende gezigt andermaal, en wel ruim een half uur; men kan dus nagaan, dat de hoogte van dezen heuvel vrij belangrijk moet zijn; onze Guard verzekerde ons, dat dikwijls in de laatste dagen van de maand Mei de top van denzelven nog met sneeuw bedekt is. Met de gewone snelheid rolde de wagen eindelijk de hoogte weder af, en met eenen tooverslag was het alsof wij ons in een geheel ander land bevonden; boomen, vee, huizen, alwat naar vruchtbaarheid geleek en wat het vorige tooneel zoo veel luister had bijgezet, waren verdwenen, en de gansche natuur scheen als uitgestorven; de grond bestond grootendeels uit lijmsteen, en was, volgens den Guard, ‘good for nothing.’ Hier en daar zagen wij enkele hutten van arbeiders, zeer verspreid in de door de heuvelen of liever bergen (*) ingeslotene vlakten liggende; de landelijke eigendommen dezer menschen zijn, even als bij ons door slooten, door muren, ter hoogte van 3 à 4 voet, van los opeengestapelde steenen, afgedeeld; deze doorkruisen in alle rigtingen het land, en leveren, zoo geen fraai, ten minste een vreemd en aardig gezigt op. Wij reden eenige uren door deze zonderlinge en wilde streek, en bereikten vervolgens Leak,
de laatste plaats van eenig aanbelang, welke wij op onzen togt naar Manchester te passeren hadden. Leak is eene vrij uitgebreide stad, heerlijk gelegen en in een' zeer fraaijen stijl gebouwd. Juist kwamen wij dezelve door, toen er kermis was; deze scheen bijna eveneens ingerigt als bij ons; wij zagen er een paar spellen, verscheidene kramen enz., en de jeugd van Leak vermaakte zich met het vrolijke carroussel-rijden. Na weder versche paarden bekomen te hebben, ijlden wij, zoo mogelijk met nog grootere snelheid, naar het doel onzer reize voor dien

{==693==} {>>pagina-aanduiding<<}
dag; het was vrij donker, en er begon een hevige wind op te steken; wij bemerkten nu ook de schaduwzijde van de plaatsen buitenop, maar het genot van den ganschen dag deed ons deze laatste uren met geduld dragen. Ten half twaalf kwamen wij tè Stockport, eene fabrijkstad, als 't ware door Manchester ingeslokt. Men komt niet meer tusschen uit de huizen, en bemerkt niet, waar de eerste plaats eindigt of de tweede begint, even gelijk zulks het geval is met Finchlane en andere plaatsen in den omtrek van Londen. Eindelijk juist te middernacht reden wij Manchester binnen, en stapten af in het logement the Star, in het midden der stad gelegen. Zoo hadden wij in éénen dag eenen weg afgelegd van 198 Eng. mijlen (63 Holl. uren), hadden 27 malen van paarden gewisseld en 6 malen van koetsier (alleen de Guard blijft den wagen steeds bij); alles was zoo gemakkelijk en aangenaam ingerigt, dat wij ons, den afstand in aanmerking nemende, bijna niet vermoeid bevonden; de vracht met dezen wagen is niet te hoog, maar dezelve wordt aanmerkelijk bezwaard door de fooijen, welke bijna eene verpligting geworden zijn, en waarvoor men van velen niet eens het ‘ik bedank u’ hoort: aan elken voerman, namelijk, geeft elke passagier eenen Eng. schelling, en aan den Guara gaven wij voor drie passagiers 9 schell., dat is f 5 40 Holl., en de man was nog maar ter naauwernood tevreden. Een goed vuur, hetwelk wij in de algemeene kamer van ons hôtel aanvonden, kwam ons regt van pas; hetzelve, vereenigd met het gebruik van eene fiksche kom punch, verwarmde onze eenigzins verstramde ledematen geheel, maar deed ons ook te spoediger naar het dons verlangen, hetwelk wij bij onze aankomst in oogenschouw genomen hadden, en reeds ten een ure bevonden wij ons allen gerustelijk in de armen van
morpheus. Den volgenden morgen bemerkten wij spoedig, dat het fraaije weder van den vorigen dag plaats gemaakt had voor regen en wind. Dit, gevoegd bij de geweldige en onbeschrijfelijke massa rook, welke de stad te allen tijde overdekt en gestadig in een' digten nevel hult, maakte het verblijf hier verre van aangenaam. Wij besloten dus, slechts de voornaamste straten der stad en ééne of twee fabrijken in oogenschouw te nemen, en hierna onzen togt hoe eer hoe beter voort te zetten. Onder de merkwaardige gebouwen, welke wij aantroffen, behoort in de eerste plaats het gasthuis vermeld te worden. Hetzelve ligt in het midden der stad, is

{==694==} {>>pagina-aanduiding<<}
omringd door eene breede gracht, en in een' voortreffelijken modernen stijl gebouwd, hebbende meer het voorkomen van een paleis, dan van eene verpleegplaats van behoeftige zieken. In het centrum van den gevel is een uitmuntend uurwerk geplaatst, hetwelk den naam van regulator bekomen heeft, doordien men sinds ettelijke jaren alle klokken van Manchester naar dit regelt. Verder zagen wij het stadhuis, de Italiaansche Opera, en een groot gebouw, alleen ingerigt voor nationale tentoonstellingen; de Lancastersche school konden wij niet te zien krijgen. Voor het overige levert de stad niets bijzonder merkwaardigs op, en slechts het verbazende aantal fabrijken van allerlei aard maakt dezelve ten hoogste belangrijk. Inderdaad, de nijverheid heeft hier eene hoogte bereikt, welke men overal elders te vergeefs zoeken zal. Gansche straten zijn huis aan huis met stoommachineriën opgevuld; de ontzaggelijke massa's stoom en rook, welke door derzelver schoorsteenen luchtwaarts gevoerd worden, verdonkeren de stad zoodanig, dat het iets zeer gewoons is, tot op het midden van den dag het gaslicht, zoo op de straten als in de winkels, te zien branden; deze laatsten zijn van geen bijzonder aanbelang, de magazijnen daarentegen van ontzettende uitgestrektheid. Jaarlijks wordt Manchester vergroot; jaarlijks rigten de onmetelijk rijke Engelschen er nieuwe fabrijken op. Wie geen verbazend kapitaal beschikbaar heeft, kan er niet aan denken; maar die in het bezit van zulk een aanzienlijk vermogen zijn, schrikken ook niet terug voor de zorgen, de werkzaamheden en de gevaren, welke deze uitgebreide etablissementen zonder twijfel in ruime mate met zich voeren. Op dit punt mag men de Engelsche natie veilig tot een voorbeeld stellen, dat aller navolging waardig is. - Wij begaven ons eindelijk met een omnibus (welke soort van rijtuigen hier, even als te
Londen, de stad doorkruisen) naar den spoorweg, met oogmerk om met den eerstrijdenden stoomwagen naar Liverpool te vertrekken. Wij kwamen zoo tijdig aan het kantoor, dat wij vóór ons vertrek den aanleg van den weg zelven op ons gemak konden opnemen. Eene beschrijving van dit meesterstuk van menschelijk vernuft te geven, is mijn oogmerk niet; dit zoude ook mijn bestek te buiten gaan. Wie er zich een goed denkbeeld van wenscht te vormen, schaffe zich het werkje van den Heer van houten aan, die zich de moeite gegeven heeft, er eene uitgebreide en naauwkeurige beschrijving van te geven. Des

{==695==} {>>pagina-aanduiding<<}
namiddags ten twee ure namen wij onze plaatsen in een' der snelwagens; deze zijn enkel voor passagiers, en doen den togt in 1½ uur; terwijl andere, voor vrachtgoederen tevens geschikt, twee uren onderweg zijn. De snelheid, waarmede wij voortgingen, gaat alle beschrijving te boven; het is niet mogelijk, de zich nabij bevindende voorwerpen te onderscheiden, en slechts die op een' verwijderden afstand gelukte het ons te onderkennen; op de helft van den weg stopte de wagen een oogenblik, en werden ons door de bedienden uit een fraai, korteling hier opgerigt hôtel eenige ververschingen aangeboden. Terstond hierna ijlden wij weder, met zoo mogelijk nog grootere snelheid, voort, en ontmoeteden kort daarop den wagen, van Liverpool afkomende; dit had iets schrikwekkends; het geraas en de zuiging der lucht deden bij ons voor een oogenblik geene aangename gewaarwording ontstaan; maar met de snelheid des bliksems was alles voorbij, niettegenstaande het eene reeks van 17 groote vrachtwagens was, welke naar Manchester voortstoomde. (Wij hoorden zulks naderhand te Liverpool; want op het oogenblik zelf te zien, wat ons passeerde, laat staan de wagens te tellen, was onmogelijk.) Ten half vier ure bereikten wij den grooten tunnel voor Liverpool. De weg, welke ons een' geruimen tijd tusschen loodregte rotsen had gevoerd, liep nu onder dezelve door; de stoomwagen werd hier afgespannen, en aan de koetsen groote touwen gehecht, welke den ganschen onderaardschen weg doorloopen over ijzeren katrollen, aan deze zijde van den ingang weder te voorschijn komen, en opgevat worden door eene hier gebouwde stoommachine, welke, de touwen opwindende, ons met vrij groote snelheid door den gang henen voerde. Deze gang is overigens zeer rijkelijk met gas verlicht, 't welk ons ten minste eenige vergoeding voor het gemis van het zonlicht verschafte. Bij het inkomen van
Liverpool vonden wij weder omnibussen gereed, om de passagiers naar hunne logementen te brengen; ons was Waterloo-hôtel aanbevolen; wij begaven ons daarheen; met klokslag van 4 ure waren wij in deszelfs algemeene kamer, en hadden dus juist in twee uren eenen afstand van 34 Eng. mijlen afgelegd.

(Het vervolg hierna.)





{==696==} {>>pagina-aanduiding<<}

Bijdrage tot de kennis van het karakter der Engelsche radicalen.

Dat de Engelsche Radicalen, niet voldaan met de van tijd tot tijd reeds ingevoerde hervormingen in de aloude inrigtingen, met steeds grooter hevigheid voortgaan in hunne pogingen, om bijna al het bestaande omver te werpen, en met verbittering strijd voeren tegen allen, die hen in hunne dolle vaart willen beteugelen, en wel met des te grooter onbeschaamdheid, naar mate deze hunne tegenstanders hooger rangen bekleeden, is algemeen bekend. Onder degenen, die in hunne ongenade deelen, bekleedt de tegenwoordige Koningin adelaïde, geboren Prinses van Saksen-Meiningen, eene voorname plaats; ten bewijze waarvan, en tevens van de uitgestrekte vrijheid, tot losbandigheid opgevoerd, die de Engelsche drukpers geniet, een brief kan strekken, in April van dit jaar, kort na den val van het Ministerie peel, en vóór de herstelling van het Kabinet, in het Zondagsblad Weekly Dispatch opgenomen en aan die Vorstin gerigt, waarvan wij hier een gedeelte laten volgen, dat inzonderheid berekend is, om den geest te kenschetsen, door welken hij is ingegeven:
‘Aan de Koningin. - Mevrouw! De eerbied en onderdanigheid jegens hunne Koninginnen, van welke de Europeanen vroeger doordrongen waren, en die zelfs de Aziaten en Afrikanen somtijds verbaasden, hebben in Engeland opgehouden. Eene der voornaamste oorzaken hiervan ligt in de barbaarsche en onzinnige wet, die onze Vorsten, op eene tirannieke wijze, van het gevoel voor de inboorlingen des Lands vervreemdt, en hen dwingt zich met buitenlandsche Vrouwen in het huwelijk te verbinden, welke, in hare grondbeginselen en zeden, in hare denkwijze en geheele bestaan, weinig of niets met de Engelsche Natie gemeen hebben. Of is het niet bewezen, dat de uitlandsche Vrouwen, die onze Vorsten naar Engeland hebben overgebragt, om later Koninginnen over een vrij en zedelijk Volk te zijn, zeer weinig gedaan hebben om achting te verwerven, zoo min voor haar persoonlijk karakter, als voor dat van den rang, dien zij bekleedden?
Het aanstootelijkste van alles, wat voor het Britsch ge-
{==697==} {>>pagina-aanduiding<<}
voel aanstootelijk kan zijn, is eene Koningin, die zich met de politiek bemoeit. De teederheid en eerbied, de aan dweeperij grenzende geestdrift, welke den Man voor de Vrouw bezielen, zal den Engelschman steeds verpligten de Vrouw van de Koningin af te scheiden; derhalve spreek ik tot Uwe Majesteit alleen in deze laatste betrekking. Wanneer het publiek niet op de schandelijkste wijze door het gerucht is misleid geworden, dan is het inzonderheid, indien niet enkel en alleen, Uwe Majesteit, aan welke het Volk den smaad, de schande, de krenking moet wijten, dat onlangs het roer van Staat in handen der Tory-parij gesteld is; van eene bende politieke misdadigers, van eene zamengeraapte menigte kleine en grootere roovers, die zich met den openbaren roof behangen, en, om zich dien te verzekeren, alle beginselen van eigendom en maatschappelijk verdrag zoozeer verdraaid en verward hebben, dat een groot gedeelte des Volks thans duchten moet, dat alle eigendom in gevaar verkeert, en zich inbeeldt, dat het éénige middel, om het te behouden en te beschermen, in voortdurende onderwerping aan de heerschappij der Tories en in eerbied voor hunne misbruiken gelegen is. Dit kwaad wijt het Volk aan Uwe Majesteit, en gij hebt het in zijne meening bevestigd, door u te omringen van Mannen, wier éénige onderscheiding daarin bestaat, dat zij voorname leden zijn der bij hetzelve zoo zeer gehate partij. Is dit voegzaam? Is dit wijs?
Een welsprekend Schrijver, de populairste en meest geliefde van den dag, (*) heeft eene welwillende poging aangewend, om het gedrag van Uwe Majesteit te vergoelijken. “Ik ben,” zegt hij, “als man van eer, te ridderlijk gezind, om aan Vrouwen dwalingen te laste te leggen, die men naauwelijks in haar vooronderstellen kan, en van wier gevolgen zij zich ongetwijfeld geen regt denkbeeld vormen. Veeleer stel ik mij voor, dat, wanneer de Gemalin des Konings of het vrouwelijk gedeelte zijner familie werkelijk eenigen invloed op de staatsaangelegenheden uitoefent, de drijfveer daarvan geene andere is dan eene liefderijke deelneming in den Koning en de zorg voor zijne waardigheid. De inzigten der Vrouw zijn noodwendig binnen een' engen kring beperkt. Zelfs in de lagere standen der maatschappij is de Vrouw angstig bezorgd voor de belangen desgenen, met

{==698==} {>>pagina-aanduiding<<}
wien zij verbonden is; en dit zet niet zelden aan haar oordeel eene ziekelijke ijverzucht bij, zoodra hun luister of hunne magt slechts in het geringste schijnen af te nemen. Het denkbeeid, dat de troon eens Monarchs te vaster staat, naar mate hij sterker aan zijne voorregten gehecht blijft, is eene dwaling, het vrouwelijk geslacht als aangeboren.” - Dan, die voorvechter Uwer Majesteit schokt den troon in zijne grondvesten! Derhalve moet het Britsche Volk een slecht bestuur, eene verkwistende staatshuishouding, slechte wetten, een onzeker eigendom en onderdrukte hervormingen, met één woord een Tory-Gouvernement hebben of gedurig met een Tory-Gouvernement bedreigd worden, omdat een Koning onder den invloed eener Vrouw staat, omdat het in den aard der Vrouw ligt, hare gedachten binnen een' engen kring te beperken, omdat hare denkbeelden van de koninklijke voorregten eene aangeboren dwaling van het vrouwelijk geslacht zijn! Moet Uwe Majesteit op deze wijze verdedigd worden?
Indien Uwe Majesteit kinderen had, dan zouden zij het Engelsche Volk jaarlijks zestigmaal de som gekost hebben, waarmede Amerika zijnen Eersten Staatsman bezoldigt. Maar zelfs nu, de voordeelen medegerekend, welke eene Koninginlijke van Engeland geniet, zal de geduldige Engelschman u jaarlijks ten minste dertigmalen meer betalen, dan hetgene veertien millioenen onzer Amerikaansche afstammelingen voor de handhaving van den besten Regeringsvorm uitgeven. De gedachte, dat eene Vrouw, dat zelfs eene Inboorlinge, dat zelfs eene Vrouw van talenten het Amerikaansche Volk zou vermogen te benadeelen, of invloed uitoefenen op de aangelegenheden van den Staat, zou dat wijze en fiere Volk even belagchelijk toeschijnen, als dat de President alle openbare aangelegenheden naar het harder of zachter koken van zijn theewater wilde beslissen. Laat Uwe Majesteit derhalve erkentelijk zijn voor de dwaze verspilling, met welke het Engelsche Volk de vruchten van zijnen zuren arbeid aan uwe voeten heeft geworpen; en moet of wilt gij u, het koste wat het koste, middellijk of onmiddellijk, met openbare zaken bemoeijen, zoo vereenig uwe inzigten met die des Volks, en neem het vermoeden weg, dat gij in verbond staat met eene partij, die ieder Engelschman, wanneer hij de taal zijns harten spreekt, met den naam eener bende misdadigers bestempelt, die alleen de

{==699==} {>>pagina-aanduiding<<}
gansche schuld van alle onheilen dragen, welke ooit dit Land getroffen hebben.’ - Publicola.
Wie is deze Publicola? Een der talrijke onbekenden, die zich door de uitgevers der dagbladen hooge sommen laten betalen, om ze met soortgelijke artikelen te vullen, gelijk verzekerd wordt dat voor bovenstaanden brief, door de redactie der Weekly Dispatch, twintig guineas besteed zijn.
En wat heeft Koningin adelaïde na het lezen van dezen brief gezegd? Zulks weet de steller van dit stuk niet; maar wel, dat hij haar, twee dagen nadat die in het licht was verschenen, in de Diergaarde heeft zien wandelen, en een zeer opgeruimd gelaat vertoonen; dat het Volk, gedurende zijn verblijf in Engeland, geene gelegenheid liet voorbijgaan om haar en den Koning te zien en aan beide zijne gehechtheid te betoonen.
Overigens is het in Engeland niets zeldzaams, dat men zich hoogst vrijmoedig over den Koning en de Koningin uitlaat, en alles vertelt en beoordeelt, wat tot hunne huishouding betrekking heeft. Toen Sir r. peel in November des vorigen jaars tot Eersten Minister benoemd was, liet zich zekere galloway, in eene groote bijeenkomst, onbewimpeld dus uit: ‘Ik ontzeg den Koning zijn voorregt niet, om zijne Ministers naar welgevallen te bemoemen en te ontslaan; hij bezit het: maar het Volk slaat het gebruik gade, dat hij er van maakt. De verantwoordelijke Ministers handelen in naam van den onverantwoordelijken Koning, en deze blijft Koning, zij mogen goed of verkeerd handelen. Wie wint er bij, wanneer zij goed, - wie verliest er bij, wanneer zij verkeerd handelen? Het Volk en altijd alleen het Volk. Wiens belangen zijn derhalve in de verandering van Ministers meer betrokken, die des Konings of die van het Volk? Ongetwijfeld die des Volks! Derhalve moge de Koning het regt hebben te zeggen: “dezen of dien wensch ik tot Minister;” het Volk heeft het regt te zeggen: “dezen willen wij tot Minister;” en het ware ontzettend, indien de zaak omgekeerd ware, want dan lag het welzijn des Volks in de hand des Konings alleen. En welken waarborg hebben wij? In mijnen leeftijd zijn er drie Koningen geweest: de eerste is krankzinnig geworden; de tweede was een zwierbol; de derde is een wankelende rietstaf!’
Deze voorbeelden, uit honderde van soortgelijke gevallen, mogen ten bewijze strekken, dat eerbied voor den Koning, de

{==700==} {>>pagina-aanduiding<<}
Koningin en het Koningschap, en elke diepe vereering van alles, wat daarmede in verband staat of daaraan zijn aanwezen te danken heeft, met het karakter der Engelschen, vooral zoo als het zich in onze dagen vertoont, niet naauw verwant is. Nogtans, - en dit is in dit alles de zonderlingste schijnstrijdigheid, - waar wordt wel de naam, de persoon, de familie des Konings dieper, men zou bijna zeggen met meer naauwgezetheid van geweten gehuldigd, dan juist in datzelfde Engeland? Toen de Hertog van Glocester, Neef des tegenwoordigen Konings, gestorven was en het Hof den rouw had aangenomen, scheen ieder bemiddeld inwoner van Londen een bloedverwant verloren te hebben. De mannen droegen zwart krip om hunne hoeden; de vrouwen gingen van het hoofd tot de voeten in het zwart gekleed, en die in gekleurde kleederen in een gezelschap verschenen ware, zou welligt het verwijt gehoord hebben, dat hij geen rouwkleeding betalen kon. Zoo dikwijls zich een aantal vrienden tot een klein, of de deftige inwoners eener gansche stad tot een groot gezelschap vereenigd hebben, - al bevinden zich daaronder eenigen, ja somtijds velen, die, wanneer zij in het openbaar als redenaars optreden, even zoo spreken als galloway en zijns gelijken, - dan is het tafelkleed naauwelijks weggenomen en zijn er nieuwe flesschen en schoone glazen aangebragt, of de Gastheer en de verkozen Voorzitter zeggen: ‘the King!’ en allen staan op, allen drinken met stillen eerbied op 's Konings welzijn. Hem, den eersten in den Staat, komt het eerste glas, de eerste toast toe. (*) Wie nooit getuige was van de plegtige stilte, die op deze twee korte, maar eene der schoonste kroonen der wereld insluitende woorden volgt, heeft nooit de eenvoudig schoonste uitdrukking der echte verkleefdheid gehoord. (†) De

{==701==} {>>pagina-aanduiding<<}
persoon des Konings is heilig; hem geldt dus de eerste dronk: maar hij kan daden verrigten, die over de welvaart of het onheil van een groot en magtig Volk beslissen; en daarom is, naar hunne wijze van denken, aan ieder individu van dat Volk een vrijmoedig, openlijk, onbelemmerd oordeel over deze daden geoorloofd. Hoe opmerkelijk en schijnstrijdig het zijn moge, den persoon en de familie des Konings hoogvereerd en nogtans zijne daden aan de strengste kritiek onderworpen te zien, zoo laat zich zulks eenigermate daaruit verklaren, dat de Engelschman zich, door den aard der staatsregeling, er aan gewend heeft, den persoon van de zaak af te scheiden, en den Koning eensdeels als den Vertegenwoordiger des Volks, anderdeels als deszelfs Eersten Dienaar te beschouwen.





Iets, over de, in een gedeelte van Noordholland, thans heerschende koortsen. Door W. Egeling, Med. Doct. te Haarlem. (*)

Sedert eenige weken heerschen, in een gedeelte van Noordholland, epidemische najaarskoortsen. Ook hier en in den omtrek zijn die zeer menigvuldig. Meestal zijn het blijkbaar tusschenpoozende koortsen, met duidelijke aanvallen en koortsvrije tijdperken; terwijl zij dan óf geenerlei bijzonder karakter aannemen, óf een eenigzins galachtig aanzien hebben; waarbij het mij, in beide gevallen, opmerkelijk voorkomt, dat het bij tusschenpoozende koortsen gewone bezinksel in de urine zelden wordt aangetroffen. Doch somtijds is de ziekte van meer aanbelang; zij is dan dikwijls min of meer bedriegelijk van aard en van ongewoon beloop. In dit geval neemt zij den vorm aan van eene aanhoudende koorts, en gaat daarbij soms met gastrische of bilieuse verschijnselen vergezeld. De zieke is dan nooit vrij van koorts, en deze remitteert slechts, intermitteert nimmer. De remissie zelve is soms bijkans onmerkbaar; en alleen door een naauwkeurig

{==702==} {>>pagina-aanduiding<<}
onderzoek ontdekt men, dat er zich, dagelijks, of om den anderen dag, eene verheffing opdoet, die óf door rillingen en daarop volgende vermeerdering van alle toevallen zich kenbaar maakt, óf, zonder zoodanige huiveringen, alleen door een' snelleren pols, meerdere benaauwdheid, hoofdpijn enz. wordt opgemerkt. Deze verheffingen zelve houden niet altijd een geregeld beloop, en komen nu vroeger dan later dan de voorafgaande; hare regelmaat verloopt zelfs wel geheel. In het begin der ziekte zijn de verheffingen duidelijk, of is de koorts zelfs blijkbaar eene tusschenpoozende; terwijl vervolgens het vrije tijdperk allengs minder duidelijk wordt, en de koorts-aanval in eene koorts-verheffing ontaardt. In sommige gevallen hebben hierbij geene galachtige verschijnselen plaats; in andere, daarentegen, vindt men eene geelachtige kleur van het aangezigt, volslagen afkeer van voedsel, geelachtig beslagen tong, bitteren smaak, walging, eene enkele maal brakingen, soms zelfs spruw, en meestal eene donkerkleurige urine. In één woord, de zieke vertoont het beeld eener aanhoudende remitterende koorts, het zij van eenvoudigen aard, hetzij gastrisch of bilieus.
Deze ziekte is nogtans, naar mijne gedachten, meestal geene ware aanhoudende remitterende, noch gastrische of bilieuse koorts. Het is inderdaad eene tusschenpoozende; doch met zoodanige verlengde paroxysmen, dat de eene niet geeindigd is, vóór dat de andere aanvangt. Naar het wezen is het eene f. intermittens, naar den vorm eene f. continua remittens. En wat betreft de gastrische verschijnselen, deze houde ik, meestal, voor louter symptomatisch; terwijl de schijnbaar bilieuse toestand niet het wezen der ziekte uitmaakt, noch de oorzaak der koorts is, maar alleen als een bijkomend verschijnsel, of wel als het gevolg van deze, moet beschouwd worden.
Dit een en ander blijkt, mijns inziens, vrij duidelijk. Vooreerst, uit het heerschend karakter der epidemische koortsen, dat blijkbaar intermitterend is. Ten andere, uit de wijze, waarop de bedoelde aanhoudende koorts meestal uit eene tusschenpoozende ontstaat en in eene aanhoudende ontaardt. Ten derde, uit het van zelf verdwijnen der gastrische verschijnselen, zoodra de koorts is weggenomen, zonder dat losmakende, noch braak- of purgeermiddelen daartoe gebruikt zijn; terwijl ook, bij het vrijwillig of door kunst verwekte braken, zeldzaam zuivere gal wordt uitgeworpen, maar het

{==703==} {>>pagina-aanduiding<<}
opgegeven vocht meestal bestaat uit den genoten' drank, met een weinig slijm of geringe hoeveelheid gal vermengd. Eindelijk blijkt het boven gestelde vooral uit de gelukkige en allervoorspoedigste genezing door het gebruik van het specifiek middel tegen tusschenpoozende koorts.
De spoedige genezing toch der bedoelde koortsen door middel der sulphas chin. is mij, tot hiertoe, in geen enkel geval mislukt. In het begin der epidemie was ik wel eenigzins huiverig, bij zoo schijnbare contra-indicatie, dit middel toe te dienen; maar het vermoeden, dat ik eigenlijk met eene f. intermittens te doen had, bragt mij spoedig tot dat besluit, en gaf mij hoop op een' gelukkigen uitslag; waarin ik niet werd teleurgesteld. Ik zag de koortsverheffingen spoedig minder worden, en weldra geheel ophouden; terwijl alle ziekteverschijnselen, tegelijk met de koorts, allengs verdwenen, en weldra voor het aangenaam gevoel van terugkeerende gezondheid plaats maakten. Eenig schadelijk gevolg van het middel heb ik nimmer opgemerkt. En moge dan al de koorts naderhand recidiveren, zij zal spoedig voor het beproefde middel wijken; terwijl het mij nog zeer twijfelachtig voorkomt, of deze recidiven, in het algemeen, meer plaats hebben na het gebruik van dit middel, dan daar, waar de koorts zonder hetzelve, door natuur of kunst, genezen is.
Meestal geef ik gr. 8, in eens, of in 2 à 3 giften verdeeld, gedurende de remissie.
Niet alleen in die gevallen, waar, niettegenstaande het schijnbaar gastrisch karakter der ziekte, een middel, dat de koorts stuit, uit hoofde van de hevigheid en het aanhouden der koorts, hoogst welkom is; niet alleen in die gevallen geef ik het koortsverdrijvend middel, maar ook bijkans in alle zuiver intermitterende koortsen, het zij die al of niet een gastrisch aanzien hebben; en even als bij de genoemde aanhoudende, zoo heb ik ook bij de tusschenpoozende de bewuste verschijnselen tegelijk met de koorts zien verdwijnen, en tot nog toe daarvan geenerlei onaangenaam gevolg bespeurd.
In het voorbijgaan merk ik hier aan, dat ik, meestal gewoon zijnde, ook in andere epidemiën van gewone zuivere intermitterende koortsen, spoedig het specifiek koortsverdrijvend middel toe te dienen, mij niet herinner, daarop ooit eenig ongunstig verschijnsel te hebben zien volgen.
Het spreekt van zelf, dat er altijd voor behoorlijke, en

{==704==} {>>pagina-aanduiding<<}
naar omstandigheden soms zeer ruime, stoelontlastingen gezorgd wordt.
Ik voeg hier wel uitdrukkelijk bij, dat al het gezegde slechts in het algemeen, en van de thans alhier en in den omtrek heerschende koortsen, geldt; hoezeer ik vooronderstel, dat deze niet veel zullen verschillen van die, welke tegenwoordig in de overige streken dezer Provincie worden aangetroffen. Ik ontken niet, dat er uitzonderingen kunnen plaats hebben. Zoo heb ik zelf een paar malen gezien, dat de koorts meer zuiver galachtig was, en door het overvloedig braken van gal of zeer ruime stoelontlastingen genezen, of althans in hare kracht gebroken werd. In zoodanige gevallen, en ook in die, waar, van het begin der ziekte af, volstrekt geene intermissie of periodieke remissie mogt te bemerken geweest zijn, durf ik het bedoelde middel niet aanraden. Ik wil derhalve hiermede ook volstrekt niet het gebruik van het in f. interm. specifiek werkend geneesmiddel hebben aangeprezen in de gewone f. continuae, van welken aard dan ook, daar het in deze, naar mijne gedachten, doorgaans nutteloos, zoo al niet schadelijk, is.
Ik kan dit geschrijf niet eindigen, zonder te zeggen, dat ik huiverig geweest ben, deze opmerkingen aan het geneeskundig publiek, in dit Tijdschrift, mede te deelen. Het kan toch den schijn hebben, als vond ik er behagen in, anderen eenig onderrigt te geven omtrent de behandeling der bedoelde koortsen. Ik zou het dan ook niet gewaagd hebben, dien schijn op mij te laden, ware het niet, dat het mij, uit gesprekken met andere Geneeskundigen, en uit menige ondervinding, vooral op het platte land, herhaalde malen gebleken is, dat de behandeling van velen zeer afwijkt van die, welke ik, bij ondervinding, zoo heilzaam heb bevonden. Alleen de gedachte, dat de mededeeling van het bovenstaande misschien niet geheel onnut zou zijn, heeft mij daartoe kunnen doen besluiten; en het is ook daarom, dat ik hiertoe dit zoo algemeen gelezen Maandschrift heb verkozen, hetwelk het licht zal zien, waarschijnlijk vóór dat de epidemie zal geëindigd zijn; hoezeer zulks, mijns achtens, anders beter in een eigenlijk Geneeskundig Tijdschrift zou gevoegd hebben.

20 October.





{==705==} {>>pagina-aanduiding<<}

Hymne aan den mensch.


Zal 'k, edel wezen! u ter eer den lofzang zingen? 
Het evenbeeld van God, den Schepper aller dingen, 
In u erkennen, die, bleeft gij uwe afkomst waard', 
De tolk van Zijne liefde en zorg moest zijn op aard'? 
Of zal 'k met weemoed uwe oorspronkelijke grootheid 
Aanschouwen? of het zien, door welke ondankbre snoodheid 
Ge uw' adel eens verloort? Zal 'k Isrels Harpenaar 
Thans volgen, die 't vermeldt, hoe ge, aan der Englen schaar 
Vermaagschapt, en tot eer en heerlijkheid gestegen, 
Een' weinig mindren rang dan de Englen hebt verkregen? 
Of zal ik, schepsel Gods! met diepgeroerd gemoed, 
U schildren, zoo als gij, bevlekt met schuldloos bloed, 
Daar voor mij staat, met dat ontzettend Kaïnsteeken, 
Dat van den broedermoord zoo luid mij toe komt spreken? 
 
Ja! waar ik de oogen rigt, in elken levenskring 
Zie ik u groot in zonde en deugd, o sterveling! 
Maar, hoe gezonken ook, of met wat kroon ompereld, 
Mijn oog bewondert u steeds als een kleine wereld, 
Waar hier een lustwarande ons vrolijk tegenlacht, 
Met bloemen rijk van geur, met kleuren vol van pracht; 
Waar beemden mild bezaaid, waar vruchtbare akkerdreven, 
Bij echte levensvreugd, genot en zegen geven; 
Maar waar ook ginds een reeks van vuurvolkanen zijn, 
Wier vlammen 't heerlijkst oord zoo vaak in een woestijn 
Verkeeren. Ja! waar 'k u aanschouw op 't pad des levens, 
Groot zijt en blijst ge in deugd, maar groot in zonde tevens. 
Groot, groot in deugd zweeft gij, met 's hemels Englenstoet, 
Den troon des Eeuwigen lofzingend te gemoet; 
En 't Godgeheiligd hart stemt in de hallelkoren, 
Die 't jublend Geestendom ter eer van Hem doet hooren, 
Die 't al te voorschijn riep door 't levenwekkend woord, 
En die uw' dank en lof met vadergoedheid hoort. 
Maar groot in zonde zie 'k in d' afgrondspoel u zinken, 
Waar gij der Duivlen vloek en angstkreet steeds hoort klinken, 
En waar gij, aan uw' rang en hoogen adel vreemd, 
Uw plaats, als Duivel, in den Raad dier Geesten neemt! 
 
o Wonder zamenstel! o onverklaarbaar wezen! 
Vereeningspunt van stof en geest, aan 't niet ontrezen! 
Dat hier met eigen kracht naar 't eeuwge onzigtbre streeft, 
Maar, aan 't verganklijke en aan 't zinlijke verkleefd, 
Nu beurtlings 't burgerregt der heemlen af durft wijzen, 
Of dan 't weêr aangrijpt, om tot Serafszang te rijzen! 
Mensch! in wier borst de kiem ligt der onsterflijkheid, 
Half dier, half Engel zijt ge! - Door uw' pligt geleid, 

{==706==} {>>pagina-aanduiding<<}

Zien we u, als beeld van God, de kroon der schepping dragen, 
Of, door uw drift vervoerd, verbeestlijkt, u veriagen; 
Hier Engel, die vertroost, die zegent en verlicht; 
Daar Duivel, die in 't rond verderf en jamren sticht! 
 
Ja! Engel zijt ge, o Mensch! vereerenswaardig tevens, 
Wanneer de hemelvonk, op 't kronkelpad des levens, 
In uwe borst ontvlamt, waardoor ge in elken kring 
Het goede en schoone sticht; door zelfopoffering, 
Door menschenliefde en deugd, steeds bloemen rond wilt strooijen, 
Waarmede eens 't nageslacht uw grafgesteent' zal tooijen; 
Terwijl de menschheid weent en rouwt om uw gemis, 
En uwe weldaân schrijft in haar geschiedenis. 
Maar Duivel zijt ge, als oog en hart van wraaklust gloeijen, 
Wanneer gij 't strijdzwaard wet en stroomen bloeds doet vloeijen, 
Of huichlend een gevoel vertoont van menschlijkheid, 
Maar 't striknet sluw en loos ten val der onschuld spreidt, 
Haar regt verkort, en juicht, bij leed en tranenplengen, 
Als ge in haar' levenskelk slechts doodlijk gif kunt mengen! 
o Sterveling! die zelf uw grootheid niet waardeert, 
Nooit hoog genoeg door 't lied der Engelen vereerd; 
Verdwaalde, slaaf van drift, worm, made in 't stofgewemel! 
Waarom verschopt ge uw' rang, als burger van den hemel? 
 
Verkwistend uitgerust met al wat u deze aard' 
Kan vormen tot genot, ten rijken bloemengaard, 
Volgt gij, in wijsheid rijk, door 't maatloos ruim der heemlen, 
Waar duizend werelden om 't eigen aspunt weemlen, 
Den Schepper voet voor voet in Zijne werkplaats na, 
En slaat met aadlaarsblik 't geheim der schepping gâ. 
Met vlug verstand begaafd, om 't kwaad van 't goed te schiften, 
Zijt gij in wilskracht sterk, om 't woedend heir van driften 
Te teuglen met een' wenk, en, als met oppermagt, 
Den vijand neêr te slaan, die u te kluistren dacht. 
Vermogend zijt ge in kunst, wanneer gij deugd en schoonheid, 
Bevalligheid en kracht in elk tafreel ten toon spreidt, 
Dat uit uw handen groeit door beitel, verw of stift, 
Waarop de naneef eens het merk uws kunstroems grift. 
Wie, Heer der Schepping! wie zal u naar eisch bezingen? 
Gehuldigd ziet ge u, waar Natuur u moge omringen; 
Gebiedend strekt ge uw hand, en 't weemlend dierental 
Gehoorzaamt u! - gij dwingt en zee, en berg, en dal, 
Heel 't aardrijk, om zijn vrucht en schatting u te geven, 
Dat u een lusthof wordt van vreugdgenot en leven. 
Maar sterker, magtiger, verheven boven 't stof, 
Praalt ge, als het voorwerp van der Englen lied en lof, 
Daar 't Godlijk licht der rede u opvoert tot een waarde, 
Die u naast de Almagt plaatst, als Opperheer der aarde. 
Gij wenkt: een milde stroom, die alles voedt en drenkt, 
Een stroom van wetenschap, die licht en leven schenkt, 
Ontspringt, waar ge u aan 't heil van duizenden wilt wijden, 
En vreugde sticht op aard', die Englen kan verblijden. 

{==707==} {>>pagina-aanduiding<<}

o Wezen, dat gevoelt en denkt en oordeelt! Hoog 
Staat gij in rang en eer voor aller schepslen oog. 
Hier leidt u 't redelicht; daar voert, op breede vleuglen, 
Verbeelding, stout in vlugt en opvaart niet te teuglen, 
U in der eeuwen nacht, als door een' tooverslag, 
En wat verdween, rijst weêr voor 't oog in vollen dag. 
Nu houdt u menschendeugd en grootheid opgetogen; 
Dan voelt ge u over 't woest geweld des krijgs bewogen, 
Of siddert op 't gezigt des dwinglands, die ten schrik 
En geesel was voor de aard'. Nu werpt gij weêr den blik 
Op 't meir der eeuwigheid, wiens kusten reeds u wenken, 
Om onverstoorbre rust onsterflijk u te schenken. 
Groot zijt ge, als needrigheid en ootmoed u bezielt, 
Als gij voor 't altaar van den Hoogverheevnen knielt, 
Om Hem, in 't stil gebed, uw nooden op te dragen, 
Die Vader is en blijft in vreugde en onspoedsvlagen; 
Dan rijst uw waarde, o Mensch! ver boven 't nietig stof. 
Stijgt uit uw dankbre ziel de toon van dank en lof, 
Dan hooren we in dien toon d' onzigtbren Engel spreken, 
Die in uw' boezem troont, uw' hemelrang ten teeken. 
 
o Mensch! o bloem der aard'! maar vrucht der eeuwigheid, 
Wien eens der Englen rang en grootheid is bereid; 
Hij slechts, hij kan uw' lof in 't gloeijend lied doen ruischen, 
Die, hoe verderf en zonde ook in uw binnenst' huizen, 
De Goddelijke vonk in al haar' gloed aanschouwt, 
Die voor onze oogen hier zich nog verborgen houdt. 
 
Wacht eens mijn lofgezang in stouter harp-akkoorden, 
Wanneer 'k als Seraf u zal groeten in die oorden, 
Waar gij, omgeven door het miriadental 
Van Geesten, wandlen zult, bij Englen-lofgeschal, 
In 't licht, waarbij ge een' glans en luister zult doen blinken, 
Waarvoor alle aardsche glans en luister weg zal zinken, 
En waar den Christus Gods, de kroon van uw geslacht, 
Die u uw' rang hergaf, het danklied wordt gebragt! 
 
(Het proza van den Schrijver der Gedachten en Beelden gevolgd.) 
j. van harderwijk, rzn. 
Rotterdam. 





De linde op het kerkhof.


Gij, die mij uwen avondgroet 
Zoo somber ruischend geeft, 
Op graven rust met uwen voet 
En naar de wolken zweeft, 
o Linde! welk een tranenvloed 
Besproeide dezen grond; 
Hoe menig diepgewond gemoed, 
Dat hier een rustplaats vond! 

{==708==} {>>pagina-aanduiding<<}

Die dáár zoo menig dierbaar pand 
Beweenden aan uw zij', 
De meesten hunner dekt dat zand; 
Zij slapen digt er bij. 
Helaas! er wordt geen droef geween 
Meer bij hun stof gehoord; 
Gij, Linde! ruischt geheel alleen 
In somb're huiv'ring voort. 
 
Vergeefs strooit ge uwen bloesemknop 
Daar op hun groeve neêr; 
Vergeefs klinkt uit uw' hoogen top 
't Gezang van 't vog'lenheer; 
Zij allen sluim'ren rustig voort: 
Maar gij streelt ieders oog; 
Gij, die u door de graven boort, 
Welriekend stijgt ge omhoog. 
 
Zoo grenst het leven immer hier 
Aan 't stille doodsgebied. 
Maar eeuwig draagt ook gij zoo fier 
Die kroon van blad'ren niet; 
Uw jeugdig sap verdroogt reeds zacht; 
't Verderf doorknaagt uw' voet, 
Tot dat het uwe laatste kracht 
Op graven zinken doet. 
 
Maar, hoort men op dees kille zerk 
Uw fluist'ren ook niet meer, 
Het westen brengt op rozenvlerk 
Een nieuwe lente weêr: 
Zij geeft het veld zijn jeugdig groen, 
De bloem haar sierlijk schoon; 
Zij wil uw spruitje groeijen doen 
Met fiere bladerkroon. 
 
Wel ons! al roept de dood ons af, 
't Is geenszins voor altoos: 
De hoop verzelt ons over 't graf; 
Daar leven we eindeloos! 
'k Hoor gaarne, o Linde! aan uwen voet 
Het ruischen uwer blaân: 
Dan zegt me uw plegtige avondgroet, 
Dat ik weêr op zal staan. 
 
g. ten bruggencate, hz. 
Naar jacobi. 

Mengelwerk, No. XII, bl. 598, reg. 8, staat stelde, lees stelle.





{==709==} {>>pagina-aanduiding<<}

Mengelwerk.

Het ongerijmde, tegenstrijdige en schadelijke, om de godsdienst zelve, wier oogmerk is de menschen te vereenigen, tot eene oorzaak van verwijdering en afkeerigheid te doen dienen.

Hoe! begeert gij, die een Jood zijt, van mij te drinken, die eene Samaritaansche vrouw ben?



De Samaritaansche Vrouw.
Bekend is de haat, die er heerschte tusschen de oude Joden en Samaritanen. De Samaritanen schijnen een gemengd volk uitgemaakt te hebben, schoon zij kinderen van jakob zich noemden, en hunne godsdienst bestond ook uit eene vermenging van Joodsche en vreemde plegtigheden. Meer misschien dan de Joden tot afgoderij geneigd, behoorden zij echter over het geheel tot de aanbidders van den eenen waren God. Zij verwachtten daarenboven den Messias, doch namen alleen de vijf boeken van mozes, en niet die der Profeten, voor goddelijk aan. Maar het voornaamste verschil was gelegen in de onderscheidene plaatsen van aanbidding of openbare Godsvereering. De Samaritanen hadden hunnen tempel op den berg Garizim, de Joden den hunnen te Jeruzalem. De verbittering, hieruit ontstaande, was tot zulk eene hoogte geklommen, dat dezelve genoegzaam alle gemeenschap tusschen de beide volken of gezindheden afsneed, zoodat zij menigwerf elkander de burgerlijke beleefdheid, de onderlinge diensten der zamenleving, en de gemeene pligten der menschheid weigerden. Vanhier, dat de Samaritaansche vrouw (wier woorden wij, als een motto, aan het hoofd van dit betoog geplaatst hebben) vreemd opzag, dat de Heiland, een Jood, zich bij haar vervoeg-
{==710==} {>>pagina-aanduiding<<}
de om te drinken. Zij geeft hem uitdrukkelijk deswege hare verwondering te kennen, vragende, misschien half schertsende en half verwijtende, naar de reden van zulk een ongewoon gedrag: ‘Hoe! begeert gij, die een Jood zijt, van mij, eene Samaritaansche vrouw, te drinken? Ik dacht niet, dat een Jood in zoo verre zich met iemand, die op Garizim aanbidt, zou willen inlaten, maar veeleer, dat hij zich vernederd en ontheiligd zou achten, wanneer hij een' dronk waters uit eene Samaritaansche hand
ontving. Immers (voegde zij er bij) de Joden houden geene gemeenschap met de Samaritanen.’ (Joan. IV:9.)
Nog meer moet men zich verwonderen, hoe Christenen, wier godsdienst bovenal ten doel heeft de menschen te vereenigen en door onderlinge liefde en gemeenschap te verbinden, juist ter oorzake van godsdienst, of van verschillende begrippen omtrent sommige bijzonderheden, van elkander afkeerig zijn en verwijderd blijven. Dit overblijfsel van den ouden haat, en vervolgzucht in vroegeren tijd, is in onze dagen ginds en elders nog zigtbaar genoeg, om het niet voor overtollig te achten, het dwaze, ongerijmde, tegenstrijdige en verderfelijke, zoo voor de godsdienst zelve, als voor de zamenleving, aan te toonen.
Volgens de wet der natuur heeft ieder mensch een onbetwistbaar regt, om in zaken van godsdienst het licht van zijn eigen oordeel en geweten te volgen. En wel verre, dat de Openbaring dit regt zou intrekken of eenigermate beperken, wordt hetzelve daardoor ten volle bevestigd, met aandrang tevens, dat wij daarvan gebruik moeten maken, om te staan in de vrijheid, waarmede christus ons heeft vrijgemaakt, de Schriften te onderzoeken, en als redelijke wezens zelven te oordeelen. Maar even natuurlijk en bijkans onvermijdelijk moest hieruit volgen, dat de menschen over alle bijzonderheden, ook over die van de geopenbaarde leer, niet eenerlei dachten. Niet aan allen vertoonen zich de dingen van denzelfden kant; ieder heeft zijne bijzondere wijze van

{==711==} {>>pagina-aanduiding<<}
zien, en zijne te voren opgevatte begrippen of vooroordeelen, die hij uit de opvoeding heeft medegebragt, en onder den invloed van toevallige omstandigheden, waarin hij leefde, in hem geworteld zijn. En hoe onpartijdig en opregt hij moge te werk gaan in het eigen onderzoek der zaken, ongemerkt heeft dikwerf het een of ander van verouderde denkbeelden eenigen invloed op de uitkomst, op zijne gevoelens en besluiten.
Op die wijze is het, dat zelfs de welmeenendste waarheidsvrienden van elkander kunnen verschillen, zonder dat het een van beiden tot verwijt kan strekken. Een van hen dwaalt zeker nopens de zaak, die in geschil staat; misschien tasten zij beiden mis. Maar wie zal het kunnen of durven beslissen, aan welke zijde de meeste schuld ligt? Of liever, heeft er wel eenige schuld in 't geheel plaats, waarom die verschillend denkenden eenige reden zouden hebben, elkander met minder vriendelijkheid aan te zien, met minder toegenegenheid en vertrouwelijkheid te bejegenen? Kan een bloot verschil van begrippen (zoo er geene persoonlijke beleedigingen bijkomen) ooit beschouwd worden als eene wettige oorzaak van kleinachting, van wantrouwen, van afkeerigheid en verwijdering? - Ja, (zegt misschien iemand) het gevaar, dat uit verschil van gevoelen hooge woorden voortkomen, de driften gaande, en alzoo verbittering, haat, partijschap en verregaande beleedigingen worden geboren, (gelijk in zoodanige gevallen menigmaal gebeurt) kan eene genoegzame reden opleveren, waarom men liever elkanders omgang en gezelschap vermijdt, dan zich aan de evengenoemde heillooze gevolgen blootstelt. En daarenboven kan de gemeenschap met iemand, dien men beschouwt als grootelijks te dwalen in het stuk van godsdienstig geloof en schadelijke leeringen aan te kleven, in andere opzigten zeer gevaarlijk worden, eveneens als het lezen van kettersche boeken. Veelligt zou de gemeenschap met de zoodanigen ons verdacht kunnen maken bij de leden van eigen kerkgenootschap, onze eigene gevoelens inderdaad aan het wankelen brengen, ons uit onze vastigheid rukken, tot

{==712==} {>>pagina-aanduiding<<}
dezelfde dwaalleeringen overhalen, en ons van lieverlede mede doen verketteren.
Wat het eerste gedeelte van deze tegenwerping aangaat, dezelve is meer gegrond op de schadelijke uitwerksels van twistgierigheid, dan van het verschil in godsdienstige gevoelens. Iemand, twistgierig van aard, en daarenboven geene tegenspraak kunnende verdragen, zonder in drift ontstoken te worden en den tegenspreker smadelijk te bejegenen, is om die reden weinig geschikt voor den omgang met menschen. Maar de zoodanige moet niet spreken van een' godsdienstigen ijver voor de waarheid, of zuiverheid der heilige leer. Hij wordt eigenlijk beheerscht door een' boozen geest van haat en partijzucht. Laat hij zijne twistziekte genezen, zijne heethoofdigheid, ligtgeraaktheid en bittere onverdraagzaamheid afleggen, die hemzelven en anderen zoo veel onrust brouwen en de verbreking der gemeenschap wel noodzakelijk kunnen maken; laat hij leeren, met meer gematigdheid en bescheidenheid, meer in liefde en in den geest van zachtmoedigheid over zijne naasten te denken, - hunne verschillende denkwijze voor het overige zal hem minder ergeren, en hij zal gemakkelijker met hen kunnen omgaan, zonder dat de onderlinge vrede en vriendschap daarbij lijden. Wat regt toch kan ooit een feilbaar sterveling voorwenden, om het eenen anderen kwalijk te nemen, dat hij van hem verschille, en wel in sommige bespiegelende, meestal twijfelachtige, duistere, en daarom de minstaangelegene stukken van de godsdienst? Is het, omdat hij zich verzekerd houdt, dat hij de waarheid gevonden heeft, en de alleen zuivere en regtzinnige leer voorstaat? Maar de ander gelooft hetzelfde van zijne begrippen, en zou dus hetzelfde regt hebben. Laat het waar zijn, dat deze wezenlijk op den dwaalweg is, hij dwaalt dan ter goeder trouwe, en ten hoogste genomen is hij een voorwerp van medelijden en geenszins van haat en kleinachting. Rekent men zich verpligt, den dwalenden of andersdenkenden te regt te brengen en ware het mogelijk tot onze gevoelens over te halen, nooit voor-
{==713==} {>>pagina-aanduiding<<}
zeker zal dit
kunnen geschieden door meesterachtigheid, door gezag, door bitterheid, door teekenen van verachting, door strenge veroordeelingen, en door hen als bij voorraad uit het rijk der genade en der zaligheid te verbannen. Alle dusdanige middelen van zoogenaamden ijver voor het ware geloof zullen altoos verkeerd werken, en, in stede van de breuke te heelen, dezelve vergrooten, in stede van het rijk der waarheid voort te planten, hetzelve verwoesten. Het is meermalen en teregt aangemerkt, dat de godsdienst meer nadeel geleden heeft van zoodanige ijveraars zonder verstand, dan van de openbare aanvallen harer vijanden. Neen! wil men anderen bekeeren, dan moet men vooraf hun vertrouwen zoeken te winnen; en dit kan niet anders geschieden, dan door minzame onderrigtingen, door uitlokkende gemeenzaamheid, of door den geest van zachtmoedige wijsheid, die ten eerste zuiver, daarna vreedzaam, bescheiden en gezeggelijk is, vol van barmhartigheid, ongeveinsd en niet partijdelijk oordeelende, welke de geest is der opregte menschenliefde en van het ware Christendom, toonende alzoo, dat het waarlijk hun behoud en geluk is, dat ons ter harte gaat.
Wat nu het andere gedeelte der straks voorgestelde tegenwerping aanbelangt, het gevaar namelijk der besmetting, wanneer men de gemeenschap onderhoudt met lieden van eene andere kerkelijke gezindheid, dit zou inderdaad eene zwakheid van zijne eigene overtuiging verraden. Gelooft iemand, dat zijne gevoelens op goede gronden steunen, dan behoeft hij ook niet te schromen, dezelve aan tegenspraak te onderwerpen en alzoo nader op de proef te stellen. Zijn ze wezenlijk welgegrond, dan zullen zij ook de proef der tegenbedenkingen wel kunnen doorstaan, en zelfs des te meer bevestigd worden. De waarheid wint er doorgaans bij, wanneer zij wordt tegengesproken, en zal telkens weder bovendrijven in het vroom gemoed, dat hare eenvoudigheid veel meer bemint, dan de ingewikkelde spitsvindigheden van het dartelend vernuft of de geheimzinnigheden van een duister en ver-
{==714==} {>>pagina-aanduiding<<}
ward geloof. Maar wanneer men integendeel zich niet durft verlaten op de hechtheid der aangenomene leerstellingen, dan zou de verkleefdheid aan dezelve niets anders zijn, dan blinde vooringenomenheid; en het gevaar, van met andersdenkenden om te gaan, zou alleen daarin bestaan, dat zij ons betere gronden van geloof leerden kennen en eene verlichtere overtuiging in het gemoed voortbragten. En om die reden de gemeenschap te schuwen, zou hetzelfde zijn als te verklaren, dat wij vreezen voor het licht der waarheid, en stijfzinnig in oude dwalingen of het aangenomen leerstelsel willen volharden, hoe zwak ook volgens eigen gevoel. Meestal is het een ongunstig teeken van welmeenendheid of van de vastheid onzer beginselen, bijaldien men het niet durft wagen, de gevoelens van anderen te hooren en daarmede de zijne te vergelijken.
Maar, behalve dit, is het dan altoos juist noodig, wanneer men over godsdienstzaken wil spreken, daartoe de geschilpunten uit te kiezen en deswege elkander het bloed warm te maken, alsof van deze alleen de zaligheid afhing? Waarom let men niet veel liever op die dingen, waarin alle belijders van het Evangelie, althans Protestanten, het onderling genoegzaam eens zijn; dingen, die de Vader der lichten zijnen kinderen duidelijk geopenbaard heeft, als ontwijfelbare, krachtig vertroostende en zaligmakende leeringen, en als noodzakelijke pligten van geloof en leven? Weinig of niets inderdaad zal er bij verloren zijn, al laat men de geschillen, na de tijden der Apostelen door den sektengeest van dweepachtige of onverdraagzame drijvers van eigene begrippen ter bane gebragt, onaangeroerd, als bloot menschelijk werk. Moeten deze geschilpunten, die het oorspronkelijk apostolisch geloof niet raken, de menschen als schuw voor elkander maken en eeuwig op eenen afstand verwijderd houden? Buiten dezelve zal er genoeg overblijven, dat den onderzoeklust kan bezig houden en rijke stoffe verschaffen tot heilzame overdenkingen en stichtelijke gesprekken. En op die wijze zal de eenigheid des geestes,

{==715==} {>>pagina-aanduiding<<}
die de band der volmaaktheid is, veiliger bewaard kunnen blijven.
Blijkbaar toch is het groote oogmerk van de godsdienst, inzonderheid van de christelijke, om de menschen met elkander zoo wel, als met hunnen Schepper te verzoenen en op het naauwste te vereenigen. Elk, die het Evangelie leest, zal dit eigendommelijke, deze bedoeling terstond moeten opmerken, of anders zou hij een eerste vereischte van regtzinnigheid, van een' waar geloovige missen, namelijk de onpartijdigheid. Jezus christus en zijne Apostelen verklaarden uit éénen mond, dat zij geene namen van menschen, als paulus, cephas en apollos, noch van eenige gezindte, als geloofsleuzen wilden erkend hebben. Zij wilden de afstanden tusschen menschen en menschen, althans het ergerlijke en aanstootelijke daarvan, wegnemen, de harten voor het minst, zoo al niet de hoofden, vereenigen, stellende slechts één' standaard vast, waarom allen, die waarheid en deugd liefhadden, zich scharen konden. Te dien einde predikten zij, dat God de algemeene Vader was, en Zijn Zoon de algemeene Verlosser der menschen. Bij God is geene aanneming des persoons; maar, het zij Jood, het zij Samaritaan of Heiden, elk, die Hem vreest en geregtigheid werkt, is hem aangenaam. Zij braken dus den muur des afscheidsels af, drukkende bij herhaling en met den meesten ernst op de gemoederen de lessen van algemeene verdraagzaamheid, van toegevendheid, van liefde en onderlinge gemeenschap. Alleen maakten zij hunne geloofsgenooten behoedzaam omtrent lieden van snoode beginselen en ergerlijke zeden, die óf met baldadige spotternijen het heilige aanrandden, óf, met het bedriegelijk masker van godsdienstigheid omhangen, zich in hunnen kring wilden indringen. De zoodanigen waren het, die zij door kettersche menschen verstonden, voor welke de leer des geloofs en van reinheid des harten als paarlen voor de zwijnen zijn zoude, en met welke zij geene te naauwe
gemeenschap onderhouden of die zij wel uitgeworpen wilden hebben, hoewel ook niet dan

{==716==} {>>pagina-aanduiding<<}
na zachtmoedige en vruchteloos bevondene vermaningen. Doch voor het overige stelden zij de deur der genade en der zaligheid voor allen open, eischende zelfs, dat men den zwakken, den andersdenkenden, den dwalenden in liefde zou verdragen en als eenen broeder behandelen.
Als men dit alles, M.L.! in aanmerking neemt, kan er dan wel iets worden uitgedacht, waarover men meer verwonderd moet staan, iets, dat strijdiger is met het ware wezen van het Christendom, dan dat juist diezelfde godsdienst, welke zoo zeer op vereenigen, op verbroederen toelegt, gediend heeft, om de gemeenschap af te snijden, de menschen van elkander te scheiden en in partijen te verdeelen, die elkander haten, en eerder als vreemdelingen en vijanden, dan als vrienden en broeders aanzien? Het kan dus onmogelijk de zuivere geest der evangelische leer zijn, noch eene opregte zorg voor hare regtzinnigheid, wat zulke dwaze, tegenstrijdige en verderfelijke uitwerksels onder het menschdom voortbragt. Dit diende alleen, om den geest van partijzucht, van twistgierigheid, van meesterachtigheid en dergelijke driften, die heimelijk het twistvuur aanstookten, te verbergen.
't Is waar, in onze dagen is dit kwaad aanmerkelijk verminderd. Hoe zeer anders de openbare gebeurtenissen van onzen leeftijd meestal van een' treurigen, vernederenden en drukkenden aard waren, bezitten wij nogtans een voorregt van onschatbare waarde, op hetwelk onze eeuw te regt zich beroemen mag, de toenemende verdraagzaamheid namelijk in het kerkelijke. Als wij hier de vergelijking te werk stellen met de geschiedenis der vroegere tijden, zal dezelve grootelijks te onzen voordeele uitvallen. Niet alleen Joden en Samaritanen, niet alleen Christenen en ongeloovigen, maar ook de belijders van denzelfden naam, van denzelfden Vader en Verlosser, van den Vorst des vredes hebben openlijk tegen elkander de vervloeking uitgesproken, haat en vijandschap gepredikt en vervolgingen aangeregt ter dood toe. Toen werd het zelfs voor eene misdaad gehouden, algemeene verdraagzaamheid en broederlijke liefde te verkondigen, schoon

{==717==} {>>pagina-aanduiding<<}
de hoofdleer van het Evangelie, zonder welke niemand een goed Christen zijn kan. Maar wij willen niet hopen, dat onder Hervormden deze bekrompene en onchristelijke denkwijze in onze dagen nog langer plaats heeft in zoo verre, dat het ons kwalijk genomen zou worden, op algemeene verdraagzaamheid en broederliefde openlijk aan te dringen. Neen! die tijden van verblindheid en geestdrijvende woede zijn voorbij. En God geve, dat zij nimmer terugkeeren! Van dien kant, hoe veel het tegenwoordig geslacht voor het overige te lijden heeft gehad, beleven wij gerustere dagen. God geve, dat zij bestendig mogen zijn, en ook de nog overgeblevene en verborgene zaden, waaruit het oude kwaad weder zou kunnen voortspruiten, geheel vernietigd worden! Want niet alle overblijfsels dier verstandelooze ijverzucht of van den sektengeest zijn thans verdwenen. De sporen der overheersching, die dezelve eenmaal uitoefende, staan ginds en elders nog diep ingedrukt, tot ergernisse der weldenkenden, en tot groot nadeel van kerk en staat. Zelfs laat een hoop war- en woelzieke duisterlingen in onze dagen niet onduidelijk blijken, dat men den ouden religiehaat en hierarchij wel weder zou terugwenschen, wroetende en wrijtende, zoo veel men kan, tegen de vorderingen van toenadering, van verlichting en beschaafdheid.
Menschen ook, die voor het overige niets tegen elkander hebben, die zelfs, uit hoofde van eene gelukkige overeenstemming van geaardheid, van liefde voor het goede en schoone en menschengeluk, voor vriendschap berekend waren, of weêrkeerig genoegen zouden vinden in den gezelligen omgang, naderen elkander nog vaak met huivering en eene soort van schroomvalligheid, indien zij al niet de gemeenschap in 't geheel schuwen. En wat is de reden? Geen andere, dan omdat zij behooren tot verschillende kerkelijke huishoudingen. Hunne godsdienst (zoo als men het noemt) laat de gemeenschap niet toe. Deze stelt een' scheidsmuur tusschenbeiden, boezemt hun niet zelden onbillijke vooroordeelen tegen de karakters in, geeft voedsel aan het wantrouwen, maakt

{==718==} {>>pagina-aanduiding<<}
hen koel, afkeerig, schuw, en soms wel norsch en onbescheiden, bij eene toevallige ontmoeting. Daarom alleen blijven zij op eenen afstand, zonder gelegenheid te vinden of te zoeken, om elkander te leeren kennen. Ik zwijg van die onverstandigen en onbarmhartigen, die te dezer oorzake hunne veroordeelingen omtrent lieden, die zij misschien nooit gesproken, nooit gehoord of gezien hebben, wel durven uitstrekken tot in de andere wereld, en alzoo in het gezag grijpen van den oppersten Regter. Maar ook anderen van eene gematigder denkwijze kunnen zich bezwaarlijk boven dit vooroordeel der onkundige menigte verheffen, latende dikwerf eene afkeerigheid blijken, die met den wensch van hun eigen hart moet strijden, maar die een blind ontzag voor instellingen, die geboden van menschen zijn, of een verkeerde schroom voor het nog bitter en verketterend oordeel der smalle gemeente, noodzakelijk schijnt te maken. Een dronk waters, neen, zullen zij elkander misschien niet weigeren; maar zoodra zij ontdekken, dat de onbekende verzoeker tot eene andere kerk behoort, kunnen zij niet nalaten, zich over deze, hoe geringe, gemeenschap te bezwaren, en de toediening geschiedt dan vaak met minder hartelijke genegenheid. Ook dit overblijfsel des ouden zuurdeesems behoort weggenomen te worden. - Nog eens; wat is de oorzaak van zulk een gedrag? Godsdienst - godsdienst (hoe vreemd!) houdt dus de menschen van elkander verwijderd; terwijl zij volgens hare natuur bestemd is, om hen naauwer met elkander te vereenigen, en het genoegen der vertrouwelijkheid in de zamenleving te vergrooten, om,

‘Als in het huis van eenes vaders zonen, 
In stillen vrede en eendragt zaam te wonen, 
Daar zich gelijkheid van gemoed 
Vermaagschapt heeft met eenigheid in 't bloed, 
Daar hart aan hart verdeeldheid in 't verstand 
Versmelten doet in liefdebrand.’ 

Nooit voorzeker zal er een tijd komen, dat, in dezen feilbaren staat, allen gelijk denken over alle bespiegelende

{==719==} {>>pagina-aanduiding<<}
gedeelten der godsdienstleer. Eene zoodanige gemeenschap onder de Christenen, of eene zoodanige algemeene kerk, dat geen verschil van gevoelens, geene onderscheidene huishoudingen meer bestaan, behoort waarschijnlijk onder de vrome wenschen, die niet vervuld kunnen worden. Te vergeefs zoekt men dezelve in die kerk, welke zich bij uitnemendheid de Katholieke moemt. Voor zoo ver men daarin denkt of denken mag, openbaart zich aldaar ook eene verschillende denkwijze. En hare uitwendige eenigheid bestaat alleen daarin, dat tot hare hoofdstelling behoort, niet te denken, niet te onderzoeken, niet te lezen, zelfs niet het boek, dat de grondwet van het Christendom is, maar alles blindelings aan te nemen, hetgeen de Opperpriester, die, schoon een mensch gelijk andere menschen, voor onfeilbaar gehouden wordt, bepaalt. Maar ach! hoe ongelukkig is zulk eene stomme eensgezindheid! hoe nutteloos worden dan de beide eenige kenbronnen van godsdienstig geloof en levenswijsheid, welke de goede Schepper zijnen meest beweldadigde schepselen hier beneden geschonken heeft, namelijk het redelijk verstand en de Openbaring! Beklagenswaardige menschen, die beiden moeten verzaken, en dat in dingen, die hunne eeuwige zaligheid betreffen! Hoe weinig verdient zulk eene dwangzieke kerk den naam van Moederkerk, en haar willekeurige oppergezagvoerder dien van Gods Stedehouder! Maar laat ieder vrij denken, gelooven en belijden, zonder voor verdrukking, voor misnoegen, of voor verlies van gunst of vriendschap te vreezen te hebben; laten daaruit verschillende gedachten nopens sommige betwiste leerstukken, en onderscheidene afdeelingen ontstaan, - wat zwarigheid, indien zij elkander in liefde verdragen, indien de een boven den anderen geen gezag wil voeren, geene aanstootelijke voorregten wil genieten, noch aan bijzondere geloofsartikelen zijne naasten binden, (hetgeen hetzelfde zijn zoude, als Gode
wetten voorschrijven, om in zulke dienst en geene andere behagen te nemen) indien men gewillig aan anderen dezelfde vrijheid van onderzoek en geweten toesta, die men voor

{==720==} {>>pagina-aanduiding<<}
zichzelven begeert? Dit is mogelijk, dit eischt de regtvaardigheid, en bovenal de broederlijke liefde, of de geheele inhoud van de godsdienst, welke wij belijden. Allen, die tot zulk eene gemeenschap medewerken, zijn de ware ijveraars voor regtzinnigheid en voor het belang en de eer van christus' kerk.
Gaat voort, edeldenkende menschenvrienden, die de Schriftuur tot uwen eenigen regel van geloof en leven aanneemt, met terzijdestelling van menschelijk gezag; die de hand van broederschap toereikt aan allen, die de wet van jezus christus als goddelijk erkennen, - gaat voort, zonder om te zien, in de bevordering en onderhouding van deze christelijke gemeenschap! Teregt moogt gij roemdragen op dit ware beginsel van Christendom en Hervorming. Oordeelt voor het overige niemand over zijne bijzondere gevoelens! Gelijk anderen de uwe, zoo kunt gij die van anderen beproeven en het goede behouden, niet uit het oog verliezende, dat de echte vrucht des geloofs is vrede, geregtigheid en liefde. Zoo behooren en kunnen alle aanbidders van den God des vredes, alle dienaars van Deszelfs Zoon, den Verlosser der wereld, de gemeenschap met elkander onderhouden, zonder eenig gevaar, zonder eenige schroomvalligheid. Zoo maken zij gezamenlijk de ware algemeene kerk uit, schoon in verschillende genootschappen verdeeld en over de geheele aarde verspreid. Zoo kunnen en behooren alle geloovigen één hart en ééne ziele te zijn, en den naam des Allerhoogsten uit éénen mond op aarde te verheerlijken, gelijk die in den Hemel verheerlijkt wordt.

f. hoekstra.
Harlingen.





{==721==} {>>pagina-aanduiding<<}

Iets over de levertraan (Oleum Secinoris Aselli). Door F.S. Alexander, Med. Dr. en Professor, Eerste Officier van Gezondheid bij het groote Rijks-Hospitaal voor het Onderwijs te Utrecht.

Mijne aandacht tot de ziekten der ademhalingswerktuigen steeds bij voorkeur bepaald hebbende, vond ik, gedurende mijn verblijf alhier, overvloedige gelegenheid, mijne nasporingen te vervolgen. Ofschoon in de kennis dezer gebreken vorderende, werden mijne pogingen ter genezing, vooral van die vormen, Tering (Phthisis) genoemd, niet met geëvenredigden voorspoed bekroond. Indien in sommige gevallen de uitkomst de verwachting overtrof, deze ziekte verijdelt op den duur de pogingen van den Arts, en stelt diens en des lijders wenschen te leur.
Door borstziekten wordt de gezondheid van vele menschen niet slechts verwoest, de meesten hunner dalen ontijdig ten grave; lijders, met zulk eene kwaal behebt, komen in de Hospitalen, althans in het onder mijne leiding staande (*), doorgaans eerst onder behandeling, wanneer de kwaal zoo verre gevorderd is, dat de Geneesheer aldra tot de droeve overtuiging geraakt van met eene ziekte te doen te hebben, wier uitgang reeds beslist is. Intusschen, waar men zulke lijders vroeger ontmoeten mag, bevorderen zij niet altijd door volgzaamheid de pogingen, om den voortgang eener ziekte te stuiten, waar dit somwijlen nog mogelijk kon zijn. Gelukt het soms in een dier gevallen, waar de hoop scheen geweken te zijn, den lijder als van den rand des grafs in den kring der herstelden terug te brengen, en heeft men dit doel door een middel bereikt, hetwelk van deze zijde minder onder de aandacht valt, dan gevoelt men zich gedron-
{==722==} {>>pagina-aanduiding<<}
gen, zulk eenen welkomen uitslag mede te deelen, of van zulk een bijzonder geval ook eenig meer algemeen nut te trekken ware. Dit gevoel brengt mij tot de beknopte mededeeling der volgende geschiedenis van eene lang aangehouden hebbende ziekte, waartoe ik echter met eenigen schroom overga, dewijl misschien uit een bijzonder geval terstond te algemeene gevolgtrekkingen afgeleid en toegepast zullen worden, waaruit meer nadan voordeel ontstaat. Tot dusdanig einde wordt zij door mij niet medegedeeld. Mijne bedoeling met de gemeenmaking der aanwending van de levertraan tegen eenen vorm van tering moet noch als algemeene, noch als onbepaalde aanprijzing van dit middel tegen dezelve beschouwd worden; dit zoude der ruwe en roekelooze Empirie de hand geboden zijn.
Dat echter de levertraan welligt van eenige meerdere toepassing kan worden, dan dit tot hiertoe het geval was, houd ik voor niet onmogelijk. Hierover op eene andere plaats welligt iets meer.
Dit meen ik desgelijks te mogen vooronderstellen, dat proefnemingen met de levertraan, waar derzelver gebruik in eenige aanmerking kan komen, op verre na zoo gewaagd niet zijn, als die tegenwoordig met middelen worden genomen, welke, naar mate zij de krachten der geneesmiddelen meer ineengedrongen bevatten, ook des te meer de bewerktuiging aantasten. Terwijl de levertraan hier ter sprake komt, mag ik niet onopgemerkt laten, dat aan het Provinciaal Utrechtsche Genootschap van Kunsten en Wetenschappen de eere toekomt, door eene prijsvraag de aandacht der Geneeskundigen ook bij de levertraan bepaald te hebben, waardoor de Geneesheer galama aanleiding heeft gekregen, door een welgeschreven antwoord, voor zich eere te verwerven, en ten algemeenen nutte een aantal belangrijke waarnemingen mede te deelen. Toevallig stelde de welwillendheid van den Heer galama mij in staat, reeds in zijne Verhandeling ook eenige waarnemingen, ofschoon van anderen aard, mede te deelen ter bevestiging van de nutte

{==723==} {>>pagina-aanduiding<<}
werking der levertraan ook bij eene andere ziekte - tegen de Jicht. (*)

Ziektegeschiedenis.

Arnoldus j..., oud 21 jaren, ongehuwd, geboren te Amsterdam, van een oorspronkelijk zwak, klierachtig gestel, zegt evenwel eene goede gezondheid genoten te hebben tot in de maand Augustus 1830. In Staatsvlaanderen gekantonneerd, werd hij door de aldaar heerschende koortsen aangetast, welke zich ongeregeld en onder verschillende vormen vertoonden. Eene geneeskundige behandeling, waarbij veel Kina schijnt gebezigd te zijn, had niet het gewenschte gevolg; weshalve men eindelijk geraden vond, hem naar het Dépôt te Leyden over te plaatsen. Aldaar zijnde, duurde het niet lang, of de koortsaanvallen verminderden en bleven eindelijk geheel weg; doch nu ontwikkelde zich langzamerhand eene opzetting in de regter bovenbuikstreek, gepaard gaande met aanhoudend hevig stekende pijnen in dezelve. Het was hem onmogelijk, op eene der beide zijden te liggen; alleen de regtopzittende houding in het bed was hem gemakkelijk. Hij werd in de Garnizoens-Infirmerie te Leyden opgenomen den 7 Februarij 1834. Men behandelde hem aldaar, zoo als men uit zijne gezegden kon opmaken, streng antiphlogistisch, deed hem verscheidene aderlatingen, en zette rijkelijk bloedzuigers in den omtrek van de zwelling, welke daarna met verzachtende pappen bedekt werd. Na eenigen tijd begon de zwelling langzamerhand te verminderen; terwijl de lijder, volgens zijn zeggen, door hoesten etterachtige stof opgaf, welke van tijd tot tijd met bloed vermengd was. In de maand Junij werd hij naar het tijdelijke Hospitaal te Delft gezonden, alwaar hij tot in de maand Augustus, met geringe beterschap, bleef. De lijder ging nu, tot verder herstel zijner gezondheid, van daar, met twee

{==724==} {>>pagina-aanduiding<<}
maanden verlof, naar Utrecht; doch slechts twintig dagen mogt hij hiervan gebruik maken, wanneer zijn toestand weder verergerde, en hij genoodzaakt werd zich onder geneeskundige behandeling te begeven. Den 3 September 1834 werd hij alhier in het groote Rijks-Hospitaal opgenomen. Van dien tijd, tot den 20 Januarij 1835, wanneer ik hem onder mijne doorgaande behandeling nam, leed hij herhaalde malen aan bloedspuwing, die telkens door eene overvloedige etterachtige fluimlozing werd gevolgd, wanneer het uitgeworpen vocht meestendeels nog sterk door bloed gekleurd bleef. Hij vermagerde zigtbaar, zag bleek geel, kon over dag het bed weinig verlaten, hoestte des nachts veel, en wierp gedurende de vierentwintig uren eene aanzienlijke hoeveelheid slijm en etterachtig vocht uit, hetwelk steeds min of meer met bloed gemengd was.
In de maand September werd hij met slijm- en olieachtige middelen behandeld, en gebruikte tusschenbeiden geringe giften Opium, terwijl hem omtrent het midden der maand de Aqua Lauro Cerasi werd voorgeschreven. Tegen het einde werd de pulv. herb. Digitalis purp. met Nitrum voorgeschreven en tot het begin van October gebruikt, wanneer, door eene hervatting van bloedspuwing, ook dit middel moest ter zijde gesteld worden. In eenen aanval van bloedspuwing werd het Oleum Terebinth., doch met een zeer ongunstig gevolg, aangewend; weshalve ik, den lijder toevallig ziende, van het gebruiken van dit middel liet afzien en inwikkelende en olieachtige middelen ten gebruike verordende, welke later door kleine giften der Tinct. Acida aromatica in eene oplossing van Salep vervangen werden. Dit middel werd in klimmende giften en zonder bezwaar, doch ook zonder eenige verandering in den toestand des lijders te brengen, gebruikt. Des avonds kreeg de lijder telkens een grein Opium.
Gedurende de maand November behandelde men den lijder gedeeltelijk palliatief, en beproefde men het Extr. Hyoscyami met de Radix Consolida, het eerste in klim-
{==725==} {>>pagina-aanduiding<<}
mende giften, doch ook zonder gevolg; wegens de steeds door hoest verontruste nachten, werd nu des avonds eene ons Syrup. Diacodii gegeven. In de maand December nam men nogmaals de toevlugt tot de Consolida major, met Aq. Laur. Ceras. Op het zamentrekkend vermogen der mispels indachtig gemaakt, dacht ik met deze, in geen geval nadeelige, vrucht eene proef te kunnen nemen; en ziet, met zulk gevolg, dat de fluimlozing wel niet veel verminderde, maar de steeds aanhoudende bloedontlasting scheen te staan en als geheel ophield. Spoedig werd echter deze aanvankelijk goede verwachting te leur gesteld; de bloederigheid keerde terug, en, niettegenstaande van den 16 December tot het einde der maand de mispels doorgebruikt werden, en men nog in het begin van Januarij tot vier daags klom, bleef alles nu in denzelfden toestand. Wegens vermeerderde bloedafscheiding werden in de maand December nog eenige bloedzuigers aan de borst tusschen de ribben gezet, die den aandrang van het bloed eenigzins matigden; intusschen namen krachten en vleesch meer en meer af. De geprezene Watervenkel verergerde de gesteldheid. De nachtrust moest telkens door Syr. Papaveris alb. c. Oleo Amygd. bevorderd worden.
Den 20 Januarij, wanneer hij voor het klinische onderwijs werd overgenomen, teekende men van hem het navolgende op: sterke vermagering van het geheele ligchaam, vooral van de borstholte, zoodat de ribben duidelijk doorstaken; geelachtige kleur van het aangezigt; hoorbare ademhaling, van hoest vergezeld gaande, met uitwerping van roodachtig, door bloed gekleurd slijm; doorgaande gemakkelijke fluimlozing; pijnlijke ligging op de regterzijde, met pijn ter hoogte van het diaphragma; des morgens iets versnelde, kleine, zachte, regelmatige pols, tellende 78 slagen in de minuut; spijsvertering goed; tong zuiver; doorgaans eene ontlasting in het etmaal; de buik zacht; voelbare uitzetting der lever, geelbruine, half doorschijnende urine, met tigchelsteenachtig bezinksel.

{==726==} {>>pagina-aanduiding<<}

22 Jan. De lijder had dezen nacht buitengewoon goed geslapen, na het gebruik van
Syrup. papav. alb.

Olei Amygdal. a. dr. IV.

s. op eens te nemen.
Tegen den morgen had echter eene aanmerkelijke fluimlozing plaats; de opgegevene fluimen waren heden meer met bloed bedeeld en schuimend.
23 Jan. Geene verandering in des lijders toestand. Tot dusverre van de reeds genoemde middelen geen gunstig gevolg ontwaard hebbende, achtte men het navolgende welligt niet ondienstig te zijn:
℞ Ol. Jecor. Asell. unc. I.

vier malen daags een eijerlepeltje.
's Namiddags. Iets versnelde pols, tellende 90 slagen in de minuut; weinig gehoest, en ook weinig fluimen geloosd.
24 Jan. Iets verminderde fluimlozing.
25 Jan. De stethoscoop op de regterzijde der borstholte onder het sleutelbeen geplaatst zijnde, hoort men een dof gemurmel der ademhaling; daar ter plaatse schijnt eene uitholing te bestaan, terwijl naar beneden hepatisatie voorondersteld wordt, waardoor het indringen der lucht in de benedenste kwab voor het grootste gedeelte belemmerd schijnt; de fluimlozing verminderd; heldere urine. Men klimt met de Ol. Jecor. Aselli viermaal daags tot een paplepel vol.
26 Jan. De lijder heeft zeer goed geslapen; de fluimlozing steeds gemakkelijk en aanmerkelijk verminderd.
27 Jan. Het uitwendig voorkomen beter; de gele kleur van het gelaat wordt levendiger, de ademhaling gemakkelijker en ruimer, de hoest zeldzamer, de pols geregeld; het uitwerpen der fluimen, ofschoon nog met bloed vermengd, tot omtrent de helft verminderd; de tong zuiver; de spijsvertering geregeld; de urine steeds zeer doorschijnend, helder en ligt strookleur.

{==727==} {>>pagina-aanduiding<<}

28 Jan. De lijder slaapt tegenwoordig zeer goed, hoest en loost bij tusschenpoozing eenige fluimen, welke minder met bloed vermengd zijn; de pols wordt meer en meer normaal.
30 Jan. Meerdere verheffing van den pols, anders geregeld; de slijmuitwerping tot ¼ verminderd; slechts weinige bloederige doorzijpeling; het gelaat krijgt meer de vleeschkleur.
2 Februarij. De expectoratie bestaat tegenwoordig slechts in eene geringe hoeveelheid slijm; de hoest aanmerkelijk verminderd; de ademhaling gemakkelijk en zonder pijn.
4 Febr. De lijder slaapt bij voortduring des nachts zeer goed; de pols en ademhaling normaal; de expectoratie zoodanig verminderd, dat er nog maar van tijd tot tijd, en alleen des nachts, een weinig slijm wordt opgehoest. Men laat den lijder nu viermaal daags een eetlepel van bovengenoemde olie gebruiken. Hij gebruikt tevens eene Salep-oplossing met suiker.
6 Febr. Er vertoonen zich hier en daar op het ligchaam, doch voornamelijk in den omtrek van den neus, gele, verhevene, bultachtige plekken van onderscheidene grootte; men zoude ze in het Duitsch Leberflecke noemen.
16 Febr. De lijder heeft iets meer gehoest, en eenige meerder door bloed gekleurde etterachtige stof opgegeven.
20 Febr. Weinig hoest; lozing van eene zeer geringe hoeveelheid, nu wederom bloederig gekleurd slijm; meerdere ontwikkeling van het uitslag; toenemende krachten; gunstig voorkomen. De levertraan werd eenige dagen gestaakt, van wege eene bijkomende verkoudheid. Eene op den arm gezette fontanel kan tot nog toe niet in werking gehouden worden.
21 Febr. Niets opgegeven gedurende den nacht; weinig gehoest.
27 Febr. Bij afwisseling worden op den duur slechts enkele fluimen, in de laatste dagen nog met een weinig bloed gekleurd, opgegeven; de pijn in de borst gering; voor het overige bevindt de lijder zich wel.

{==728==} {>>pagina-aanduiding<<}

Den 27 en 28 Febr. echter meerdere hoest, met evenwel geringe fluimlozing, doch meer met bloed doortrokken; de fontanel werkt beter; het huiduitslag breidt zich nog steeds uit.
Gedurende het eerste gedeelte van Maart bleef de toestand des lijders nagenoeg dezelfde; later scheen het ruwe weder, welligt onvoorzigtige blootstelling aan togt, wederom een' ongunstigen invloed op hem uit te oefenen; hij werd schor, hoestte meer, en de slijmlozing van het gekleurde vocht nam wederom toe. Ik had van tijd tot tijd het gebruik van de levertraan gestaakt, en meer verzachtende middelen voorgeschreven. Den 18 en 19den nam de fluimlozing zoo zeer toe, dat er in de 24 uren wederom een halve kamerpot geloosd werd. Ik keerde den 5den tot de levertraan terug; er werd in 24 uren eene ons genomen. Den 22 was de opgegevene hoeveelheid tot op eenige fluimen verminderd. Den 9 Maart werden er meerdere congestien naar de longen bespeurd, met een' geprikkelden toestand der ademhalingswerktuigen. Ik staakte tot den 18den het gebruik van de levertraan, liet voetbaden gebruiken, en schreef Decoctum Althaeae unc. VIII c. Extr. Hyoscyami gr. IV voor. Gelijktijdig had ik eene spaanschevlieg laten leggen ter plaatse van de meeste pijnlijkheid in de zijde, welke zich mede wederom verhief. Den 18den waren deze toevallen geweken, wanneer ik tot de levertraan terugkeerde, waarvan nu des morgens en des avonds eene halve ons gebruikt werd.
Tegen het einde van Maart keerde alles zoo zeer ten voordeele des lijders, dat hij in de laatste dagen van Maart een slechts weinig door bloed gekleurd slijm ophoestte. In het begin van April gaf hij den 4 volstrekt niets op, hoestte ook niet, klaagde over geene pijn meer, begon er wèl uit te zien; ook was het vermelde uitslag geheel verdwenen, latende slechts enkele roode vlekken achter. Het Oleum Jecinoris Aselli werd tot het einde van Maart, en gedeeltelijk nog in April, genomen. Sedert schijnt de lijder welvarend.

{==729==} {>>pagina-aanduiding<<}

Gedurende Januarij zijn gebruikt van het Ol. Jecinoris 8 oncen, in Februarij 28 oncen, in Maart 18 oncen, in April, tot den 12den, nog 10 oncen; te zamen 64 med. oncen.
Tegen het einde van Mei verliet hij het Hospitaal, toen geheel hersteld.
Welke de eigenlijke veranderingen in de bewerktuiging geweest zijn, durf ik niet beslissen; de lijder was slechts voor een gedeelte zijner ziekte alhier en later onder mijne behandeling, en omtrent derzelver begin is niets zekers gebleken. Mij van den waren aard des gebreks zigtbaar te kunnen overtuigen, is door eene voor den lijder gelukkige, mij aangename uitkomst belet geworden. Vermoedelijk heeft er aanvankelijk leverontsteking en welligt ook longontsteking plaats gehad, is de eerste in ettering overgegaan, en heeft zich misschien de etter eenen weg door de regter long gebaand (*). Hoe het hierbij met het weefsel der long is gesteld geweest, durf ik mede niet bepalen; van eene vrij aanmerkelijke uitholing gedurende eenigen tijd meen ik mij door de stethoscoop duidelijk overtuigd te hebben. Wat er van zij, het behoud van den lijder, wiens toestand geruimen tijd hopeloos scheen, schrijf ik alleen aan de gebruikte levertraan toe. In soortgelijke gevallen zoude ik zeker wederom mijne toevlugt tot dezelve nemen. Ik ben voornemens haar verder te beproeven. Hare werking is stellig minder gevaarlijk, dan die van sommige zeer geprezene, maar voor het gestel zeker vreemdaardiger middelen. Hiervan, het zij met ongunstig of gunstig gevolg, bij eene andere gelegenheid de verdere mededeeling.

Eenige bijzonderheden wegens een' jongen ourangoutang aan boord van een schip.

- Op deszelfs terugreis uit Indië vertoefde het schip, dat den armen kleinen Ourang-Outang overbragt naar een klimaat, zoo noodlottig voor diens geslacht, eenigen tijd op

{==730==} {>>pagina-aanduiding<<}
Isle de France, om versche provland in te nemen. De Ourang vergezelde de matrozen bij hun dagelijks bezoeken der kust, en bij de houders van herbergen en winkels. Naar een van dezen, eene oude vrouw, die koffij enz. verkocht, was de Ourang gewoon, alleen, elken morgen te wandelen; en door teekens, gemakkelijk te verstaan, vroeg hij haar om zijn gewone ontbijt, hetwelk hem getrouw gewierd. De rekening werd dan ook door den Kapitein betaald vóór zijn vertrek. - Er was één persoon aan boord, voor wien de Ourang bang was. 't Was de slager. Hij had dien man ossen en schapen zien dooden, en duchtte, naar 't scheen, van hem voor zichzelven een dergelijk lot, als hij zijne desgelijks stomme, maar niet zoo vernuftige makkers zag ondergaan. Evenwel, met oogmerk om de vriendschap te winnen van dien gevreesden doodslager, kwam hij hem telkens te gemoet, maar geheel op zijne wijze. Hij naderde hem, b.v., met groote omzigtigheid, onderzocht zijne handen vinger voor vinger, en, geen moordwerktuig ontwarende, deed hij alwat hij maar kon, om zijne opmerking te trekken. Met de rest van het scheepsvolk stond hij op den vertrouwelijksten voet, en scheen zich geregtigd te achten tot allerlei voorregten, ja zelfs tot berooving zijner vrienden, uit wier hangmatten hij datgene zich toeëigende, wat hij vermeende tot zijn eigen gemak te behoeven, en dat hij zich niet zonder heftig tegenstreven weêr liet ontnemen. Zijn gedrag aan tafel, waar hij gemeenzaam werd toegelaten, was steeds welvoegelijk. Schielijk begreep hij het gebruik van messen en vorken, maar gaf de voorkeur aan een' lepel, welken hij op dezelfde wijze hanteerde, als eenig kind van zeven of acht jaar zulks kan doen. - Bij zijne komst in Engeland begon hij weldra te kwijnen. Gedurende zijne ziekte werd hij vervoerd naar Bruton-straat, waar een zijner gunstelingen, ik
meen de kok, hem verpleegde. Hij hief van tijd tot tijd zijn hoofd van het kussen op, en wendde de oogen naar zijnen verzorger, met eene uitdrukking, als smeekte hij hem om eenige verligting. Ten zelfden tijde slaakte hij een klagend geluid, maar vertoonde niets, dat naar onverduldigheid of kwaad humeur zweemde, zoodat elk, die hem zag, met medelijden werd aangedaan. Zoo leed hij eenige dagen, werd trapswijze erger en zwakker, en stierf, tot werkelijke smart van zijnen oppasser en van ons allen.






{==731==} {>>pagina-aanduiding<<}

Verhaal van een reisje door een gedeelte van Engeland en Wales, in mei 1835 gedaan door drie Nederlanders, en medegedeeld door een' derzelven.

(Vervolg van bl. 695.)

Terstond na onze aankomst te Liverpool begaven wij ons op weg, om het merkwaardigste van de stad te bezigtigen. Wij voorzagen ons van eenen geleider, die ons eerst naar de beurs bragt. Tot onze verwondering was dit geen afgesloten gebouw, maar eene groote opene plaats, aan drie kanten met galerijen voorzien; het front wordt gedekt door den achtergevel van het stadhuis (een fraai gebouw, op hetwelk een uitmuntend standbeeld van minerva prijkt); op het midden der plaats staat een fraai en kolossaal metalen standbeeld ter nagedachtenis van den Admiraal nelson, dien held voorstellende op het oogenblik, dat hij, bij den aanvang van den slag van Trafalgar, de woorden uitspreekt: ‘England expecs this day every man to do his duty.’ Eene der galerijen doorgaande, komt men in eene buitengemeen groote zaal, the news-room geheeten, welken naam dezelve dan ook ten volle verdient. Men vindt hier niets dan nieuwspapieren uit alle oorden der wereld (onder dezelve ook onze Haarlemsche Courant), en menschen, welke geheel in het lezen derzelven verdiept zijn. Zoo groot is de politieke leeslust hier, dat er aan geene ververschingen gedacht wordt, welke er dan ook niet te verkrijgen zijn. Aan het eind der zaal is eene zeer groote lei geplaatst, op welke alle de digt bij de kust zijnde Engelsche schepen genoteerd worden; hiermede is boven de zaal een observatorium in verband, op hetwelk gedurende den ganschen dag wakers zijn, het oog houdende op eene soort van telegraaf, welke aan de overzijde der rivier de Mersey, digt bij New-Brighton, is opgerigt, en met welke de in Liverpool bekend zijnde schepen weder hunne correspondentie uit zee houden. Om toegang tot deze zaal te verkrijgen, moet men ingeschreven worden, hetwelk door een onzer bekenden gereedelijk voor ons gedaan
werd. Van de beurs begaven wij ons naar de dokken, welker uitgestrektheid, alsmede het aanzienlijk aantal schepen, welke dezelve bevatteden, ons evenzeer verbaasden, als vroeger van de ver-
{==732==} {>>pagina-aanduiding<<}
schillende dokken in Londen. Ook hier kan men zich overtuigen, dat men zich in het midden van een volk bevindt, welks handel de grootste en uitgebreidste van den aardbol is. Onmiddellijk voor de dokken stroomt de rivier de Mersey, welke Liverpool menigmaal met overstrooming bedreigt; doch de stad is hiertegen beveiligd door een' steenen muur, welke dezelve aan den rivierkant omgeeft. Achter dezen muur levert de stroom eene uitmuntende wandeling op; men heeft steeds het uitzigt op de fraaije kusten van Chester, en de rivier is meestentijds als bezaaid met stoombooten, zeilschepen enz. enz. Van hier deden wij eene wandeling door het binnengedeelte der stad. Dezelve is fraai gebouwd, zeer ruim en luchtig; de straten zijn, even als te Londen, zeer gemakkelijk voor voetgangers ingerigt, en des avonds ruimschoots met gas verlicht. Wij bezochten de St. John's-market, misschien de grootste overdekte markt in Europa; het dak bestaat uit glaswerk, en rust op 44 hardsteenen pilaren; op deze markt vindt men alles vereenigd, wat voor de dagelijksche behoeften des levens vereischt wordt; dezelve was als bezaaid met dienstmeisjes, welke hier en daar hare benoodigdheden zochten, en de fraaije wijze van uitstalling, door de meeste kooplieden in acht genomen, maakte het geheel tot eene aardige vertooning. Des avonds begaven wij ons naar den grooten schouwburg, the Royal theatre; de zaal was vrij goed, doch muntte niet bijzonder uit, ja viel ons allen zeer tegen, zoo met betrekking tot derzelver grootte als inrigting. Wij zagen er een gedeelte van shakespeare's Othello verknoeijen; hierop volgde eene
Arlequinade, welke men te Amsterdam ook beter en fraaijer zien kan. Ten half een (de schouwburgen eindigen overal laat) begaven wij ons, welvoldaan over onzen dag, naar huis, met het voornemen, den volgenden dag onze reis naar Wales per stoomboot voort te zetten. Des morgens ontwaakten wij vrij wel uitgerust van de vermoeijenissen des vorigen dags; wij begaven ons ten half elf ure aan boord van de stoomboot de Prins Llewelyn, welke ons naar de beroemde Menai-brug zoude voeren, en begunstigd door eenen heerlijken dag verlieten wij Liverpool. De vaart door de rivier de Mersey was zeer aangenaam; de kust van Chester aan den eenen, en de stad en haven aan den anderen kant leverden voortreffelijke gezigten op. Aan boord was eene bende muzikanten, welke de passagiers met het spelen van eenige geliefkoosde Engelsche melodiën ver-
{==733==} {>>pagina-aanduiding<<}
maakte; wij hadden aangenaam gezelschap; de zee was spiegelglad, en toch woei er een liefelijk zuidewindje, - alles maakte dit tot een alleraangenaamst zeetogtje. Ten drie ure kregen wij reeds de kusten van Wales in het gezigt, en wij verheugden ons weldra, de verbazende bergketen, welke ons nu in de verte voor oogen was, meer van nabij te zullen beschouwen. Kort daarop passeerden wij groot en klein Ormshead, twee rotsen, welke zich tot op eene aanmerkelijke hoogte loodregt uit zee verheffen. Hier hoorden wij eene zeer sterke echo; een der muzikanten blies akkoorden van drie en vier toonen op de bazuin, welke geheel door de echo werden wedergegeven; hierop volgde de bekende Penmaen-mawr, eene rots, welke zich tot de verbazende hoogte van 1550 voeten uit zee verheft. Schrikverwekkend is het, deze drie ontzettende steenmassa's langs te varen; met slecht weder of tegenwind passeert men dezelve dan ook op veel verderen afstand dan wij nu
deden; niet lang geleden was er eene stoomboot tegen aangeslagen en met man en muis vergaan; doch met een luchtje, gelijk wij troffen, en eene effene zee, verliest dit tooneel veel van deszelfs verschrikkelijkheid, ja draagt integendeel niet weinig bij tot veraangenaming en verfraaijing van den togt. Hierop stoomden wij de baai van Beaumaris in. Alle de schoonheden van deze te beschrijven, is niet mogelijk. De heerlijkste oevers, fraai bebouwd en begroeid met digt geboomte, hier en daar afgewisseld met fraaije kasteelen of andere kleinere gebouwen, Beaumaris zelve, het fraaije Bangor, - alles vereenigt zich, en doet eene betooverende uitwerking op den steeds meer en meer opgetogen' reiziger. Bij den mond is de baai vrij breed, maar wordt van tijd tot tijd naauwer, zoodat men zich verbeelden zou dezelve geheel toe te zien loopen; maar dáár is het punt, waar de oevers van Wales en het eiland Anglesey door de beroemde Menai of kettingbrug aan elkander verbonden worden. Wij passeerden eerst het eiland Priestholme of Puffinisland, een klein eilandje, bijna geheel uit een' zeer fraai bewassen' berg bestaande; op hetzelve zijn slechts weinige kleine gebouwen, welke voormaals tot verblijfplaats aan den kluizenaar seiriol en eenige gevlugte monniken dienden. Aan de linkerhand passeerden wij Penrhyn-castle en het fraaije Bangor. Vóór wij deze plaats naderden, kwamen wij aan Beaumaris, hoofdstad van Anglesey, schuins tegenover Bangor gelegen. Hier hield de stoomboot eenige oogenblikken

{==734==} {>>pagina-aanduiding<<}
op, tot het uit- en inlaten van passagiers. Wij hadden hierdoor gelegenheid, om het aan het strand gelegene en nieuwste gedeelte van deze plaats te bezigtigen: het is prachtig gebouwd, en de ligging onbeschrijfelijk fraai. Jammer slechts, dat wij er niet langer van konden genieten. Eindelijk nader den wij de Menai-bridge. Reeds van verre was ons dit meesterstuk van menschelijk vernuft in het oog gevallen, en wij reikhalsden naar het oogenblik, dat wij hetzelve van nabij konden beschouwen. Spoedig werd aan dit ons verlangen voldaan: na nog een kwartieruurs door de baai gestoomd te zijn, kwam de boot regt voor de brug ten anker, en werden wij in kleine booten op het eiland Anglesey aan wal gezet.
Wij begaven ons natuurlijk terstond naar de zoo beroemde hangende massa. De eerste indruk, dien dezelve op ons maakte, was verbazing. Geen denkkracht is in staat, zich de grootschheid van dit pronkstuk voor den geest te brengen. De Menai-street, hier ruim 1000 voeten breed, maakte de gemeenschap met Anglesey vroeger zeer moeijelijk, dewijl hier dikwijls zware stormen woeden, die den overtogt menigmaal gansche dagen ondoenlijk maakten. De Heer telford, een allerbekwaamst Ingenieur, opperde een plan, om eene brug geheel van ijzer, aan kettingen hangende, in den smaak van de brug, welke bij Hammersmith over den Theems hangt, te vervaardigen. Spoedig deden er zich deelnemers genoeg op, welke de kosten dezer stoute onderneming wilden helpen dragen, en in zeven jaren tijds was het eiland Anglesey een schiereiland geworden. Door twee groote en zeer hooge steenen poorten betreedt men de brug. Over deze poorten hangen de reusachtige kettingen met eene bevallige bogt. Deze kettingen zijn niet uit schalmen, maar uit vierkante ijzeren staven zaamgesteld. De hoogte der brug is van 120 tot 150 voeten, naar mate het hoog of laag water is. De geheele lengte is 1000, en het onmiddellijk over het water zwevende gedeelte 590 voeten. Een rijtuig, een hardloopend mensch, of eene kleine windvlaag, doet het gansche gevaarte sidderen, en er ontstaat zelfs eene zachtgolvende beweging. Voormaals was deze beweging zeer ongelijk, doordien alle vier de hoofdkettingen niet evenzeer aangedaan werden. Om dit voor te komen, zijn op verschillende afstanden ijzeren staven over de kettingen gelegd, welke, deze zaamverbindende, veroorzaken, dat, ofschoon de beweging

{==735==} {>>pagina-aanduiding<<}
slechts op één punt ontstaat, dezelve zich aan de gansche brug mededeelt. Over de ijzeren staven, welke den grond uitmaken, zijn planken gelegd, welke, door dik zand aan elkander verbonden, een zeer effen pad opleveren. Twee paden voor heen en weder gaande rijtuigen en vier paden voor voetgangers maken de breedte uit. Nadat wij de uitwendige gedaante der brug zoo naauwkeurig mogelijk beschouwd hadden, begaven wij ons met een der tol-ontvangers naar de plaats, waar de einden der hoofdkettingen in den rotsgrond gewerkt zijn. Naar deze plaats voert een onderaardsche, geheel in de rots uitgehouwen gang, welke omtrent tien minuten gaans lang is. Deze weg is vrij naauw en zeer laag, zoodat het licht van eene lantaren ons zeer goed te stade kwam. Toen wij eindelijk op het voorname punt gekomen waren, beving ons allen hetzelfde gevoel van verbazing, als vroeger bij het aanschouwen der brug. Ontzaggelijke massa's ijzer dienen, om de vier reeds op zichzelve zoo reusachtige kettingen te ontvangen. Deze laatste zijn hier zaamgesteld uit vijf staven; terwijl dezelve boven den grond slechts vier staven dik zijn. Men kan zich geen denkbeeld maken van de moeijelijkheden, welke men met het bouwen van deze brug te doorworstelen heeft gehad, en het geheel mag veilig onder de door menschenhanden voortgebragte wonderen gerekend worden.
Wij begaven ons vervolgens over de brug, en deden alzoo onze eerste intrede in het prinsdom Wales. Hier wachtte ons eene zeer gemakkelijke soort van rijtuig, car genaamd, hetwelk ons dien avond naar Carnaervon zoude voeren. Wij namen echter den ons nog overig zijnde tijd waar, om eerst eene wandeling te doen naar eene der fraaiste punten in dezen omtrek; het is een bergtop, Pennrose genaamd, van waar men een uitmuntend gezigt heeft op de heerlijke Welsche bergketen, in welker midden de doorgaans omwolkte Snowdon prijkt, over de Menai-street, een gedeelte van Anglesey, het Monument voor den Marquis van dien naam, en, doordien het een zeer heldere dag was, zagen wij ook, hoewel slechts flaauw, den bekenden vuurtoren van Holyhead, en verder de kettingbrug en de baai van Beaumaris; het was een der fraaiste Panorama's, welke wij op den geheelen togt aangetroffen hebben. Wij stegen eindelijk op onzen car, en reden, langs een' heerlijken weg, nu over hoogten, dan door diepten, meestentijds onder vrij zwaar geboomte,

{==736==} {>>pagina-aanduiding<<}
't welk ons nu en dan het gezigt op de vrij druk bevaren wordende Menai-street vergunde, tot dat wij des avonds ten half negen Carnaervon binnenreden. Wij stapten af aan het logement the Sportsman, een zeer fraai hôtel, digt bij de groote ruïne gelegen. Mijn eerste werk hier was, eenige inlichtingen te vragen omtrent den geschiktsten tijd tot het beklimmen van den Snowdon. Men raadde ons, zoo wij niet tegen vermoeijenis opzagen, dezen togt bij nacht te doen, om het genot der opgaande zon op het hoogste punt van Engeland en Schotland te hebben. Dit plan, ofschoon niet geheel zonder gevaar, beviel ons allen zeer, en wij besloten er des te gereeder toe, dewijl alles ons een' schoonen nacht voorspelde. De tijd, welke ons nu nog overig was, besteedden wij tot het bezoeken der zoo even genoemde groote ruïne van het slot, door eduard den I gesticht en onder cromwell verwoest. Wij doorwandelden deze overblijfselen van menschelijke grootheid, bezagen onder anderen de kamer, waar eduard de II geboren werd, en begaven ons ten tien ure weder logementwaarts; hier vonden wij een lekker souper gereed, 't welk ons de noodige versterking tot den ophanden zijnde togt bijzette; ten half twaalf stapten wij in eene postkoetst met twee paarden, en snelden in een' fikschen draf Carnaervon uit, en den weg naar Llanberris op. Zooveel de duisternis ons toeliet op te merken, was dezelve omringd door kale bergen, allen met groote stukken rots als bezaaid, welke hier en daar de zonderlingste vormen hadden. Spoedig kwamen wij aan het fraaije meir van Llanberris, en reden langs hetzelve, tot dat wij ten half twee de herberg bereikten, welke, bijna onmiddellijk aan den voet van den Snowdon gelegen, een geschikt punt oplevert, om de
beklimming aan te vangen. Wij bestelden dadelijk eenen gids en poneys, (eene kleine soort van paarden, welke, langzaam maar zeker voortstappende, den bergbeklimmer van groot nut zijn) vertoefden nog eenigen tijd, ten einde niet vóór het opgaan der zon boven te zijn, en begonnen omstreeks twee ure onzen eenigzins romanesken togt. Wij hadden den gids van den noodigen brandewijn en drooge beschuit voorzien; iets, waaraan wij niet zouden gedacht hebben, maar hetgeen ons op den togt zeer goed te stade kwam. In het eerst liep de weg vrij zacht opwaarts; maar spoedig werd dezelve steiler, hetgeen wij vooral aan den vertraagden stap van onzen gids bemerkten. Na omtrent anderhalf

{==737==} {>>pagina-aanduiding<<}
uur geklommen te zijn, verdeelde zich de weg, van welken een gedeelte eenigzins lager en zijwaarts af voerde naar eenige thans uitgegravene kopermijnen. Wij vonden hier eene heerlijke en veel waters gevende wel. Onze gids gebruikte dit punt tot het vullen van eene blikken flesch, welke hij aan een' lederen band over den schouder hangende had, en tot het nemen van eenige oogenblikken rust. Na ons door eene teug brandewijn, met het zuivere welwater vermengd, tegen de koele nachtlucht beveiligd te hebben, ging de togt weder opwaarts. De gezigten, welke wij, voor zoo verre de schemering zulks toeliet, op de ons omringende voorwerpen hadden, waren onbeschrijfelijk fraai. De verschillende kleuren van het ons omringende gebergte; de heerlijke valleijen, bezaaid met bergschapen; de stilte van den nacht, alleen afgebroken door het gedruisch der zich in de diepte stortende watervallen, - alles vormde een voortreffelijk geheel. Na weder eenigen tijd geklommen te zijn, waren wij op het punt, waar wij van onze poneys moesten afstappen, dewijl het pad te steil en dus voor paarden te gevaarlijk werd; deze werden in een' ouden bouwval geplaatst, welke op een overhangend stuk rotssteen, een weinig zijdelings van den weg af, gevonden werd. Nu werd de togt meer en meer vermoeijend; maar het vooruitzigt, weldra aan het doel onzer reis te zijn, daar wij den top reeds duidelijk voor ons zagen, gaf ons nieuwe krachten, en eindelijk omstreeks vier ure bevonden wij ons op eene hoogte van 4000 voeten boven de oppervlakte der zee! Eene beschrijving van de heerlijke tafereelen, welke de natuur hier aanbiedt, te geven, gaat elke pen te boven. Wij troffen eenen morgen uit duizend. Onze gids, die zelf verrukt was, zeide: ‘Snowdon has its days, but this is one of them.’ De zon steeg met majestueuze pracht uit de kimmen, en verspreidde een purperkleurig licht over de hoogsten der ons omringende bergtoppen, terwijl
lager alles rondom ons nog in dikke duisternis gehuld lag; honderden voeten beneden ons trokken eenige wolken het gebergte door, en deden verscheidene punten eenige oogenblikken voor ons gezigt verdwijnen, om naderhand met vernieuwde pracht weder te voorschijn te komen; langzamerhand werd nu ook het lager liggende door de zonnestralen verlicht, en van oogenblik tot oogenblik deden zich nieuwe schoonheden voor ons op. Wij allen waren diep getroffen door dit schouwspel, en met aandoening le-
{==738==} {>>pagina-aanduiding<<}
digde elk van ons den beker met eene luide herinnering aan achtergelatene betrekkingen en vrienden. Na omtrent een half uur hier vertoefd, en onze namen in een stuk lei, 't welk hier lag, gegrift te hebben, vingen wij den terugtogt aan. Zeer spoedig verliet ons de sneeuw, welke wij menigvuldig op den top gevonden hadden, en bemerkten wij weder sporen van groei. Onderweg werden wij door den gids verscheidene malen oplettend gemaakt op den door ons afgelegden togt, en hier en daar hadden wij waarlijk reden om dankbaar te zijn, dat wij denzelven zonder eenig ongeval volbragt hadden. Bij den vroeger genoemden bouwval vonden wij onze poneys weder; de beesten verwelkomden ons met vrolijk gehinnik. Wij stegen weêr op, en kwamen ten acht ure, geheel verrukt over deze reis, weder aan onze herberg. Digt bij dezelve is de groote waterval, welke, langzamerheid van het midden van den Snowdon in kleine beekjes afstroomende, zich hier tot eene aanzienlijke massa verzameld heeft, en nu met een donderend geraas tusschen vervaarlijke stukken rotssteen in de diepte stort. Gaarne hadden wij de hier gelegene groote leigroeven bezien; maar de tijd liet zulks niet toe; wij zagen alleen het uitwendige der werkzaamheden, welke eene groote levendigheid aan het tooneel bijzetten. Wij namen vervolgens afscheid van de vriendelijke en gedienstige bewoners van dit logement, en keerden langs denzelfden weg terug, welken wij den vorigen avond gepasseerd
waren. Verscheidene heerlijke gezigten deden zich nu voor ons oog op, welke ons door de duisternis van den nacht ontsnapt waren. Onder anderen zijn de gezigten langs het Llanberrische meir uitstekend. Nog tijdig genoeg, om vóór het vertrek der stagecoach naar Bangor een ontbijt te nemen, kwamen wij weder te Carnaervon, alwaar wij met het wèl volbrengen van onzen togt door den kastelein geluk gewenscht werden. Hij verhaalde ons, gelijk vroeger op den terugtogt ook de gids, dat het beklimmen van den Snowdon sinds eenigen tijd zeldzamer werd, en dat vooral des nachts weinigen, uitgenomen eenige bewoners van het bergachtige Schotland, zich aan de moeijelijkheden, welke deze togt onvermijdelijk met zich voert, blootstelden. Toen ik hem zeide, dat wij Hollanders waren, schudde hij ongeloovig het hoofd. Op onze herhaalde verzekering echter geloofde hij zulks, er bijvoegende, dat, zoo iemand hem verhaald had, dat drie Hollanders bij nacht den

{==739==} {>>pagina-aanduiding<<}
Snowdon beklommen hadden, hij gerustelijk had durven zeggen: that is a lie. Deze vooringenomenheid tegen, of liever onbekendheid met de Hollanders, heb ik op den geheelen togt door Wales waargenomen. In het eerst ergerden wij er ons over; doch later werd het ons stof tot lagchen, en niet zelden vermaakten wij ons met deze staaltjes van domheid. Ten tien ure bestegen wij de coach naar Bangor, alwaar wij ten half twaalf aankwamen. - Bangor is een fraai stadje, heerlijk aan de oevers van de baai van Beaumaris gelegen, en voor het overige geheel door bergen ingesloten. Van hier worden ontelbare ladingen steenkolen en lei, voornamelijk naar Liverpool, afgescheept, en deze handel maakt het voornaamste bestaan der plaats uit.

(Het vervolg en slot hierna.)

Racahout des Arabes.

Daar men thans in vele onzer steden bij confituriers enz. te koop vindt eene uit Parijs komende waar, welke Racahout des Arabes heet, en waaraan de ligtgeloovige menigte al ligtelijk eene groote waarde en buitengewone eigenschappen zou toekennen; zoo kwam het een' vriend van waarheid, die daarom tevens een vijand van alle kwakzalverij is, niet onbelangrijk voor, aan het Nederlandsche publiek bekend te maken, hetgeen hij onlangs over die waar in een geacht Duitsch tijdschrift vond opgeteekend. Mogt het strekken, om althans het Hollandsche geld niet in handen van op de dwaasheid hunner medemenschen speculerende Franschen te doen komen!
Vooreerst vindt men in dat Journaal (büchner's Repertorium für die Pharmacie, 2te Reihe, Bd. I. Heft 2. S. 251-253, 1835) het volgende berigt van den Heer keller, Apotheker te Dillingen: ‘Onlangs werd mij een poeder tot onderzoek gegeven, hetwelk, onder den naam van Racahout des Arabes, door zekeren de langrenier in Parijs verkocht, en in eene afzonderlijke brochure (Racahout des Arabes, seul aliment étranger approuvé par deux rapports de l'Académie royale de médecine et par les Professeurs de la faculté de Paris etc.) als dat middel aangeprezen wordt, aan hetwelk de Sultan en zijne talrijke familie hunne

{==740==} {>>pagina-aanduiding<<}
vaste gezondheid, frischheid en lijvigheid te danken hebben. Aan het hof des Sultans wordt het, naar luid van het boeksken, als een groot geheim bewaard; en echter, hoezeer Z.H. er de doodstraf op gezet heeft, werd het door een' Derwisch van den Harem verklapt, zoodat het door een waar wonder aan den Parijzenaar bekend werd, die het thans aan de gelukkige, magere wereld voor 8 francs par chaque flacon aanbiedt. Het wordt vooral als déjeuner genuttigd, is veel aangenamer dan chocolade of koffij, en ontheft elk, die het koopt, van het noodlot om ziek te worden, van het ongeluk om te vermageren, enz. Dit middel nu bestaat, volgens mijn onderzoek, uit een fijn meel (misschien rijstmeel of arrowroot), chocolade, suiker, kaneel en vanille, maar wordt ook zonder specerijen bereid. Het wordt in melk of water, even als chocolade, gekookt, waarvan het zich als een fijn poeder van eene geelbruine kleur onderscheidt. Ik heb dit poeder nagemaakt, en de Heer de langrenier zou waarschijnlijk moeite hebben, om het van zijn poeder, zelfs na zorgvuldig onderzoek, te onderkennen. Het verschil bestaat slechts in - den prijs.’
Volgens l.a. büchner (in hetzelfde Tijdschrift, S. 255, 256) is de Heer de langrenier door dit middel reeds een rijk man geworden. Hij geeft een voorschrift op, om een poeder te vervaardigen, dat met Racahout volkomen overeenstemt; namelijk: 2 ons gerooste en geschilde cacaoboonen, 10 ons witte suiker, ½ ons salep en 16 grein vanille worden tot fijn poeder gemaakt en met 4 ons aardappelmeel (Hear him!) vermengd. Kaneel kon hij in het echte poeder niet waarnemen, en hij betwijfelt, of rijstmeel of arrowroot er een bestanddeel van uitmaakt, daar hij van de grondstelling der Parijzenaars: ‘weinig koopen, veel verkoopen,’ volkomen overtuigd is. Salep heeft hij er daarom bijgevoegd, dewijl anders het poeder, met melk gekookt, geene gelijke massa zou uitmaken.
De Racahout is dan een onschadelijk mengsel van meel en chocolade, in het Oosten veelligt onbekend. Of evenwel dit berigt hen, die altijd iets nieuws en vreemds moeten hebben, af zal schrikken, om aan de mode toe te geven, weten wij niet. Er zijn toch genoeg menschen, die dit alles maar voor goede munt opnemen. Zij zalven hun hoofd met Phyothrix uit Griekenland (uit Parijs); zij ontbijten met Racahout des Arabes (uit Parijs), en zouden er ook wel

{==741==} {>>pagina-aanduiding<<}
toe te brengen zijn, om voor zich en hunne familie eene partij elegante doodkisten uit Parijs te laten overkomen, wanneer dit eens de mode werd.

Paganini en Talma.

(Vervolg en slot van bl. 687.)

‘Men herinnert zich,’ dus vervolgt janin, ‘welk een luid geroep zich verhief: ‘Paganini is in Frankrijk aangekomen!’ - hoe zijne vermaardheid reeds gevestigd was, eer hij nog zijne viool gestemd had. Gansch Parijs stroomde naar zijn Concert, en het regende geld van alle kanten. Op gelijke wijze overlaadde Engeland den grooten vioolspeler met eere en goud. Toen hij andermaal Parijs bezocht, was de stad der Cholera ten buit; duizendvoud stierven de menschen; de Dood had zijnen schrikwekkenden mantel over de groote stad uitgespreid. Alles vlugtte, alles verschool zich, alle schouwburgen waren verlaten, alleen de groote Opera werd bezocht, ja opgepropt, wanneer de toonen van paganini's strijkstok lokten; ieder kwam, om bij zijne goddelijke akkoorden de verschrikkingen des dags te vergeten. Ik zag eenen mensch, dien eensklaps de Cholera aangreep, onder het gebed van mozes, door paganini gespeeld, den laatsten snik geven. Dat heet ik bijval! Wat geen kunstenaar van Parijs vermogt, vermogt paganini met zijne viool: hij alleen vulde eenen schouwburg. Dat noem ik geluk! Ik ken niets feestelijkers, dan de Concerten, die hij gedurende de pest gaf. Men kwam sidderend; men had des middags zeer matig gegeten; men wilde de sombere denkbeelden, de vertrekken vol kamferreuk ontvlieden, om zich in de groote, schoone, met waskaarsen verlichte en met bloemen versierde zaal der Opera eens te herhalen; men zag elkander aan, en stond versteld, die zoo vol, ja nergens eene ledige plaats te vinden. Daar zag men dan, van uit den achtergrond des tooneels, den geheel in 't zwart gekleeden man, als een schaduwbeeld, optreden. Zijn bleek gelaat kwam donker te voorschijn tusschen het lange, gladde hair, dat onordelijk langs beide zijden nederhing. Zijne lange
armen, nog verlengd door strijkstok en viool, schenen

{==742==} {>>pagina-aanduiding<<}
den grond te raken; men zag hem niet gaan, men voelde slechts, hoe hij sloop! Zoo de Cholera zelve eene menschengedaante konde aannemen, zij had zeker geene andere gekozen. Men gevoelde eene rilling, wanneer men hem slechts aanzag. Wanneer hij dan de verbeeldingskracht der aanschouwers naar eisch opgewekt en naar beide kanten heen gekeken had, of de ontvangst groot genoeg was, begon hij. Te beschrijven, welke bevalligheid, vaardigheid, zuiverheid van toonen, welke melancholie en aangrijpende hartstogtelijkheid in deze viool verborgen waren, is onmogelijk. Het genie, geschraagd door de kunst, en de kunst, geschraagd door de onbegrijpelijkste inspanning, hebben nooit iets grootschers voortgebragt. En met welk eene bedaardheid, met welk eene schijnbare koelbloedigheid bragt hij al deze schatten der harmonie uit vier stukken hout en eene snaar te voorschijn! Men luisterde, stond verbaasd, weende - alle smart week; men vergat den dood en de vrees, erger dan de dood; en, wanneer hij ophield, wilde men gaarne geroepen hebben: ‘Nog eens, o! nog eens!’ Maar de zwarte man was onverbiddelijk. Alles, tot zijne laatste noot toe, had hij berekend; hij wist, hoeveel streken hij der vergaderinge schuldig was, en gaf haar niet ééne minder, niet ééne meer. Vervolgens verwijderde hij zich gelijk hij gekomen was, eene buiging tot aan den grond makende, met een altijd wederkeerend glimlagchen, en als wegsluipende. Men kreeg onwillekeurig medelijden met den grooten toonkunstenaar, als men hem zoo glimlagchen en zoo diep buigen zag. Paganini (en daarom kan ik het berigt van zijnen dood niet gelooven) zag te Parijs de Cholera even moedig onder de oogen als dupuytren deed, en gemeenlijk spaart de pest dezulken, die haar niet vreezen. Maar, zij dat berigt ook verdicht, waar is het, dat van den dag af, dat elke noot zijner viool geldswaarde verkreeg,
paganini door eene, voor schier elken kunstenaar onbegrijpelijke, hebzucht werd aangegrepen; hij werd gierig met zijne viool, gelijk de gierigaard het met zijn geld is. Bezwaarlijk gunde hij zichzelven het genot der verwonderlijke zegepraal van zijnen geest. Hij nam zijne viool niet meer uit hare kast, dan om er geld mede te winnen. Was hij verpligt haar voor zich te hanteren, dan sloot hij zich zorgvuldig in zijn vertrek op, liet de gordijnen zakken, gren-
{==743==} {>>pagina-aanduiding<<}
delde alle deuren, ja zette, ten overvloede, een' toondemper op zijn instrument, opdat niemand daar buiten hem zou hooren, zelfs niet de dienstmaagd des huizes, die haar oor tegen het sleutelgat hield, noch de arme, die aan de huisdeur bedelde; dus beroofde hij zich van het streelend genoegen, zichzelven te hooren, uit vreeze, dat hem eenige noten gratis mogten ontsnappen, of dat hij eenige noten mogt verspillen! Dus hield hij getrouw zichzelven woord, dat hij zich elke vioolstreek zou laten betalen; en zijne vioolstreken werden hem betaald, en wel duur - zeven millioenen! Men denke echter niet, dat ik deze som te groot acht voor een' zoo groot' meester. De Hemel beware mij, dat ik immer de kunst als te duur betaald zou rekenen! De kunst is het feestgewaad der beschaafde volken, de eer der steden, de roem der natiën; zij verfraait, betoovert, vertroost, vereenigt de menschen. De kunstenaar zij rijk, zeer rijk, opdat hij niet enkel in den droom zijner verbeelding den voornaamsten ter zijde sta! Bovendien heeft elk het regt, om zichzelven naar zijne wezenlijke waarde te schatten, waarbij hij zich slechts in acht neme zich te laag aan te slaan, opdat hij niet misbruikt worde, noch ook te hoog, want de wereld betaalt de menschen naar dat zij waard zijn, en niets meer. Wat mij in paganini tegen de borst stoot, is, dat hij zijne millioenen van de rijken ontving, zonder tot de armen te zeggen: ‘Gij, die arm zijt en de
muzijk bemint, komt tot mij; wij zijn broeders; ik speel voor u om niet!’ Dan had hij voor zijn vermogen en tevens voor zijnen roem gezorgd; dan had hij even zoo vele herinneringen achtergelaten als talma zelfs, en zijn naam had zich aan den gelukkigen en geliefden naam aangesloten, wiens gedachtenis bij den volke leeft. Hoe heeft deze mensch de schoonste gelegenheid, om zich beroemd en bemind te maken, verwaarloosd! Tot de verzamelde menigte spreken, zonder vreemde tusschenkomst, in die éénige algemeene spraak, welke onder alle hemelstreken wordt verstaan; overal dezelfde geestdrift, hetzelfde gevoel opwekken; reizen als een Vorst, om wien zich de Grooten als verdringen; edelmoedig genoeg zijn, om de geheimen zijner moeijelijke kunst niet uitsluitend voor zich te houden, maar integendeel dezelve aan elk mede te deelen, die in staat is ze te bevatten, en zóó kunstenaars en broeders achter te laten; spelen en zingen gelijk de vogel

{==744==} {>>pagina-aanduiding<<}
onder den vrijen hemel; zich aan elken edelen aandrang overgeven; een uur van den dag aan de eerzucht toewijden, maar den overigen tijd een kinderlijk kunstenaar zijn; mijnenthalve ook elken dag een uur aan zijn vermogen denken, maar al de overige aan den roem - dat heet leven! Wanneer men paganini's talent, wanneer men zijn onuitputtelijk instrument bezit; wanneer men zeker is, dat het ons nimmer aan idéén, aan fantazie en scheppingskracht ontbreekt, wat ligt er dan aan gelegen, wanneer dat alles meermalen overloopt, en uit de overvolle schaal eenige droppels wegvloeijen? Overvloedig toch werdt gij reeds beloond door de algemeene hoogschatting, door al de harten, die u tegenkloppen, zonder dat gij nog daarenboven de hand behoeft op te houden! Wie gij ook zijt, groote kunstenaars! bedenkt, dat de Hemel u de kunst niet schonk, alléén om die tot persoonlijk gewin aan te wenden. De kunst behoort aan iedereen; zij is het eigendom van allen, de onuitputbare bron, aan welke iedereen het regt heeft zich te laven. Verkoopt daarom van de uwe aan elk, die koopen kan en wil; maar, hebt gij genoeg verkocht, geeft dan het overige weg; er zal u nog altijd meer overblijven, dan gij hebt weggeschonken!
‘Ziet, wat paganini is overgekomen! Naardien hij slechts geld verzamelen wiide, in stede van roem, was zijne eerzucht weldra bevredigd. Hij had zijne fortuin gemaakt met eenen spoed, die hemzelven moest verbazen. Toen nu zijne millioenen binnen waren, moest hij trachten dezelve in veiligheid te brengen; dit drukte hem neder, ja overstelpte hem; hij had zijnen ganschen oogst, als 't ware, in éénen dag binnengehaald. Daar hij eene waar ter markt bragt, die te duur was om vele en gedurige koopers te vinden, stond de man eensklaps aan het einde zijner kunstbaan. De voorbeeldelooze deelneming, welke hij verwekt had, was verstorven; de geestdrift was door zijn goud verstikt. Engeland wilde hem niet meer hooren, niet meer geneigd zijnde hem met guinjes te spijzen. Frankrijk wilde hem niet meer hooren, geene Napoleons meer voor hem hebbende. Thans, daar de rijken niet meer van hem, en hij niets van de armen weten wilde, moest hij zijne schoone dagen terugwenschen; die der bewondering, van het vrije genie, en - der armoede! - Dunkt u niet, dat een Napelsche Improvisator, die te paard steden en dorpen doortrekt, onder den oudsten boom

{==745==} {>>pagina-aanduiding<<}
eens dorps halte houdt, zingt wat het opwekkende des oogenbliks hem ingeeft, naar wien men met lagchen of met tranen luistert, en die, wanneer hij zijn hart heeft uitgestort, met een' zijner landelijke toehoorders het maal deelt en in diens hut slaapt; dunkt u niet, dat deze altijd arme, maar altijd gelukkige mensch, die heden uitgeput, morgen onuitputtelijk is, deze dichter zonder eerzucht of pretensie, die zich zijne verzen niet eens weêr te binnen brengt, en die ze elkeen toewerpt, die er naar verlangt; dunkt u niet, dat hij, die het volk verlustigt, zonder van hetzelve iets anders te vorderen dan brood en nachtverblijf, duizendmaal gelukkiger is dan die kunstenaar, zijn broeder, die te midden van een vermogen van millioenen sterft? Zijn dood, zoo dezelve zich mogt bevestigen, ware eene dubbele ramp, daar die ons een groot Violist en een groot Componist tevens ontrukt. Zijne werken zijn verloren, gelijk al het overige; want hij heeft voorbedachtelijk nagelaten zijne idéen op te schrijven, opdat zij hem niet zouden ontvreemd worden. (*) Telkenmale, als hem het orchest accompagneerde, gaf hij elken muzikant eigenhandig zijne partij. Was het Concert ten einde, dan verzamelde hij andermaal zelf zijne geschrevene muzijk. Aan niemand vertrouwde hij zulks toe, zoo bezorgd was hij, dat hem ook slechts het kleinste deeltje van een idée mogt ontkaapt worden! Dus zal men, dank zij deze verwenschte maatregelen van voorzorg! niet eens te weten komen, hoe veel verder paganini de viool gebragt, noch op welk standpunt hij haar gelaten heeft. Kan men zich een' algeheeler zelfmoord verbeelden? Is paganini niet dood, zoo zal hij, bij het vernemen van den ge-
{==746==} {>>pagina-aanduiding<<}
ringen indruk zijner doodmare in Europa, en van de onverschilligheid, waarmede zij werd opgenomen, welligt nog inzien, hoe veel nadeels zijne baatzucht aan zijnen roem heeft berokkend; - inzien, welk een slechte rekenmeester Gierigheid is; dat populariteit voor 't minst zoo veel waarde heeft als geld, en dat het smartelijk gevoel bij het verscheiden eens geliefden kunstenaars alles te boven gaat; dat het beter is, zijne heerlijke idéen en het geheim zijner kunst achter te laten, opdat tijdgenoot en nakomeling zich daarin verblijden, dan al deze schatten met zich te nemen in het stomme graf; dat, eindelijk, na zich zoo lang tot de beurs zijner medemenschen te hebben gewend, het meer dan tijd is, zich ook tot hun gevoel te wenden. Welligt heeft paganini op zijn krankbedde zich reeds beklaagd, niet weldadiger jegens het ongeluk te zijn geweest, en zuchtend bekend, dat onder zijnen geldschat menige daalder zich bevindt, die daaronder niet behoorde te zijn, - de zuurverworven penning eens armen
muzikants, die zich driemaal het middageten ontzeide, om zijnen kunstgenoot te hooren! Paganini toch is een man van te groote talenten, dan dat hij niet ook een man van verstand zijn zou; en verstand geheel zonder hart, hoe laat zich dit denken?’

Dusverre jules janin. Zijne karakterschets (dus spreekt zijn Duitsche Vertaler) des grooten kunstenaars heeft inderdaad levendige, wegslepende trekken; en toch, wanneer paganini, nadat men dezelve heeft gelezen, eensklaps voor ons stond, ons aanzag met zijnen demonischen blik, en zijnen tooverstrijkstok bewoog, zou deze gansche kritiek als in stof wegzinken, vernietigd door den alles overweldigenden indruk, die, als uit een heilig donker opgeroepen, het gevoel geene keus, het verstand geene stem overlaat! Niet baatzucht alleen kon een paganini nopen een groot kunstenaar te worden; immers geene millioenen zijn in staat, een' enkelen ademtogt van dien geest te verwekken, die uit paganini's viool spreekt! Janin kent alleen den paganini, zoo als hij in de Parijsche salons en aan de Parijsche farobank verscheen, en slechts met goud, veel goud in de hand kon verschijnen. Hij kent alleen den paganini na den zondenval. De blik in zijn Paradijs bleef voor hem verborgen. Hij zag den knaap niet, zoo als hij, onder den harden, gierigen vader, honger en slagen leed, opdat hij

{==747==} {>>pagina-aanduiding<<}
des te eerder een groot Muzikant wierd, en hoe desniettegenstaande zijne hartstogtelijke geestdrift voor muzijk nog de bovenhand behield; - hij zag den knaap niet, wien het bloed in het aangezigt steeg, toen hij vernam, dat mozart reeds in zijn zesde levensjaar een geheel uitgewerkt klavierconcert geschreven had; - hij zag den negenjarigen paganini niet, hoe hij op den grooten schouwburg van Genua allen wegsleepte door zijne variaties op de Carmagnole; ('t was in 1793!) - hij zag niet, hoe de veertienjarige Virtuoos, dien rolla en paer bewonderden, door Italiës steden trok, ongehoorden bijval oogstende, lang voordat de klank zijns naams tot ons was doorgedrongen; - hij zag hem niet, hoe, aan het Hof van Lucca, waar elisa bonaparte schitterde, liefde en eerzucht hem den strijkstok, op zijne zeldzame wijze, langs twee en zelfs ééne snaar leerde bewegen; - hij zag den trotschen Italiaan niet, die, sinds lang de roem zijns vaderlands, gedurende dertig jaren niet kon besluiten over de Alpen te gaan, om hier en elders vreemde kritiek over zich te gedoogen, Fransch geld naar zich te strijken, en het aan Parijsche speeltafels of in den drang van zinnelijken hartstogt weêr weg te werpen. Paganini had, toen janin hem zag, zijn gansche leven reeds doorleefd. Hij was te Parijs een vreemdeling onder vreemden, die hij niet kende, niet beminde, die hem niet kenden, niet beminden, en die, zoodra de indruk zijns instruments voorbij was, slechts daaraan dachten, welke linksche complimenten hij maakt en hoe haveloos zijn hair er uitziet. Hij kon even min eigen worden op dien bodem, als de Stiermarker en Tiroler zangers, met wier liederen
vol reine natuur eens de groote wereld van Parijs zich geliet hoog te loopen, om hun daarna de onschuld en met dezelve alle schoonheid te rooven. Het korte tijdsbestek, waarin paganini zich te Parijs ophield, is dus het standpunt, van waar de, anders in hare soort meesterlijke, lijkrede van janin moet beschouwd worden.


{==748==} {>>pagina-aanduiding<<}

De liefde en de ijdelheid.


- Non ti sarà noto 
Tenendo li pur occhi qua giuso al fondo; 
Ma guarda i cerchi fino al più rimoto, 
Tanto cheveggi seder la Regina, 
Cui questo regno é suddito e divoto! (*) 
 
Dante, la div. com. Parad. c. 31. 

De gewenschte Mei was terug, en de kriekende morgen verdreef langzaam en statig de dampen des nachts. Hier en daar rezen, als eilandjes op het stille meer, de geschakeerde koeijen uit den nevel op de weide. Vogels en kikkers ontwaakten, en tjilpten en kwakten elkander den morgengroet toe. Haan en hond wekten het landvolk, en de rookende schoorsteen verkondigde het naderend ontbijt. Eindelijk schitterde ook in vollen luister de koning, en de nacht was geweest. Lustig begaf zich de landjeugd aan den vrolijken arbeid; terwijl de liefde, verzadigd vooralsnu van steedsche zegepralen, het groenende Land kwam bezoeken. De geveinsde zuchten, het liegend gelaat, nu teeder, dan ernstig, dan weder hartstogtig, en het gevoelloos gesnap der stadgelieven verveelden hem; derhalve had hij fluweel en zijde verwisseld met het eenvoudiger boerentoilet: een breedgerande hoed beschermde zijn gelaat; eene bont gekleurde das, luchtig den hals omgevend, liet hem vrij adem halen; een lange, ruime rok zwierde hem om de leden, en de zilveren gesp aan den schoen weêrkaatste de stralen der zon. Eenen knoestigen stok in de handen, kuijerde hij fluitend over de eenzame wegen, toen hem zeer onverwacht eene Schoone ontmoette, die in haren gang, hare kleeding en manieren niets van eene veldbewoonster had. Een doorschijnend, sneeuwwit gewaad, tot op den voet nedervallend, bewimpelde verraderlijk de rijke gestalte; een los omgeworpen shawl bedekte

{==749==} {>>pagina-aanduiding<<}
ten halve den pralenden boezem, ten halve den vollen, satijnigen arm. Een groen lint omving begeerig het wijkende middel; gitzwarte lokken, door den Zephir gewiegeld, vielen telkens liefkozend terug op den schoonen hals, wiens wit slechts door de hier en daar kronkelende ligtblaauwe aders van dat des kleeds verschilde. Een hoed met in kunstvolle achteloosheid spelende linten, groen als die des gordels, beschaduwde neêrwippend hare oogen, hun' glans nu eens verbergend, dan weder doorlatend, als de waterwolken de zon. Zoo zweefde zij, bewust van hare schoonheid, door de bloeijende landstreek.
De liefde, verwonderd de bekoorlijke nimf in dit verlaten oord alleen te ontmoeten, spoedt zich nieuwsgierig naar haar toe, en groet haar. Sierlijk laat zij de armen langs de zijden vallen, en buigt zich met zwier. Hoe vind ik, begint amor, zoo vele schoonheid in zoo eenzame streken? Zijt gij welligt eene bedrogene geliefde, die, de stadvermaken vliedend, op de rustige velden, in dit weldadig lommer, uwe smart komt verbergen? - De nimf, verontwaardigd dat haar naam hem onbekend was, antwoordt met bitse lippen en trotsche gebaren: Mij kent de geheele wereld; geen hart, of het is door mij overwonnen en gekluisterd; ik ben eene Godin, en ijdelheid is mijn naam. Overal op aarde wordt mijne magt zoo erkend en aangebeden, dat mijne dienst die van jupiter overtreft; van de leemen hut tot aan den troon speelt mijne geheime magt, naar welgevallen, met alle harten. Lagchend zie ik den Redenaar ‘over alles en nog wat anders' zich verschorren; den Geletterde de geleerde boeken doorwurmen; de Schoone onvermoeid in het herstellen van de verwoestingen der jaren; den Fat hijgend in de seestzaal, om zich met bevalligheid naar de viool te verdraaijen. Door mij leven, voldaan en tevreden, zij, die zich het meest over de Natuur te beklagen hebben; mijn tooverspiegel vergroot hun hunnne talenten zoodanig, mijne schalen behagen hun dermate, dat zij, zich altijd op dezelve beroepend, slechts hunne eeuw onregtvaardig noemen. Ik ben het, die de prachtige paleizen en de trotsche gedenkteekenen doe bouwen; ik, die ten laatste de koude, eenzame woning der dooden tooi, en vergulde logens op de grafzerk schrijf en beitel; terwijl, in spijt der rondom verspilde praal, de namen in vergetelheid blijven. Zelfs in het hart van hem, die mij hekelt, sluip ik ter steels, met een welgevallig be-
{==750==} {>>pagina-aanduiding<<}
drog; de Wijsgeer zuivert en slijpt en siert den stijl des schrifts, waarin hij mij aanvalt, om lof te behalen; en
de nietsbeduidendste Schrijvers beheersch ik in voege, dat zij zich allen eenen eeuwigen naam beloven. Ik, (zie eens hoe ver mijne magt zich uitstrekt!) ik heb aan eene soort van menschen wijs gemaakt, dat zij niet van adam afstammen, gelijk de gewone menigte, bij toeval geboren; maar van eenen veel edeler tak. Ik behang mijne aanbidders met linten en kruisen, met Vlies en Kouseband, met Adelaars en Leeuwen, met Valken en Olifanten; ik noem hen Ridders en Commandeurs, hen, die nimmer paard noch wapen aanroerden; zie, hoe zij den liefelijken rook inslurpen, terwijl de op goudzakken troonende hen met benijding aanziet en hun met ijdele zelfverheffing zijne dukaten toeduwt. Ik ben het, die den parvenu zoodanig opblaas, dat hij zich verbeeldt heel wat te zijn geworden, en dat hij den banknootloozen geleerde, of krijgsman, of ambtenaar magtig vereert door hem gemeenzaam (lomp) te behandelen; ik, die den uit 's vaders stal gezwollen bediende (pennelikker) zijne achtervliering doe vergeten, en de te poetsen lamp, en de te gehoorzamen schel; die hem, van zijne kantoorbank ontslagen, met lorgnet en verguld koper uitgedost, neuriënd en trippelend het koffijhuis doe doorpaauwen, de jongens toesnaauwend met een valsch-Engelsch accent gebieden, majestueus u de Courant voor den neus wegpakken, en zich, vol van zichzelven, op een paar stoelen doe nederstommelen. Het rijk van amor zelven werp ik omverre, en om mijnentwil zoekt de zotte hoop der Fatten bij de Schoonen niet zoo zeer hare gunsten, als wel den schijn van dezelve, en, met lonkjes en knikjes tevreden, is het hun genoeg, dat iedereen hen voor gelukkig houdt. Maar bovenal behaagt het mij, met onverdeeld gezag over de vrouwen te heerschen; zij verdringen zich aan mijne altaren, en niemand offert er vuriger en opregter: zoodat het gansche vrouwengeslacht voor mij alleen leeft, door mij alleen ademt.
Nu kon de liefde zich niet langer bedwingen: Zwijg, zeide hij, en grijp niet in mijne regten; erken, (hier toonde hij boog en koker) erken onder dit nederig gewaad den God der Liefde: regeer waar gij wilt; maar ik alleen beheersch het vrouwelijk geslacht. Over die gevoelige zielen, over die teedere harten bezat ik immer een onverdeeld gezag; mij bewezen zij steeds hare eerste vereering; en indien gij hare

{==751==} {>>pagina-aanduiding<<}
oogen en gedachten wel wilt gadeslaan, zult gij altijd ondubbelzinnige sporen mijner magt ontdekken. In deze schoone voorwerpjes is het Liefde dat leven stort, ziel en beweging: beschouw het onnoozele hart van het jeugdige meisje, alvorens ik haar bekend ben; met hare pop alleen is zij bezig, en speelt en lacht en babbelt en treurt met dezelve. Maar naauwelijks heeft mijn vuur haar de ziel ontstoken, of zij wordt ernstig, en stil, en droomend; hare blikken, hare gebaren heeft zij geleerd te beheerschen, maar te vergeefs poogt zij de wellingen der liefdekoorts te verbergen: zie, hoe zij reeds bij den naam des geliefden van kleur verandert! In het matte vuur der onrustige oogen, op de gloeijende wang, op den zwellenden boezem, die zich met bespoedigde golving door kwalijk weêrhoudene zuchten lucht geeft, op het gelaat, nu bloedrood, dan bleek, staat het kwijnend verlangen geteekend. Zoo ontbranden drooge halmen, getroffen door eene gloeijende vonk; de vlam verspreidt zich, verslindt den oogst, en woedt teugelloos in den omtrek; digte wolken van rook en vonken stijgen hemelwaarts.
Zelfs in den boezem der oude juffers dring ik door, en sleep ze, beladen met blanket en pluimen en bloemen en jeugdige tooisels, aan mijne kar mede; alle scheidsmuren werp ik omver; geene trotschheid is tegen mij bestand. De fiere rosaura, die, steeds vol van hare schoonheid en de schatten des vaders, nimmer glimlachte, noch sprak met iemand, die niet bij tonnen telde; rosaura, eindelijk door mijnen pijl getroffen, denkt aan praal meer noch goud: zie, hoe zij, onder mijne noodlottige magt gebukt, hare waarde vergeet, en de nederige slavin wordt... van wien?... van haren stalknecht! Zoo verliest een kleed met goud en zilver doorweven, de pracht weleer der rijkste schouders, versleten en gevlekt, alle sporen van zijnen vorigen luister, en valt ten laatste, gescheurd en veracht, in de morsige zakken des kleerkoops!
Met versmadende trekken, als uit den ongelijken strijd niet veel eer verwachtende, hoorde de trotsche Godin hem aan; eindelijk viel zij de liefde spottend in de rede, en zeide: Gij pocht op een onbepaald gezag over de vrouwen, omdat uw vuur haar somwijlen ontsteekt; maar gij beheerscht haar slechts nu en dan, en uw rijk is kortstondig. Ik integendeel zit haar van den eersten dag tot den laatsten in den

{==752==} {>>pagina-aanduiding<<}
boezem, en vrees niet ze ooit te verliezen. Het kleine meisje, dat nog onzekere klanken stamelt en naauwelijks op de voeten wankelt, doe ik reeds genoegen smaken wanneer zij zich Schoone hoort noemen, doe ik reeds elk oogenblik naar den spiegel terugkeeren. Zie, met welke verrukking zij zich het nieuwe kleed met kanten strooken ziet aantrekken, met welke afgunstige blikken zij de glinsterende steenen in haar moeders lokken bewondert, of de heldere, kleurvolle paarl aan den hals der volwassene zuster, en hoe smachtend zij naar den dag verlangt, wanneer ook zij in dergelijken pronk zal schitteren! Van dan af aan is zij mijne slavin; maar Liefde kent zij niet; zij weet niet eens, wat dit woord beteekent: intusschen groei ik met de jaren in haar hart, en verzelvig mij ten laatste met haar; zoodat, hetzij zij spreke, of lagche, of toorne, ik hare lippen, ik haren lach of toorn bestuur. Lang zou het zijn, indien ik u alle offers wilde verhalen, die de vrouwen dagelijks aan mijn altaar brengen. Wie zou den langen en pijnlijken arbeid van het toilet kunnen vermelden, en de geheimvolle, weldadige kunst in woorden begrijpen! Wie de schakeringen en spelingen der lokken! Wie de hervormingen van grijs in blond of gitzwart haar! Wie doen gevoelen, welke uitdrukking een hoofd aan zijn kapsel ontleent! Wie de diepe wetenschap van le peigne of milleboucles (*) kunnen verklaren! Eer zou rowland opnoemen alwat er vereischt wordt tot zijn heilig Kalydor, dat jeugdige veerkracht hergeeft aan den verlepten boezem, dat den valen ouderdom met zijne rimpels verdrijft, en het vel, als de zon de lelie, doet herbloeijen!
Overal zult gij tallooze scharen zien, zich toewijdend aan mijne nederigste diensten; ik scherp het vernuft en verfijn de kunst; half Engeland en bijna geheel Frankrijk zijn door mij gehuurd om het schoone geslacht te dienen. Hier wedijvert de kunstige naald met de naarstige spin in doorschijnend borduursel; dáár steelt het penseel de kleuren van iris, om ze aan de zijde te geven; deze vlecht de zilveren draden, of tooit het fluweel met schitterend goud; een ander bereidt de steenen voor ooren en boezem, terwijl gene zich in zee werpt, om der mossel hare schatten te ontrooven, en weder een ander ijs en sneeuw doorwaadt, om het prach-
{==753==} {>>pagina-aanduiding<<}
tige bont. Maar werwaarts gij ook de oogen wendt, overal zult gij de vrouwen aan mij onderworpen zien; en dikwijls zal het gebeuren, dat gij gelooft ze in uwe kluisters te hebben, terwijl al de beweging, die gij haar zich ziet geven en u toerekent, voor mij alleen geschiedt.
Zie anna ginds met zoete blikken en tartende gebaren otto lokken; gij gelooft haar verliefd; anna wil hare mededingster vernederen: zij heeft otto verloren; anna valt in onmagt; niet uit liefde - uit ijdelheid. Misschien herinnert gij u wel, hoe dikwijls ik u dwong schaamrood te vlieden? hoe het bekoorlijkste, het edelste wezen, het innigste, kieschste gevoel, voor eenen schitterenden titel, voor eenen klinkenden geldzak, voor eenen prachtigen shawl werd vergeten? Tusschen ferdinand en rudolf dobberde ethusa; toen nam rudolf zijne toevlugt tot mij; ik ried hem, den gouden band zijner liverei te verdubbelen; en (zoo weinig wordt er vereischt om een vrouwenhart te winnen!) naauwelijks had hij het gedaan, of ethusa's hart was veroverd. Emma is wijs om mijnentwil, want harer liefde keurt zij geenen sterveling waardig; om mijnentwil valt clorinde in de vleijende armen hares schatrijken minnaars: deugd zoowel als ondeugd is dikwerf niets dan ik. Doch, om alles in weinig woorden te bevatten, hoe menigmaal hoort men niet zeggen, dat het hart der vrouw onverklaarbaar is, vermits zij zonder reden wil en niet wil; onstandvastiger dan de wimpel, die geenen wind getrouw blijft, maar nu her- thans derwaarts fladdert. Ik ben het kompas op die zee; ik bestuur in het verborgen elke harer handelingen; ik ben de reden van hetgeen gij grillen noemt, iets dat een gevolg zijn zou zonder oorzaak: wanneer gij hare daden niet begrijpt, raadpleeg mij, en gij zult alles weten.
Zoo zetteden zij hunnen twist voort; en de liefde, die trotsch en koppig is, stoorde zich niet alleen aan geene redenen, maar zeide: Laat ons die ijdele woorden daar laten, en, om een einde aan het geschil te maken, liever onze wapenen tegen elkander beproeven. Juist naderde uit het nabijgelegen dal het allerliefste mientje, wier schuldelooze, eenvoudige blik een ongeslepen hart, eene nog natuurlijke ziel teekende, en derhalve een zeer geschikt voorwerp voor de bedoelde proef aanduidde. In de stad was zij nimmer geweest, en jaap slechts en huip hadden haar nu en dan boersch weg gezeid, dat zij schoon was. Hier, zegt

{==754==} {>>pagina-aanduiding<<}
amor, laat zien, wie meer vermag; indien gij deze tegen mijne magt verdedigt, twist ik niet langer, en geef mij overwonnen. Ofschoon de partij ongelijk had kunnen schijnen, nam de Godin de uittarting aan: zij ging naar het meisje toe, en vatte haar vleijend en kozend de hand, terwijl de liefde onder zijne pijlen den scherpsten en gevaarlijksten uitzocht. Den boog gespannen, toont hij haar een bevallig vrijertje; te gelijker tijd snort de gevederde schicht, en raakt het meisje, dat den minnaar opmerkzaam gadeslaat, naauwelijks de borst, of de Godin houdt haar in hetzelfde oogenblik eenen helderen spiegel voor. Met ganscher ziel, onbewegelijk, in verrukking, staart de onnoozele hare schoonheid aan, en heeft geene blikken meer voor den bevalligen jongen. De Godin lachte, en de liefde, met schaamrood bedekt, vlood overwonnen.




De afgevallene bladeren.


Omringd door afgevallen bladren, 
Staan wij in 't lagchend uur der jeugd; 
Maar nimmer stoort het dorrend loover 
De dartle en ongezochte vreugd; 
Wij zweefden vrolijk langs de velden, 
Wanneer de scherpe herfstwind woei, 
En speelden met de fletse bladren, 
Bij 's levens eersten lentebloei; 
De vlugge voet was huplend vaardig, 
Al werd het buiten bar en ruw; 
Geen zorg omknelde 't juichend harte: 
Het kind slechts kent een zalig: nu. 
 
Wij staan omringd door gele bladren, 
Wanneer des levens zomer naakt, 
Wanneer de hoop met arendsvleugels 
Het ligt ontvlambaar hart bewaakt. 
Bewust van kracht en wilsvermogen, 
Beschouwen wij den dorren boom; 
Maar 't tintlend vuur brandt op de wangen, 
Het hart des jonglings kent geen schroom; 
Dan wenschen wij, dat nooit de grijsheid 
Die kracht, dien gloed, dien wil ontnam, 
En dat de lieve dag der vreugde, 
Der prilste jeugd, eens wederkwam! 
 
Omringd door afgevallen bladren, 
Staat, in zijn volle kracht, de man; 
Hij droomt van langvoorleden tijden, 
En spreekt er soms weemoedig van; 

{==755==} {>>pagina-aanduiding<<}

Hij zucht, dat jaar aan jaar ontglipte, 
Sinds hij op 't krakend, dorre blad 
Gewandeld heeft, en veel genoten, 
Maar ach! ook veer verloren had! 
Hij denkt aan vrienden, ver verwijderd, 
Vergeten, of in 't stille graf; 
Dan teekent elk gevallen blaadje 
Zijn' levensweg zoo treffend af! 
 
Omringd door afgevallen bladren, 
Staan wij, in 's levens herfstdag, weêr, 
En bevend, wanklend gaan wij verder; 
Het vuur der jeugd ontvlamt niet meer! 
Wij zien niet om - reeds lang geleden 
Verloren wij, wat eeuwig rust; 
Wij zien niet verder - al ons hopen 
Wordt immers schielijk uitgebluscht? 
Maar voorwaarts gaan wij - stil en treurig; 
Vergeefs naar 't heil der aard' gezocht! 
De kindschheid, zonder vreugd, keert weder, - 
Dit laatste: nu besluit den togt. 
 
B.T.L.W. 
Rotterdam. 

Navolging uit het Engelsch van Miss norton.





Aan mijne gade, na de bevalling van een bij de geboorte gestorven hindje.


Neen! 'k weêrhoud mijn smart niet langer, 
Bij 't herhaald en droef gemis; 
Neen! het harte slaat steeds banger, 
Wen 't gevoel besloten is. 
Klinkt geen danklied van mijn snaren, 
'k Smoor den toon der droefheid niet. 
Wat aan andren vreugd kan baren, 
Baart dan ons slechts zielsverdriet! 
Schoon door hoop zoo vaak bedrogen, 
Thans, thans scheen zij meer dan schijn; 
Maar, helaas! 't is weêr vervlogen, 
Wat wij waanden wis te zijn. 
't Wiegje, dat ons kind verbeidde, 
Werd alweêr zijn treurig graf; 
't Groene wiegkleed, dat men spreidde, 
Gleed er als zijn lijkkleed af. 
't Ligt daar, door dat groen omgeven, 
Kleur, helaas! die ons misleidt, 
Als een roosje zonder leven, 
Afgeplukt voor de eeuwigheid. 
Ja, daar ligt het stil ter neder, 
Door den dood in slaap gesust; 

{==756==} {>>pagina-aanduiding<<}

't Wiegje gaat noch heen noch weder, 
Want geen stervling stoort zijn rust. 
Stil is alles! - neen, mijn waarde, 
Hopen we op 't ontwaken niet: 
Jezus is niet meer op aarde, 
En geen mensch, die redding biedt. 
 
Goeden nacht dan, dierbaar wichtje! 
Teedre lievling van ons hart! 
Ongekrenkt is 't lief gezigtje: 
't Kende ook nog geen aardsche smart; 
't Zag geen enklen traan nog vlieten; 
't Kende ook nog geen zielsverdriet; 
't Kan dus ongestoord genieten: 
't Zag zelfs onze tranen niet. 
Slaap dan zacht, gij vreugd mijns levens, 
Onze hoop (schoon hier in schijn), 
Maar voor beter wereld tevens, 
Wen uw doodslaap uit zal zijn! 
 
Kom dan, lieve! laat ons hopen, 
Nogmaals hopen op 't verschiet. 
Aardsche vreugd mag tegenloopen, 
Deze hoop bedriegt ons niet. 
Dáár, bij 't eeuwig groot ontwaken, 
Toeft ons 't zalig wederzien, 
Dat ons reiner vreugd doet smaken, 
Dan deez' wereld aan kon biên. 
Tranen, houdt dan op te vlieten; 
't Oog heeft reeds genoeg geschreid: 
Wat we op aard' dan niet genieten, 
Hoopt ons hart van de eeuwigheid. 
Of, mogt eens ons lot nog keeren, 
Schonk het ons nog vreugd voor pijn, 
Mogt de schat, dien wij waarderen, 
Hier ook nog eens de onze zijn, - 
O! dan zij voor blijder klanken 
Weêr mijn gulden lier gestemd; 
'k Zal den God der liefde danken, 
Met ons kroost in d'arm geklemd! 
 
s. van oudkerk pool. 
Enkhuizen, Oct. 1835. 


Toepasselijk bijschrift op zeker magazijn van goedkoope boeken.


Geld, schaamte, kracht, deugd, eer, bestemming, rust en hoop 
Verruilt men hier voor gif, en juicht nog in 't goedkoop. 
 
v.R. 

No. XIV. Meng. bl. 679, reg. 14, leze men: voor mij. No. XV, hier boven, bl. 721, reg. 1, moet zijn: Jecinoris.






{==757==} {>>pagina-aanduiding<<}

Mengelwerk.

Iets over de Samaritane van Frans Baltensz.

Dat is op zijn Frans Baltensz. hoorde ik menigmaal uitroepen, wanneer men iets buitensporig gek of verward gesproken, geschreven of uitgevoerd vond. Vroeg ik opheldering van deze spreekwijze, inzonderheid te Dordrecht in gebruik, dan vertelde men mij vele wonderlijke dingen van eenen frans baltensz. en van zijn zonderling boek, de Samaritane. Later kreeg ik dit boek in handen, en vond het inderdaad een potsierlijk voortbrengsel van de eerste helft der zeventiende eeuw. Ik raadpleegde te vergeefs de geachtste en ongeachtste Schrijvers van vroeger en later tijd, of zij ook iets nopens dezen baltensz. en zijn zonderling geschrift mogten opgeteekend hebben: en had ik geen toegang gekregen tot de Handelingen van den Kerkeraad der Hervormde Gemeente te Dordrecht, dan zoude ik welligt nimmer in de gelegenheid zijn gekomen, nadere kennis met beide te maken. - Daar het mij gebleken is, dat eenige letterkundigen van dezen tijd hunne opmerkzaamheid op het, thans zeldzame, boeksken van baltensz. gevestigd hebben, meen ik hun door de mededeeling der volgende bijzonderheden geen ondienst te zullen doen.
Frans Baltensz., Dordrechtenaar van geboorte, Boekverkooper en Boekdrukker van beroep, had in het midden der zeventiende eeuw zijne woning en drukkerij bij de nieuwe Kerkstraat te Dordrecht. Hij was heimelijk de leer van den befaamden david joris, die tot in het midden dier eeuw te Dordrecht nog eenige weinige vereerders en navolgers had, toegedaan. Zijn vader was baltes franszoon, een ijverig Calvinist en Ouderling der Hervormde Gemeente te Dordrecht, bij welke hij in hooge achting stond. Hij werd meermalen door zijne medebroeders naar Duitschland ge-
{==758==} {>>pagina-aanduiding<<}
zonden, om Predikanten te hooren en uit te noodigen, om hunne gaven aan de Gemeente te Dordrecht mede te komen deelen.
Nadat frans baltensz. zich door het uitgeven van eenige kleine, en thans bijna vergetene, geschriften zijner Stadgenooten had bekend gemaakt, liet hij, in het jaar 1635, een door hemzelven opgesteld boekje, getiteld: Gulden Kleinoodt, streckende tot verclaringhe van het 13e Capittel des Euangeliums Johannis, bij nicolaes centen drukken, en gaf aan zijne Medeboekhandelaren, troyen, brullaert en reinier, ‘een riem van exemplaren’, om dezelve onder de Gemeente te verspreiden.
Daar hij dit zonder voorkennis en toestemming van den Kerkeraad had gedaan, werd er in deszelfs vergadering, den 27 December van dit jaar gehouden, over gehandeld. Men las er eenige perioden en afdeelingen uit voor, en bevond, ‘dat het een hers- en sinneloos schrift was, daer wt geen verstant int alderminste kon gevat ofte geraept worden, noch van den Evangeliste, noch van zynen wtlegger selve, en daer geen ander vrucht van kon genoten worden, als een openbare bespottinge van christelycke religie.’ - ‘Oversulcx, naedien eenighe Broeders alvorens hadden geraden gevonden den auteur van dat boexken voor de vergaderinghe te doen staen, en hem daerover te hooren, is hy voor deselve gecompareert, en naer eenighe ondervraginghe, soo over de meyninge van zyn boexken, als over de gelegentheydt van het drucken en verspreyden van hetzelve, heeft hy de Broeders zyn ooghmerck en intentie gheopent, mitsgaders eenighe verklaringhe van syne vremde en ongehoorde manieren van spreken gedaen.’ Nadat zij die intentie en verklaringhe gehoord hadden, verklaarden de Broeders eenstemmig ‘dat hy een persoon was seer swack ende kranck van herssenen,’ en besloten ‘de gedruckte exemplaren in te trecken, om de ontwyfelbare bespottinghe van Gereformeerde kercke te voorkomen.’ Ook vernamen zij, ‘dat hy noch over de andere Capittelen

{==759==} {>>pagina-aanduiding<<}
van denselven Evangelist gelycke Concepten by geschrifte hadde,’ die hij echter beloofde niet te zullen drukken, of laten drukken. Eenige dagen hierna liet de Regering, op verzoek van den Kerkeraad, de afgedrukte exemplaren van het Gulden Kleinoodt ophalen, en verbood baltensz. de uitgave zijner overige aanteekeningen op dien Evangelist, zonder toestemming van den Kerkeraad.
In weerwil zijner belofte, gaf frans baltensz., dertien jaren later, in het laatst van 1648, het vervolg van zijn Gulden Kleinoodt, of de verklaring van het vierde, eerste, dertiende, derde, vijfde, zesde, zevende, achtste en negende Hoofdstuk van het Evangelie van Johannes, in het licht. Men noemt dit boeksken in de wandeling de Samaritane; niet omdat dit de algemeene of hoofdtitel is, maar omdat de titel van het eerste Hoofdstuk met dit woord begint. Voor de verklaring van elk Hoofdstuk staat een bijzondere titel, b v.: ‘Samaritane, ofte spieghel der Godtsvreesentheydt en Eerbaerheydt ofte ghespreck van den Heere met het rechtgheloovighe wyf van Samaria, oft uyt Jacob van Ephraim van Sichar, beschreven in het vierde Capittel van den Evangelist Johanne, in prys voorgestelt, die met vergeldinghe vergolden wordt, volghens de woorden des Heeren enz. - ofte een woordelycke verclaringhe van het vierde Capittel des Evangelist Johanne.’ - ‘De eerlyckheydt des Heeren: in openbaringe de Heere hem in die in Cana de Recht-gheloovighe by hem. Of Beschryvinghe de eerste verclaringhe de Heere hem daer de Rechtgheloovighe by hem, in syne Eerlyckheydt of wydtheydt van syn seyndinghe van Godt de Heere in Galilea, de recht-gheloovighe, buyten afbeeldinghe (dat is, dat die hem door geheel Galilea de recht-gheloovighe buyten af-beeldinghe was) bij de Rechtgheloovighe Houwelycks-luyden, en Recht-gheloovighe diep uit Galilea van daen (eer hij dieper in Galilea tradt) enz. - of woordelycke verclaringhe van het tweede Capittel in Johanne.’

{==760==} {>>pagina-aanduiding<<}

Op den titel volgt meestal eene even zonderlinge Voorreden tot den Leser, waarna baltensz. op deze wijze den Evangelist opheldert: ‘Want soo lief heeft godt de wereldt ghehadt, dat hy syn eenigh geboren soon gegeven heeft (*): dat is, oorsaecke met sulck een beminnen hebbe Godt de Heere of de Godtheydt, Beminner, of Ghever de Godtheydt de recht-gheloovighe, tot zyn die tot goedt, dat de Godtheydt t'samen ghemeen is of daer die een is, de Recht-gheloovighe van de Recht-gheloovighe Adam en Eva aen tot de Rechtgheloovighe, die over den geheelen Aerdtbodem zyn zullen, tot de recht-gheloovighe in de eyndinge van Hemel en Aerde, bemint dat hy, die van alle eeuwigheydt de Godtheydt bemint, of gegeven van de Godtheydt de Recht-gheloovighe tot zyn, die die tot gaet bemint of gegeven, of geschoncken of ghedaen heeft tot zyn die tot gaet, of tot wercken, die de Godtheydt tot maken, die die een afmalinghe hem in vereerlyckinghe hierna.’
Op deze wijze zijn 315 bladzijden gevuld! Hoogstzeldzaam ontmoet men een' verstaanbaren volzin.
Baltensz. had van den Kerkeraad vrijheid verzocht, om zijne verklaring te mogen drukken. Toen dezelve hem geweigerd was, wendde hij zich tot de Classis van Zuidholland, die, na herhaalde pogingen om hem van zijn plan af te brengen, den Burgemeester met hetzelve bekend maakte. Het verkoopen en verspreiden van dit boeksken (want het was onder de hand gedrukt) werd baltensz. daarop verboden, en eerst vele jaren daarna hebben zijne erfgenamen het voor een' zeer geringen prijs beginnen te verkoopen. In mijne jeugd was de Samaritane in het geheel niet zeldzaam, en voor 4 à 5 stuivers op elk stalletje te koop; maar sedert het op een paar Catalogi van beroemde boekverzamelingen als raar is voorgekomen, heeft men tot 5 à 6 guldens voor dit vod der vodden gegeven.

{==761==} {>>pagina-aanduiding<<}

Sommigen meenen, dat baltensz., een goed werk vervaardigd hebbende, en geen kans ziende om het aan den man te brengen, eindelijk besloot, zich zoo veel mogelijk voor zijne moeite te dekken, en hetzelve, zoo verward mogelijk, deed drukken. Anderen willen, dat baltensz. de aanteekeningen van zeker' Geleerde op het Evangelie van Johannes, op deze wijze, in een bespottelijk daglicht heeft zoeken te stellen, vooral door de herhaling der woorden niet-gheloovighe en recht-gheloovighe, die in de aanteekeningen van dien Geleerde dikwijls zouden voorkomen. Enkelen zijn dwaas genoeg geweest, om te beweren, dat baltensz., zijne bijzondere gevoelens over godsdienstige waarheden willende verspreiden, dezelve in dit geschrift heeft geopenbaard, en dat er een sleutel op deze dierbare verklaring, het zij gedrukt, het zij in handschrift, het zij bij mondelinge overlevering, aanwezig is geweest. Ik voor mij geloof, dat de eerwaardige leden van den Dordschen Kerkeraad, in de jaren 1635 en 1648, den spijker op den kop sloegen, toen zij, merkende, dat de mondelinge verklaring even dwaas als de schriftelijke was, den eerzamen frans baltensz. voor seer swack en kranck van herssenen en zijn boeck voor een hers- en sinneloos schrift verklaarden.
Zonder de zotheid zoude men geene wijsheid onderscheiden kunnen.
g.d.j. schotel, Predikant.
Lage Zwaluwe, 14 Nov. 1835.

Zoo er soms hier of daar nog een exemplaar van het eerste Gulden Kleinoodt mogt aanwezig zijn, zonde ik het gaarne eens ter inzage erlangen.

Derde brief aan Hilletje, over de teekenen des tijds.

Ik zal weder eens, onbekende vriendin, na een langdurig stilzwijgen, mijne spectatoriale pen opvatten, en u met mijn geschrijf lastig vallen; lastig, zeg ik, want ik sla weder op het oude aanbeeld: de teekenen des

{==762==} {>>pagina-aanduiding<<}
tijds. Sedert onze laatste briefwisseling, wel te verstaan van mijne zijde, zijn er weder vele dergelijke teekenen gezien, die zekerlijk aan opmerkzame oogen niet ontsnappen. Zonderling genoeg, vond ik de aanleiding, om u te schrijven, in eene grove, maar merkwaardige drukfout. Voorleden maand lazen wij (gij leest toch ook de Couranten?) in het Haarlemsch dagblad, onderaan de laatste kolom, dat men in de annonce van zeker geschriftje, over zekere twee zich afscheidende gemeenten in ons vaderland, de letters had misplaatst - men las niet, de dolerende gemeenten van G. en D. - maar de dolende! Eene dergelijke vreeselijke drukfout moest verholpen worden; en ik kwam aanstonds op de gedachte, of de letterzetter ook een satyricus ware; want door het weglaten van twee letterkens wordt hier nog al wat gezegd..... Het is toch erg, dat men zulke drukfouten begaat, die onder zoo vele duizend oogen komen! Wij zullen het niet beslissen, verstandige Hilletje! in hoever deze dolerende gemeenten ook werkelijk dolende zijn; men zoude bijna op die gedachte komen, want als gansche gemeenten beginnen te doleren, zullen zij dat niet zonder zekere redenen doen; - gesteld nu eens, dat die redenen weder gevonden moesten worden in de ontstelde rede van een enkel woelziek prediker, dan volgt hier van zelf uit, dat de dolerende en dolende herder ook de dolende en dolerende gemeenten op het sleeptouw heeft. - Het is erg genoeg, dat het zoo ver heeft moeten komen, dat de wereldlijke gewapende arm zich in het gebied der vredemakers heeft moeten vertoonen en ontblooten; dat er niet alleen gedoleerd en gedoold is, maar ook gedreigd, en dat er zelfs klappen zijn uitgedeeld. - Wat zullen wij van dit teeken des tijds zeggen? Wij zullen er waarlijk niet om lagchen, juist ook niet om weenen, maar ons bedroeven, dat er in het rijk des vredes en des lichts allerlei
nachtgespuis, uilen en vleermuizen zijn ingedrongen, die met hunne vale vleugels het licht, dat er brandt, trachten uit te dooven. Hoe vurig wensch ik, dat die woelzieke man,

{==763==} {>>pagina-aanduiding<<}
(wiens naam ik niet noemen wil) wanneer hij toch niet stil kan zwijgen, maar naar elders heentrok, waar het meer pas geeft, om openbaar zich tegen het gevestigd gezag aan te kanten, b.v. naar Engeland of Ierland, als een tweede o'connell in het geestelijke, want aldaar zijn voor dergelijke sprekers nog maaltijden en bulderende toasten te verkrijgen - bij ons te lande loopt het toch eindelijk met een paar geldboeten of een klein confinementje af; die volksvergaderingen nemen bij ons zoo sterk niet op, en al stonden een paar honderd boeren rondom eene ton, waarop een zwarte man staat te kanselen, zoo is daardoor de ware oude Hervormde leer nog niet gered. - Ik vergeleek den woelzieken man somtijds bij de komeet van halley, die wij dezer dagen het genoegen hadden te begroeten: zij is nu hier, dan daar, lokt de aandacht, en men teekent haren loop in de geschiedboeken op; maar men heeft immers ook ontdekt, dat de wandelende ster eigenlijk geene kern heeft, en dus, in geval van boosaardige botsing, niet zoo heel veel kwaad kan doen; ook loopt de komeet eenzaam aan den hemel, en verdwijnt naderhand weêr. Onkundigen zeggen: dat is een raar en wonderlijk ding; wat beteekent het eigenlijk? Nu zult gij, waarde Hilletje, de punten van vergelijking wel verder kunnen ontwikkelen. - Er zijn sommigen, die stellen, dat al dat gehaspel in de geestelijke wereld daaruit voortspruit, dat de menschen, die in ons vaderland thans in vrede en rust leven, toch iets willen te doen hebben, wat naar oorlog of krijg zweemt, volgens het begrip van zekeren wijsgeer hobbes, die van meening was, dat de menschen altoosdurend in eenen staat van oorlog tegen elkander waren (bellum omnium contra omnes). Vergeef dezen geleerden uitval, Hilletje! het was zoo kwaad niet gemeend. - Dat onze
tijdgenooten er geweldig genoegen in vinden, om zich op allerlei wijze bij de ooren en den kop te krijgen, is duidelijk voor ieder' Spectator. - Denk maar eens, als al die duizende Russische en Oostersche ruiters, die te Kalisch het Cirque

{==764==} {>>pagina-aanduiding<<}
Olympique voor de Vorsten vertoonden, in massa naar Frankrijk of Spanje of België gepirouetteerd waren, om de staatkunde van de noordsche hoven, ventre à terre, te bevestigen - wat zoude er alsdan te doen zijn voor de Ingenieurs, voor de Courantiers, voor de Dichters en Couriers! Het heeft zich nu nog maar tot een bloot spelletje bepaald, tot eenige maaltijden, enkele duëls, eenige doodgereden paarden, en voor de respective herbergiers zeker hoogstbelangrijke rekeningen - maar wat er nog gebeuren kan, Hilletje! daarvoor staat uwe en mijne wijsheid stil.... Als het hier, bij ons te lande, maar stil blijft, ieder het zijne daartoe doet, den Vorst en het volk liefheeft, en in zijnen wijngaard arbeidt, - dan hebben wij een duchtig bolwerk, dat niet zoo gemakkelijk te overrompelen is. Erg genoeg is het altijd, wanneer men zich in de geestelijke wereld niet verdraagt, en van vrijheid der gewetens spreekt, alsof achter dat schild allerlei gevaarlijke en dwaze dingen mogen gebeuren. Als ik mijne overtuiging u niet kan opdringen, dan zal ik waarlijk niet de boeren gaan opruijen en in het vrije veld preken. Is mijne overtuiging de ware, dan zal zij eenmaal, zonder dergelijke veldpredikaties en dolerende gemeenten, zegevieren, en men moest waarlijk ook de Advocaten en Procureurs buiten de geestelijke wereld laten; zij maken daar steeds eene ongunstige figuur, en zullen toch nooit zoo ver komen, om den Bijbel als het Code te behandelen. Ik vertrouw, dat gij, mijne Onbekende! daarover juist zoo denkt als ik; want, als eene vrouw, mint gij den vrede, en zult zeker wenschen, dat het alom juist zóó toeging als in uwe woning. - Vroeg of laat, als er weder wat op te merken valt, zal ik u met mijn geschrijf
komen plagen. Ik wil heden besluiten met eenige schoone, treffende regels van den Franschen Dichter, die u wel bekend is; regels, die ik nimmer zonder aandoening lees en herlees:

{==765==} {>>pagina-aanduiding<<}


‘Esprits dégénerés! ces jours sont une épreuve, 
Non pour la vérité toujours vivante et neuve, 
Mais pour nous que la peine invite au repentir; 
Témoignons pour le Christ, mais surtout par nos vies 
Notre moindre vertu confondra plus d'impies 
Que le sang d'un martyr. 
 
Chrétiens, souvenons nous que le Chrétien Suprême 
N'a légué qu'un seul mot pour prix d'un long blasphême 
A cette arche vivante où dorment ses leçons; 
Et que l'homme, outrageant ce que notre âme adore, 
Dans notre coeur brisé ne doit trouver encore 
Que ce seul mot: Aimons!’ 
 
de lamartine. 

En hiermede, vaarwel!

Spectator.
R-m.





Verhaal van een reisje door een gedeelte van Engeland en Wales, in mei 1835 gedaan door drie Nederlanders, en medegedeeld door een' derzelven.

(Vervolg en slot van bl. 739.)

Na eenigen tijd rondgewandeld te hebben, namen wij weder, gelijk verder op den geheelen togt door Wales, een' fraaijen en gemakkelijken car aan, welke ons tot Capel curig, ook somtijds Capel cerrig genoemd, zoude brengen. Volgens de beschrijvingen was dit het fraaiste gedeelte van het geheele Prinsdom. Wij verzochten dus onzen voerman, zich niet te zeer te haasten, dewijl wij alle de bekoorlijkheden van dezen rid op ons gemak wenschten te beschouwen. Reeds onmiddellijk nadat men Bangor verlaten heeft, begint de landstreek wilder te worden. Na omtrent een uur gereden te hebben, bereikten wij Nant Frangon, of de vallei der bevers (dusgenoemd, dewijl men deze dieren hier in aantal pleeg te vinden). Hier was de natuur het rijkste aan schoonheden, allen van een' stouten en wilden aard. Aan onze lin-
{==766==} {>>pagina-aanduiding<<}
kerhand hadden wij hemelhooge en zeer steile bergen, met groote rotsstukken als bezaaid. Deze op de helling der bergen als 't ware hangende massa's hadden de zonderlingste gedaanten, en werkten onbeschrijfelijk op onze verbeelding. Hier en daar schenen dezelve slechts door eene kleinigheid tegengehouden te worden, en onwillekeurig verhief zich bij ons het denkbeeld, dat zelfs de dreuning van ons rijtuig aan den voet der bergen voldoende zou kunnen zijn, om deze gevaarten naar beneden te doen storten. Ter regterzijde hadden wij het boven beschrijving fraaije dal. Hetzelve wordt door het riviertje de Ogwen, hetwelk, zeer helder zijnde, toelaat deszelfs rotsachtigen bodem te ontwaren, doorsneden; en wederom zeer hooge bergen, met boomen en heestergewas begroeid, maken den gezigteinder uit. De weg loopt in tallooze krommingen, zoodat men van oogenblik tot oogenblik nieuwe voorwerpen en nieuwe schoonheden ontdekt. Wij kwamen vervolgens aan den zoogenaamden pass Ogwen. Deze doortogt, ofschoon zeker nog 200 voeten boven de
vallei, loopt tusschen den voet van twee zeer hooge bergen, den Braich-du en den Trivaen. Op den top van dezen laatsten bevinden zich twee groote brokstukken rots, welke bijna de gedaante van menschen hebben, en van verre eene aardige uitwerking doen. Het stoute voorkomen, hetwelk de landstreek nu had aangenomen, gaat de verbeelding te boven. Wij allen waren huiverig, een enkel woord te uiten, en genoten in genoegzaam sprakelooze verbazing de menigvuldige wonderen, welke de natuur hier ten toon spreidt. Te midden van al het woeste, dat ons omringde, moesten wij tevens den aanleg van den weg, langs welken wij reden, bewonderen. De breedte, de gelijkheid, de voorbeeldelooze zorg voor deszelfs onderhoud, de steenen muur aan den kant der vallei, alles draagt bij, om den reiziger op eene gemakkelijke, aangename en veilige wijze door deze trotsche tooneelen heen te voeren. Den bovengemelden pass doorzijnde, besloten wij, op voordragt van onzen voerman, niet te Capel curig, welke plaats, uitgenomen derzelver ligging, niets bijzonders oplevert, maar aan een posthuis, hetwelk verder op den weg naar Llangollen ligt, van paarden en rijtuig te verwisselen. Naar dit posthuis voerde ons een niet druk bezochte weg, welke ons, door deszelfs liefelijke natuurtooneelen, eene heerlijke afwisseling met den zoo even verlatenen aanbood. Hier ademde alles vruchtbaarheid en

{==767==} {>>pagina-aanduiding<<}
groei. De bergen waren bijna tot den top met geboomte voorzien. Van tijd tot tijd zagen wij watervallen van meerdere of mindere belangrijkheid, en ook de gevederde luchtbewoners schenen zich hier liever op te houden dan in het midden der reusachtige streken, welke wij pas doorgetrokken waren; ten minste waren wij nu steeds door een heirleger van deze lieve diertjes omringd, welker gezang eene onbeschrijfelijke vrolijkheid aan dezen omtrek mededeelde. Spoedig kwamen wij aan het bedoelde posthuis, the royal Oak genaamd, hielden er ons niet langer op, dan tot het inspannen van een ander rijtuig noodig was, en reden in een aangenaam drafje den weg op naar Gernioge. Hier besloten wij een landelijk middagmaal te houden, waartoe de een weinig zijwaarts van den weg gelegene herberg ons uitlokte. Deze herberg, ofschoon niet met de hôtels, welke wij op onzen togt aantroffen, te vergelijken, is zeer schoon gelegen, en was met regt een fraai buitenverblijf te noemen. Voor het huis op een open plein wemelde allerhande pluimgedierte door elkander; ter wederzijden van het huis waren allerliefste boschjes van fraai hakhout, terwijl de ingang van hetzelve werd beschaduwd door drie zeer oude ahornboomen, welke ons als 't ware uitnoodigden, om op de onder hunne breede takken geplaatste bank eenige oogenblikken rust te genieten. Dewijl wij dien avond nog te Llangollen wenschten te zijn, konden wij niet lang op dit heerlijke plekje vertoeven, maar moesten spoedig weder tusschen de wielen. Wij reden steeds door eene alleraangenaamste landouw, en kwamen eindelijk des avonds ten 9 ure aan het uitmuntende hôtel, the Kingshead, binnen Llangollen, aan. Onderweg waren wij den door velen hooggeprezen' waterval Rhaiadyr y Wenol, door de rivier de Lugwy gevormd, gepasseerd. Wij hadden er eenige oogenblikken stil doen houden; doch dezelve kwam mij
voor, deszelfs roem niet in zoo eene hooge mate te verdienen. In het geheel overtrof echter Llangollen onzer aller verwachting. Het is een net en zindelijk landstadje, in een' aangenamen stijl en vrij ruim gebouwd. Langs hetzelve stroomt de rivier de Dee, welke vlak bij de groote, op vijf fraaije steenen bogen rustende brug een' uitmuntenden waterval vormt, echter meer beroemd om deszelfs breedte, dan wel om de hoogte van den val. De geheele natuur is hier milder, en ademt liefelijkheid. De bergen, waarmede het gansche dal omgeven is, hebben het grootste deel van derzelver woest-
{==768==} {>>pagina-aanduiding<<}
heid verloren, en derzelver hellingen zijn tot aan de toppen met boomen en sommige zelfs met bloemen begroeid; terwijl aan het geheele tooneel door de Dee, welke, in verschillende bogten en krommingen, hier en daar kleine, maar fraaije watervallen vormende, door het dal bruisend heenstroomt, groote luister wordt bijgezet. Bekoorlijker plek zal men bezwaarlijk in geheel Noordwales aantreffen, en niet ten onregte bezoeken duizenden gedurende den zomer dit heerlijke dal en bergstadje, welk laatste ook hieraan grootendeels deszelfs welvaart te danken heeft. Vergezeld, als wegwijzer, door een' goedwilligen en aardigen knaap, welke ('t geen in Wales anders eene zeldzaamheid is) tamelijk goed Engelsch sprak, begaven wij ons op weg, om de fraaiste omstreken in oogenschonw te nemen, en onvermoeid wandelden wij steeds in het rond. Waarlijk, de natuur spreidt hier zoo vele schoonheden ten toon, dat wij van oogenblik tot oogenblik meer en meer in verrukking geraakten. Eindelijk begaven wij ons naar het bekende lusthuis en park, Plas Newydd geheeten, waar voormaals de twee wijd en zijd beroemde maagden, Lady butler en Lady ponsonby, leefden. Deze beide waren, nu omstreeks vier jaren geleden, gestorven; maar er hadden zich terstond
twee andere huwelijkshaatsters opgedaan, Lady lawley en Lady andrews, welke het park en lusthuis kochten, en waardige opvolgsters der eerstgenoemden wenschten te worden. Voor de beide eerstgenoemden mag deze afzondering een meesterstuk genoemd worden: zij beide toch verlieten de aanlokselen eener fashionable Londensche wereld in het prille der jeugd (de eene telde 18, de andere 19 jaren); der laatstgenoemden zal zulks wel niet zoo moeijelijk gevallen zijn; ten minste Lady andrews, welke wij het geluk hadden bij het bezigtigen van het park te ontmoeten, scheen ons eene dame toe van tusschen de 40 en 50 jaren. De lusthof, ofschoon voor een Engelsch park niet groot, is echter zeer fraai van aanleg, vol schoon houtgewas, en daardoor zeer schaduwrijk; iets, wat men anders in de kleinere parken dikwijls mist. Het huis is smaakvol in een' Gothischen stijl gebouwd, maar had toch een somber voorkomen. Na een' geruimen tijd met wandelen doorgebragt te hebben, begaven wij ons weder stadwaarts, en naar het geschiktste punt, om den voornamen val der rivier te bezigtigen, zijnde eene kleine herberg in het midden der stad; hier voerden ons eenige trappen, in den

{==769==} {>>pagina-aanduiding<<}
rotsgrond uitgehouwen, tot aan de bedding der rivier, en nu zagen wij de Dee in derzelver gansche breedte, welke misschien 80 à 100 voeten bedraagt, van eene hoogte van omtrent 12 voeten afstorten. Dit op zichzelve reeds zoo schoone gezigt wordt hier nog bovenmate door de verschillende schoonheden der oevers verfraaid, en veilig mag men dezen onder de aanzienlijkste watervallen van Wales tellen. Den volgenden morgen besteedden wij weder grootendeels aan het doen van verschillende uitstappen, zoodat wij eerst ten half elf ure op het rijtuig stapten, en niet zonder aandoening afscheid namen van het bekoorlijkste aller bergstadjes. Nog een' geruimen tijd reden wij door het dal van Llangollen, en overal was hetzelve even fraai en even boomrijk. Omtrent een uur van de stad zelve, digt bij Pont y Cysylltaw, loopt eene uitmuntende waterleiding dwars door het dal en over de rivier de Deè, welke zich bij aanhoudendheid in honderden bogten gekronkeld blijft vertoonen; ruim twintig zeer fraaije steenen bogen dienen, om het kanaal van Ellesmere over de diepte der vallei te geleiden. Dit meesterstuk van bouwkunst heeft men weder aan den onsterfelijken bouwer der Menaibridge, den Heere telford, te danken. Hetzelve werd in 1795 aangevangen en in 1805 voltooid. Het kanaal is geheel door kunst daargesteld, en dient, om de vrachtgoederen van het noordelijkste deel van Wales af tot Shrewsbury toe te vervoeren. Omtrent een uur verder, digt bij Chirk, is eene tweede waterleiding, niet zoo breed als de vorige, tot hetzelfde einde, en even als de vorige onder opzigt van den Ingenieur telford, gebouwd. Na eerst het zoo even genoemde kanaal op twee punten over de vallei heengevoerd te hebben, heeft men hetzelve, een weinig verderop, nog meer dan een
kwartier uurs onder den grond doorgeleid. Ook dit is weder een pronkstuk. Het deed ons echter leed, geene gelegenheid te hebben, hetzelve naauwkeurig op te nemen; de tijd ontbrak ons, en wij moesten 't bij het beschouwen van den ingang laten blijven. Langzamerhand begon de weg minder bergachtig te worden, en verloor dus veel van deszelfs vroegere schoonheid.
Na het vrij droomerige stadje Oswestree gepasseerd te zijn, bereikten wij tegen den avond Shrewsbury, of Salop, hoofdstad van het Graafschap Salop. Ofschoon Shrewsbury eene vrij uitgebreide en zeer bevolkte stad is, levert dezelve echter niets merkwaardigs op; de bouwtrant is er zeer oud;

{==770==} {>>pagina-aanduiding<<}
de straten missen de heerlijke inrigting, welke wij in bijkans alle andere steden van Engeland vonden; het is er doodelijk stil; handel is er niet, fabrijken zijn er niet, en de winkels moeten geheel hun bestaan vinden door het voorzien in de behoeften der stedelingen. Even buiten de stad levert een groot en fraai aangelegd park, the Quarries geheeten, eene aangename wandeling op. Bij den ingang van hetzelve ligt de hoofdkerk der stad; deze is zeer bezienswaardig; de ligging en bouwtrant zijn voortreffelijk; van binnen is alles even net en zelfs niet zonder pracht; de glazen zijn met zeer fraaije schilderstukken voorzien; de predikstoel is van een bijzonder hout vervaardigd en met uitmuntend beeldhouwwerk versierd; een fraai orgel, enz. Nadat wij ons eenigen tijd in the Quarries verlustigd hadden, begaven wij ons vroegtijdig huiswaarts, dewijl wij voornemens waren bij het aanbreken van den volgenden dag naar Birmingham te vertrekken. Des zondags namen wij afscheid van onze postpaarden en cars, en weder plaats op de stagecoach, welke uit het logement the red Lion, waar wij onzen intrek genomen hadden, afreed. Even na het verlaten der stad maakte onze voerman ons opmerkzaam op een zeer fraai Monument ter eere van den dapperen Lord hill, denzelfden, die zich ook bij Waterloo zoo zeer heeft onderscheiden. Wij reden door eene aangename doch vrij platte landstreek, werden steeds door uitstekend weder begunstigd, en bereikten al vrij spoedig Bilstone, beroemd om deszelfs ijzerwerken en koolmijnen. Ofschoon het zondag was, was men toch in zeer vele fabrijken aan het werk, hetgeen wij voornamelijk aan de bijna overal rondom ons hoog uit de schoorsteenen slaande vlammen ontdekten. Bij avond moet dit een ongemeen gezigt opleveren; nu hadden wij er niet veel aan. Met onzen voerman, een
zeer aardig, beschaafd en bescheiden jong mensch, over dit staaltje van werkzaamheid sprekende, zeide hij mij, dat er bijna geene plaats in Engeland was, waar men zoo weinig achting voor den zondag had, als hier. Over het algemeen hebben wij de Engelschen overal zeer naauwkeurig in het vieren van dezen dag aangetroffen, en zelfs de mindere klasse legt hierin eene naauwgezetheid aan den dag, welke ons trof. Met gemelden voerman over de Engelsche nationale liederen sprekende, roemde hij er vele, en reciteerde één uit dezelve. ‘Jammer,’ zeide hij, ‘dat het zondag is; ik zoude het u anders gaarne eens voorzingen.’ Nu was hij er niet toe te bewegen. - De gehee-
{==771==} {>>pagina-aanduiding<<}
le omtrek begon thans weder het voorkomen van bezigheid aan te nemen; overal waren vlammende schoorsteenen, spoorwegen, stoommachines enz. door het land verspreid, en wij bemerkten duidelijk, weder in eene provincie te zijn, waar het fabrijkwezen in grooten bloei was. Wij kwamen vervolgens te Wednesbury, berucht om deszelfs stieren- en hanengevechten, welke hier, gelijk op vele plaatsen de races of paarden-wedloopen, het volksvermaak uitmaken.
Een paar uren verder bereikten wij Wulverhampton, eene aanzienlijke fabrijkstad. Reeds van verre hadden wij, te midden van eene menigte rookende en stoomende schoorsteenen, een aantal vlaggen ontdekt van verschillende vormen en kleuren, welke wij dadelijk gisten tot de verkiezingen in betrekking te staan. Bij het inrijden der stad werd dit vermoeden terstond zekerheid; bijna op elk huis vonden wij eene vlag, uit drie breede horizontale strepen bestaande, zijnde de bovenste en onderste groen, die in het midden wit; op vele was deze witte streep gevuld met den naam anson, zijnde de kandidaat der Whigs. Op enkele huizen zagen wij ook de Tory-vlag, namelijk rood, blaauw en geel, in onderscheidene vormen, met den naam godericke, zijnde de Tory-kandidaat. Daags te voren had hier het oproer plaats gehad, van hetwelk wij naderhand in alle papieren een uitgebreid verslag lazen, hetwelk bijna niets verschilde met het verhaal, 't welk onze voerman ons gaf; deze verzekerde, dat het geheele geval aan het gedrag der Tory's zelven, en de treurige gevolgen aan de troepen moesten worden toegeschreven. ‘God zij met de schurken!’ riep hij uit, ‘zoo zij lang hier moeten blijven.’ Thans was alles weder rustig. Wij passeerden het geplunderde hôtel, en zagen dan ook de treurige sporen van wanorde en baldadigheid. Over het algemeen moet men bekennen, dat de geest in de Graafschappen Montgomery en Salop zeer Whig-gezind is, en de gesprekken, welke wij onderweg hoorden, waren alle van staatkundigen en wel van zeer hevigen aard.
Eindelijk des namiddags ten 5 ure reden wij het fraaije Birmingham binnen, en stapten af in Nelson's-hôtel, een uitmuntend gebouw, op het midden der groote markt gelegen. Reeds dadelijk viel ons het bekende standbeeld van nelson in het oog, 't welk een der fraaiste standbeelden, voor dien held opgerigt, mag genoemd worden. De zondag was ons hier ter stede andermaal in den weg, zoodat wij geene fabrijken te zien konden krijgen; wij moesten ons dus met het uiter-
{==772==} {>>pagina-aanduiding<<}
lijke aanzien der stad vergenoegen; de bouworde is er zeer modern; wij vonden ook hier de heerlijke breede pavements of voetpaden weder, welke Londen en Liverpool zoo gunstig onderscheiden, terwijl des avonds de stad ook ruimschoots door gaz verlicht wordt. Gaarne hadden wij nog eenigen tijd, ja zelfs een paar dagen, in deze bloeijende fabrijkstad doorgebragt; maar onze bezigheden riepen ons naar Londen terug. Wij namen dan des avonds nog plaats op de stagecoach, welke ten half zeven ure vertrok, reden den ganschen nacht door, voor een groot gedeelte langs denzelfden weg, welken wij vroeger naar Manchester gereden waren, en bereikten des maandag-ochtends ten 8 ure de stad aller steden. Wij allen waren meer dan voldaan over dit heerlijke togtje. ‘Gij hebt,’ zeide een Engelschman, wien ik ons reisje mededeelde, op de koets tegen mij, ‘gij hebt ons Paradijs gezien.’ En waarlijk, de menigvuldige en verschillende schoonheden, welke wij als 't ware van oogenblik tot oogenblik aanschouwd hebben, doen ons nog steeds uitroepen: Wij hebben een Paradijs gezien!






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 683.)

Versailles.

Wij hadden een bad aan de Pont-neuf genomen, en keerden door de rue Dauphine naar ons hôtel terug, ten einde te ontbijten. ‘Les eaux jouent à Versailles,’ zegt een onzer kennissen, (een Engelschman) dien wij toevallig ontmoetten. Spoedig is ons besluit genomen, car il saut profiter de l'instant, en niet elken zondag brengt men de machines in beweging, die met groote kosten het water van St. Germain tot aan Versailles opvoeren, ten einde de menigte voor eenige oogenblikken te vermaken. ‘Wij zullen trachten nog plaats op een' der wagens te krijgen.’ Deze zijn bij schoon weder, zoo als het heden was, opgepropt vol, en de plaatsen daags te voren reeds besproken. Spoedig waren wij in de kleeren, begaven ons naar de place du Carrousel, en waren onder de gelukkigen, die nog een plaatsje kregen. Het was heerlijk weder, en ik was wel te moede, Parijs achter mij te zien, voor eenige uren

{==773==} {>>pagina-aanduiding<<}
uit dien grooten bajert te zijn, en mij in de lieve, vrije natuur te bevinden. Ik weet niet, welke zachte en aangename gewaarwordingen ik ondervond; dit is zeker, dat zij geheel verschilden van die, welke mij huizen van 7 en 8 verdiepingen, waartusschen men rondkruipt, en slechts langwerpige vierkanten van den lieven blaauwen hemel ziet, veroorzaken. Wij zaten met ons beiden op de Imperiale; overal konden wij onze blikken wenden, en ons verzadigen met het gezigt van de heerlijkste en bevallig afwisselende landschappen. Verre van het gedruisch der steden en van de woelige vermaken, die deze rustelooze en ijdele maatschappij oplevert, gaan wij naar het land, om het zuiverste genot te smaken, en de lucht der gezondheid, der vrijheid en des vredes in te ademen. De weg naar Versailles door de barrière de Passy levert de fraaiste gezigten op: wij doorreden heerlijke lanen; aan de eene zijde schoone heuvels, zoo overvloedig met boomen beplant, dat derzelver takken als 't ware een groen veld vormen. Welk eene werking doen de schakeringen, nuances en contrasten der verschillende kleuren van groen! Aardige landhuisjes, kleine tuinkoepels vormen de meest romaneske partijen. Aan de andere zijde van den weg, althans aan deszelfs begin, de Seine, aan wier overzijde weder levendig en helder groen prijkt. In het land, (gelijk tollens zingt)

‘Verscholen in moerassen, 
Uit wier en dras geweld,’ 

geboren en opgevoed, is mij immer een landschap schooner, wanneer ik er kabbelende golfjes door zie stroomen. Wij reden Sèvres door, waar de schoone porseleinfabrijk is, een fraai dorp, maar te vergeefs zoekt men er het nette, zindelijke, echt landelijke der Hollandsche dorpen. Kan ik de heerlijke ligging van St. Cloud beschrijven? Fraai is het inkomen van Versailles. Eene groote breede laan opent het uitzigt op het kasteel, dat door lodewijk XIII gebouwd werd, en waarachter zich de groote en prachtige tuin met zijne beelden en waterwerken bevindt. Ik kan u het balkon van wit marmer, de kolommen, die het ondersteunen, en het beeldhouwwerk, dat het gebouw versiert, niet naar eisch beschrijven. De vleugels van moderner bouworde werden door lodewijk XIV gebouwd. - Tegenover het kasteel is een

{==774==} {>>pagina-aanduiding<<}
ander groot en schoon gebouw, met een ijzeren hek omgeven. Met verwondering las ik aan den hoofdingang: Ecuries du Roi. Zij kunnen meer dan honderd paarden bevatten. Gelukkige beesten! dacht ik; gij huisvest in een paleis: hoe vele duizend behoeftigen moeten u niet benijden!
Het was een zeer gelukkige en verstandige inval van mijnen vriend, voor te stellen om eerst te gaan eten, daar men later vermoedelijk niets of weinig goeds zoude kunnen krijgen. Was het de heldere frissche buitenlucht, die onze magen in meerdere werkzaamheid had gebragt, dan gewoonlijk? het was half 3, en wij gevoelden goeden eetlust. Ziedaar ons bij borsa, café restaurant! Eene opmerking, die weinig waarde heeft, maar waar is, is deze: hoe verder van Parijs, des te slechter eten, maar des te beter wijn.
Is Versailles in eene kazerne veranderd? het wemelt van Officieren en soldaten, voorzigtigheidsmaatregel van het pensée immuable, alias louis philippe. In Parijs is het den Officieren verboden, buiten dienst en tenue te zijn; in Versailles prijkt men om het zeerst met de twee zilveren of gouden schouderlapjes, waarvan dunnere of dikkere franjes afhangen; met die schouderdeksels, die men epauletten noemt, en die in den militairen stand zoo veel beteekenen, en, hoe strijdig ook met de gezonde rede, zonder aanzien van de innerlijke waarde des persoons, die dezelve draagt, deszelfs waarde bepalen. Hoe veel schooner is de Nederlandsche armée, bij de Fransche vergeleken!
Van den regelmatig en prachtig aangelegden tuin kan men zeggen: hij is grootsch en stout. Heerlijke beelden versieren denzelven. Stoute groepen! wat was de eerste oorzaak, dat de kunstenaar u te voorschijn bragt? De ijdelheid, de weelde van éénen man, van lodewijk XIII. Ontzettend moeten de kosten geweest zijn, aan dezen tuin besteed: men zegt, dat de Koning dezelve, om deze reden, nimmer heeft willen bekendmaken. Deze zucht tot weelde en ijdelheid, zoo zeer te misprijzen in eenen Vorst, wanneer zij ten koste des volks bevredigd wordt, heeft echter ook hare goede zijde: zonder dezelve hadden de meesterstukken der Grieksche en Romeinsche bouw-, beeldhouw- en schilderkunst nimmer bestaan. De vernietiging der weelde en pracht is het middel, om de schoone kunsten te verbannen: want, zoo als een mijner lievelingsschrijvers zegt: ‘Les arts ne produisent, comme la nature, qu'autant qu'on consomme leurs productions.’

{==775==} {>>pagina-aanduiding<<}

Het zoude mij onmogelijk zijn, de schoone groepen, zoo van marmer als metaal, te beschrijven. Die beschrijving zoude ook in allen gevalle een dor geraamte zijn. Verrassend zijn de gezigtpunten, die men overal vindt. Alom hoort men het ruischen van de langzaam in beweging gebragt wordende fonteinen, van welke de eene de andere in schoonheid overtreft. Hoe de weêrkaatsing en straalbreking af te malen, door de zon op de als diamanten schitterende en in de lucht zich verheffende droppels water te weeg gebragt! De begoocheling is zoo groot, dat men dikwijls in den waan geraakt, een vuurwerk in plaats van een waterwerk te zien, zoo vele en zoo verschillend zijn de kleuren, die elkander om strijd vervangen, van welke de eene nog meer schittert dan de andere, zoodat zij dikwijls het oog vermoeijen.
Wil gij uwen reuk vergasten? welnu, ga op de balustrade, die het uitzigt op de groote en schoone oranjerie heeft. Voortreffelijk zijn de geuren, waarmede meer dan 500 oranjeboomen van de grootste soort de lucht balsemen en vervullen; en dan nog het heerlijk vergezigt, dat zich opent!
Wilt gij de kracht, gramschap en zegepraal van den leeuw zien, wanneer hij zijne prooi, ter aarde geworpen, door de zwaarte zijns ligchaams verplet, en door de sterkte zijner klaauwen als ineenperst? beschouw de fontein van diana: twee leeuwen zult gij zien, van welke de een eenen wolf, de andere een wild zwijn overmeestert. Deze dieren schijnen te leven; en huiverend, alsof zij dit werkelijk deden, blijft de aanschouwer op eenen afstand.
Verrassing volgt op verrassing. In het bosquet de la Colonnade nedergezeten, bewonderde ik de schoone vormen der marmeren kolommen, die het ronde gebouw uitmaken, en vereenigd zijn door bogen van de Corinthische orde; een gebouw, waarvan het blaauw des hemels het dak vormt. Eensklaps hoort men een geruisch en gesuis, en rondom springen regtopgaande waterzuilen uit 32 marmeren vazen, en vallen weder in deze neder. Dan, de menigte stroomt reeds naar het groote waterbekken van apollo, en sleept ons mede. In het midden van hetzelve ziet men den God, gezeten op zijnen zonnewagen, en als uit de baren der zee te voorschijn komende. Zijn wagen wordt door vier paarden van het edelste ras getrokken. Tritons en dolfijnen omgeven denzelven. Als door eenen tooverstaf aangeraakt, blazen de dolfijnen, de tritons en verschillende soorten van zeemonsters stroomen wa-
{==776==} {>>pagina-aanduiding<<}
ters uit, en door een' regen van pareldroppen en duizende veelkleurige regenbogen ziet men apollo. - Ten 5 ure verdrong men elkander, ten einde het grootste en voor het algemeen daarom het schoonste der waterwerken te zien; 't is het bassin van neptunus. Behalve de verschillende groepen en beelden, die het omringen, verdienen de volgenden buiten twijfel met regt de aandacht van den vreemdeling. In het midden tusschen de oevers der groote waterkom ziet men de kolossale beelden van neptunus met zijnen drietand en van zijne echtgenoote amphitrite; zij zijn omgeven door tritons, nimfen en zeegedrogten. Aan het linkereinde van het langwerpig ronde bekken is proteus, de herder der kudden van den God der Zee; aan het regtereinde de allegorische voorstelling van den Oceaan, gezeten op eenen eenhoorn. Ter wederzijden van deze beide groepen zijn twee ontzettend groote draken. Ten 5 ure ontsprongen uit al deze groepen zeer schoone stralen, bogen, kransen en kringen van
water; hoog wordt hetzelve opgevoerd; het vormt in de lucht als 't ware een wit gaas, waardoor men het blaauw des hemels ziet; het valt als stof neder, en dit stof, door den wind voortgejaagd, besprengt en bevochtigt op de aangenaamste wijze allen, die bij het bekken zich bevinden. In de schoone kunsten is het eene vaste waarheid, dat hare voortbrengsels, hoe meer aan de natuur gelijkvormig, des te schooner zijn. Dit ondervond ik ook thans. Gewisselijk, de opgenoemde beelden en beeldgroepen, en de kunstige wijze, waarop men in duizenderlei vormen het water uit dezelve doet springen, zijn schoon, en doen ons verbaasd staan over 's menschen vernuft, dat dit alles daarstelde; maar, het is de schoone, lieve en onnavolgbare natuur niet; deze zoekt men te vergeefs - het is alles kunst. Hetgeen mij dus het schoonste en het meest bewonderenswaardig voorkwam, was dat gedeelte der waterwerken, waar de kunst de natuur had nagebootst, en dat wel op eene voortreffelijke wijze. 't Is het bosquet des Bains d'Apollon. Dit is het meesterstuk van beeldhouwkunst, dat het park van Versailles bezit. Men ziet eene kunstige rots, maar zoo volmaakt naar de natuur gevormd, dat men zich naauwelijks kan verbeelden, dat dit het geval niet is. Geheel in het wilde en op de grootsche wijze der natuur steekt hier en daar een struik of plant of boom op en tusschen de kloven en spleten der rots uit; hier en daar ver-
{==777==} {>>pagina-aanduiding<<}
heft zich het klimop, en wordt besproeid door enkele waterdroppels; hier en daar, maar zoo juist geplaatst, dat men steeds de natuur voor zich meent te zien, eene heideplant, en weder op eene andere plaats graszoden; uit de kloven en spleten springt, spat en spuit het water, nu eens als wilde het alles met zich in een' breeden stroom medevoeren, dan weder zacht langs de groeven en spleten der klippen heenvloeijende en de planten bevochtigende; daar bruist het tegen eene klip; deze breekt deszelfs kracht; het wordt teruggeworpen, en valt
weder op andere klippen en rotspunten neder; nu vloeit het weder langzaam door duizende bogtige en kleine kanalen; lager verzamelt het zich in eene groote kom, en dan, door de vereeniging zijne kracht terugkrijgende, die op zoo vele wijzen gebroken was geworden, stort het weder plotseling ruischend neder. De maker van dit meesterstuk heeft zeker meer dan eenmaal met verrukking eenen door de natuur daargestelden waterval gadegeslagen: hoe was het anders mogelijk, dat wilde en toch zoo schoone en grootsche na te bootsen?
Inderdaad, het park van Versailles is grootsch; maar het is, niettegenstaande de groote kosten, die er aan besteed zijn, ver beneden het schoon der natuur. Het voor de eerste maal ziende, is men opgetogen en verrukt, maar slechts voor eenige oogenblikken; dan wordt men koel en koud en onverschillig. Hoe geheel anders is het met uwe liefelijke en door de goede moeder natuur gevormde dreven, o heerlijk en betooverend Montmorency! Twee uren van genot smaakte ik in den tuin te Versailles, en ik was verzadigd; dagen, ja maanden zoude ik kunnen rondwandelen in het bosch, waar jean jacques en grétry gewoond en geleefd hebben, en altijd zoude ik nieuw genot gesmaakt, elke voetstap bij mij eene nieuwe zalige gewaarwording opgewekt hebben. Maar op dit bosch, op die heerlijke lanen en nu sombere, dan weder levendige partijen is ook toepasselijk hetgeen dupaty zegt, in wiens beschrijving men den tuin van Versailles kan wedervinden: ‘Zij zijn verre van op die afgemetene tuinen te gelijken, die, op bevel van den hoogmoed, door de stijve kunst zijn aangelegd; die tuinen, waar de schaar, de hark en regte lijn een eentoonig en streng gezag uitoefenen, waar ieder perk slechts ééne bloem, iedere laan slechts éénen boom aanbiedt, waar elke ruimte slechts een groote weg en alles een eentoonig geheel vormt; die tuinen,

{==778==} {>>pagina-aanduiding<<}
in één woord, die, hoe groot zij ook zijn, echter slechts aangelegd schijnen, om met eenen oogopslag overzien, in een honderd schreden doorwandeld, in een enkel uur genoten te kunnen worden.’
Met eene cabriolet reden wij naar Parijs terug, lieten ons aan den jardin des Tuileries afzetten, gingen naar den boulevard des Italiens, en, onder het gebruiken van glâces en het beschouwen der wemelende menigte voor het café de Paris, rustten wij uit van de vermoeijenissen des zoo aangenaam doorgebragten dags. Ten half elf keerden wij naar het pays Latin terug, ten einde, door den slaap verkwikt, des anderendaags weder aan studie en opzameling van kennis te denken.

(Het vervolg hierna.)

De les der voorzienigheid.

Ik had eene godsdienstige opvoeding ontvangen. De oude gewoonte, om des morgens en des avonds, bij en na het gebruik der spijze, den Bijbel te lezen, was bij ons huisgezin nog niet in onbruik geraakt. En het was op den Bijbel, als op het woord van God, dat bij elke vermaning, waarschuwing en bestraffing werd verwezen. Hierbij voegde zich het goede voorbeeld mijner ouderen en hunne oplettendheid op de geringste afwijking, om mij en mijne broeders en zusters bij tamelijke reinheid van gedachten, woorden en werken te bewaren. Ik zeg tamelijke reinheid: want de omgang met anderen, schoolmakkers, speelgenooten en ondergeschikten van ons huis, strooide wel eens een kwaad zaadje onder de goede tarwe, en verzwakte ten minste eenigermate dien afkeer van alle zonde, welke de opvoeding, indien zij allen vreemden invloed kon buitensluiten, in de opgegevene omstandigheden, welligt zou hebben te weeg gebragt.
In vervolg van tijd naar elders gezonden, om voor mijne betrekking in de maatschappij bekwaamd te worden, verloor ik al meer van de indrukken, welke mij waren bijgebragt. De tijd, dat de knaap tot jongeling, de jongeling tot man aangroeit, die gevaarlijke tijd der ontluikende driften en begeerten, waarin men ons zoo gaarne te gemoet komt, om onzen lust in gezelligheid, in vreugde, in spel en dans en

{==779==} {>>pagina-aanduiding<<}
vermakelijkheid te bevredigen; waarin het hart, vol vertrouwen, voor elk openstaat, die deszelfs lusten op eene voorzigtige wijze weet te vleijen; - die gevaarlijke tijd was ook voor mij niet zonder kenbare sporen voorbijgegaan. Nu riep mij mijne bestemming naar Amsterdam, en wel in diervoege, dat ik, een jongman van twintig jaren, in tamelijk onbekrompene omstandigheden, geheel aan mijzelven was overgelaten.
Ik had, gelijk het gaat, veel, somtijds vergroot en opgesierd, van deze wereldstad gehoord. Vreemd waren mij inzonderheid twee zaken altijd voorgekomen. De eerste was, dat men daar zijns lijfs vaak niet veilig zoude zijn, maar dat zoogenoemde zielverkoopers zouden op den loer liggen, om u, onder een of ander voorwendsel, in hun huis te lokken, en u vervolgens, als matroos, op een schip naar Oostof Westindië te werpen, zonder dat hiertegen iets te doen ware. Het andere betrof de openbare speelhuizen, als publieke en van hooger hand beschermde plaatsen van ontucht. Ik kon het een en ander met mijne begrippen van eene welgeordende maatschappij niet overeenbrengen, en wist niet, hoe men op zulk eene plaats gerust leven, of de regte achting voor zedelijkheid en tucht bewaren kon.
Bij mijne komst intusschen wist men van de zielverkoopers niet meer. De grootelijks gestremde handel en zeevaart mogen dezelve wel geheel hebben doen verdwijnen, nadat ze misschien (altijd in kleinere en min vreeselijke mate, dan ik mij voorstelde, hebbende bestaan) door de voortgaande beschaving al zeldzamer geworden waren. Maar de speelhuizen bestonden - en bij zekere gelegenheid liet ik mij overhalen, om dezelve, in goed, vertrouwd gezelschap, eens te bezoeken. Dezelve vielen mij, in alle opzigten, bitter tegen. Ik vond er noch eenige pracht en streeling der zinnen, noch de minste bekoorlijkheid in de voorwerpen, die zich hier veil boden, maar alles even gemeen en ellendig; en de indruk, dien het bij mij achterliet, was droefgeestigheid over de diepe vernedering van den mensch en het rampzalig lot der verleide schepsels, die zich in deze akelige gevangenis, ja meer dan gevangenis, vonden opgesloten.
Doch, waarvan ik minder gehoord had en hetgeen mij meer trof, waren de priesteressen der ontucht, welke men in vele der meest bezochte straten en stegen, hetzij voor de deur, voor geopende ramen, of met eenige meerdere, schoon toch

{==780==} {>>pagina-aanduiding<<}
zeer doorschijnende zedigheid, achter halfgeslotene glasgordijnen, vond ten toon gesteld. In den beginne ergerde mij dit niet weinig; ik vermeed, zoo veel ik kon, dergelijke plaatsen, en spoedde mij doorgaans zoo veel mogelijk, om toespraak en aanraking te ontgaan. Maar, de gewoonte verstompte eenigermate dit gevoel; de kwade zamensprekingen deden er het hunne toe; met der tijd kon ik de schoonheid vooral derzulken, die eenigzins meer bedekt en van verre hare pijlen afschoten, van harte bewonderen; en eindelijk was er eene, die mijne verbeelding inderdaad boeide, en het bloed somtijds met versnelde vaart door mijne aderen joeg.
Zij bevond zich, op den weg, dien ik dagelijks ging, voor het raam van een klein huisje. Ik gevoelde, dat zij telkens onweêrstaanbaarder voor mij werd. Mijne lusten waren reeds met mijne goede beginselen in onderhandeling getreden. Doch, de eerste stap kost den welopgevoeden, onbedorven jongeling veel. Ik besloot eene laatste poging te doen, - mij geheel aan het gezigt der Sirene te onttrekken, door dezen weg te vermijden. Helaas! het middel kwam te laat; als het aangeschoten hert, voerde ik den pijl mede; en, met een kloppend hart, sloeg ik, na ééne week van volstandigheid, den ouden weg weêr in, getroost, kon ik den storm niet weêrstaan, in 's Boozen naam, schipbreuk te lijden.
Daar de weg niet zeer breed was, kon ik het voorwerp mijner wenschen niet zien, aleer ik mij ten naastenbij nevens haar bevond. En mijn versnelde tred volgde het vooruitloopend oog daartoe inderdaad ook te spoedig. Ik wierp dus op eens mijn' blik op het raam.... doch verstijfde bijna op dit gezigt. Het huis was van bewoner veranderd. Het zijkamertje, waar de verleidelijke schoone had gezeten, was in een' kleinen boekwinkel herschapen. En, in plaats van op het rozengelaat en den lagchenden mond, stuitte mijn gezigt op een groot, opengeslagen boek, met het opschrift: biblia. Het was een groote Huisbijbel, juist zulk een, als in onze woonkamer op den lessenaar plagt te liggen, en waaruit vader ons dagelijks voorlas.
Ik kan niet beschrijven, wat ik op dat oogenblik gewaarwerd. Mijne gansche opvoeding in reinheid en tucht; de grondslag, waarop mijne geheele wijze van denken en gevoelen in die vroegere dagen rustte; mijne ouders en hunne

{==781==} {>>pagina-aanduiding<<}
vermaningen stonden mij al te zamen voor oogen. En hoe meer ik bij mijzelven over de zaak nadacht, hoe blijkbaarder mij dit geval als de stem van God zelven en het bestel Zijner voorzienigheid voorkwam, om mij op den weg des verderfs te stuiten.
Ik heb deze gedachte ook nimmer opgegeven; en zij is genoegzaam geweest, om mij mijnen weg voor altijd te doen zuiver houden. Een gelukkig huwelijk is mijne belooning geworden. Toen mijne zonen de volwassenheid naderden, heb ik hun de ontmoeting verteld. En gelijk ik vertrouwen mag, dat dit niet zonder gelukkig uitwerksel bleef, zoo heb ik eindelijk besloten, dezelve op deze wijze nog meer bekend te doen worden. Moge het, onder Gods zegen, strekken, om ieder op den vinger Gods aan zijnen eigen levensweg opmerkzaam te maken en hem wijsheid te doen leeren!

Iets uit de vroege jeugd van den vermaarden schilder West.

Toen benjamin west ongeveer acht jaren oud was, leide een troep zwervende Indianen hun zomerbezoek af te Springfield (Pensylvanië), en schepten veel behagen in de ruwe schetsen, welke de knaap vervaardigd had van vogelen, vruchten en bloemen, daar velen der wilde Amerikanen smaak en kunde in zulke teekeningen vertoonen. Zij lieten hem het een en ander van hun eigen werk zien, en leerden hem de roode en gele kleuren bereiden, waarmede zij hunne wapenen verwden, waarbij zijne moeder indigo voegde; en dus kwam hij in het bezit van de drie hoofdkleuren. De Indianen, een zoo snedig jongsken niet onkundig willende laten van hunne verdere kundigheden, onderwezen hem in het boogschieten, waarin hij welhaast genoeg bedreven werd, om vogels te vellen, welke zich op geene andere wijze lieten naderen, om hem tot model te dienen. De toekomstige Voorzitter der Britsche Akademie, les nemende in het schilderen en boogschieten van eenen stam Cherokezen, ziedaar een onderwerp, het penseel waardig!
De behoeften van west namen toe met zijne kennis. Hij kon nu schilderen, en hij had kleuren bekomen; maar hoe dezelve naar eisch te gebruiken of aan te leggen, was hem nog

{==782==} {>>pagina-aanduiding<<}
geheel vreemd. Een buurman onderrigtte hem, dat dit geschiedde met penseelen van kemelshaar; maar, er waren geen kameelen in Amerika, en dus nam hij zijne toevlugt tot de kat, ten koste van wier rug en staart hij poogde in zijne behoefte te voorzien. De kat was een lieveling, en de haveloosheid en schrale toestand van haren pels werd aan ziekte toegeschreven, tot dat de bekentenis van den knaap de zaak opklaarde, tot groot vermaak van den vader, die hem evenwel berispte, doch meer in liefde dan in toorn. Er werd betere raad geschaft. Zekere pennington, een koopman, vond zoo veel behagen in de schetsen van zijnen neef benjamin, dat hij hem eene doos met verwen en penseelen zond, met doek, voor den ezel toebereid, en zes prenten van greoling. West plaatste de doos op een' stoel voor zijn bed, en kon niet slapen. Met den dageraad stond hij op, bragt doek en verwen naar de vliering, hing de prenten op, maakte eene palet gereed, en begon te kopijéren. Zoo geheel was hij onder het beheer van deze soort van betoovering, dat hij uit de school wegbleef, en heimelijk en onafgebroken gedurende verscheidene dagen arbeidde, tot dat de bezorgdheid des schoolmeesters zijne moeder in zijn heiligdom voerde, met het voornemen om hem eens ter dege door te halen. Maar hare gramschap werd terstond ontwapend, toen zij zijn werk aanschouwde. Hij had al spoedig het kopijéren vaarwel gezegd, en uit twee prenten ééne schilderij zamengesteld, een nieuw onderwerp of geval daarstellende, en dezelve gekleurd met een overleg en effekt, die haar verbaasden. ‘Zij kuste hem,’ zegt galt, die het voorgevallene van west zelv' heeft, ‘met vervoering van teederheid, en beloofde hem, dat zij niet alleen zijne voorspraak bij den vader zou zijn, wegens zijn eigendunkelijk wegblijven uit de school, maar ook bij den meester.’
Zevenenzestig jaren daarna zag de beschrijver van zijn leven dit stuk in dezelfde zaal, waar zijne overheerlijke schilderij, Christus verloochend, prijkte; bij welke gelegenheid de schilder hem verklaarde, dat er in deze zijne eerste kinderlijke proeve trekken van kunstvinding aanwezig waren, welke hij, met al zijne verder verkregene kennis en ondervinding, niet in staat was geweest te overtreffen.
Iets dergelijks wordt er van canova verhaald. Hij bezocht, namelijk, zijne geboorteplaats, nadat hij den hoogsten trap zijns roems had bereikt, bekeek oplettend de voort-
{==783==} {>>pagina-aanduiding<<}
brengsels zijner jeugd, en zeide bedrukt: ‘Ik ben voortgewandeld, maar niet geklommen!’

De gedenksteen bij Arbessan. (*)


Daar, waar eens, in gadeloos roemrijken tijd, 
De keur van Germaniëns helden, 
Des dwing'lands Vazal en zijn Gaulers ten spijt, 
Zich wrekend en straffend deed gelden, 
Daar tuigt, bij Arbessan, het stevig graniet, 
Wat toen voor de vrijheid en 't regt is geschied. 
 
In 't eenzaam en heuv'lig en boschachtig oord, 
Staat daar, in de schaduw van boomen, 
Een huisje, dat niet door zijn aanzien bekoort, 
Ja naauwlijks door 't oog wordt vernomen, 
Bewoond door een' dapperen grijzen soldaat, 
Die waakzaam het oog op 't gedenkteeken slaat. 
 
En, wien was die zorge wel beter betrouwd, 
Dan hem, die eens zelf, in dees streken, 
Niet slechts de verbitterde worst'ling aanschouwd 
En 't bloed had zien vloeijen bij beken, 
Maar ook, onder de eigen roemruchtige vaan, 
Als dapp're had onder de dapp'ren gestaan? 
 
Op plekjes, aan grootsche herinnering rijk, 
Ziet hij vaak het schitt'rend verleden - 
Der zonne, die glanst door de dampen, gelijk - 
Doorglinst'ren de nevels van 't heden; 
En, als hij de sikkels in 't koren ziet slaan, 
Wijdt hij den gemaaiden door 't zwaard nog een' traan. 
 
Zij streden en vielen voor vrijheid en regt, 
En vloekten de Gallische zeden, 
En wilden zelfstandig, en niet meer als knecht, 
Den bodem van Herman betreden; 
Nooit dachten ze, dat voor hun landaard eerlang 
Welluidend zou zijn 't Marseillaansche gezang. 

{==784==} {>>pagina-aanduiding<<}

Weemoedig slaat hij zijne blikken in 't rond, 
Terwijl reeds de herfstwind de blâren 
Doet dwarlen in 't luchtruim en jaagt langs den grond, 
Die 't heldengebeent' mag bewaren; 
En peinzend, hoe alles hier wisselt en keert, 
Aanschouwt hij den steen, die de dapp'ren vereert. 
 
‘O!’ zegt hij, ‘wie ooit, van zijn' oorsprong ontaard, 
Gekluisterd in schand'lijke boeijen, 
De glorie ontsiere, in 't geschiedboek bewaard, 
De lauw'ren, die 't graf hier ombloeijen, 
Nooit scheide ik, o helden! nooit van uw gebeent', 
Dat haast met het mijne te zaam word' vereend!’ 
 
Zoo spreekt hij, en keert naar zijne eenzame kluis.... 
Maar, welk een gerucht schijnt te nad'ren? 
't Is geenszins 't eentoonig en somber geruisch 
Der dorrende en vallende blad'ren; 
't Is rossengetrappel - 't is wagengespan - 
't Zijn posthorens - de omtrek weêrklinkt er reeds van. 
 
Wat schouwspel! het zijn de Monarchen, die hier 
In beêvaart de schimmen vereeren, 
Wier eerzuil, wat glans ook hun schedel omzwier', 
Ze als parel der kroone waarderen; 
Zij nad'ren, als traden ze op heiligen grond, 
Doorgloeid van 't beginsel, dat allen verbond. 
 
Dat ziet hij, de grijze, de dapp're soldaat; 
Hij ziet het met innige ontroering: 
Wie schetst zijn gevoel, en hoe 't harte hem slaat 
Van hoogere en ed'le vervoering? 
De heerschers, gewoon aan een prachtvolle zaal, 
Begeeren van hem, in zijn huisje, een onthaal! 
 
Zij treden er binnen; zij eten zijn brood; 
Zij maken hem gastheer van Vorsten! 
En nooit was hun rust aan den maaltijd zoo groot, 
Sinds dat zij de staatszorgen torschten; 
Maar nooit spreidde ook hun diadeem op den troon 
Een' luister, als hier in dit stulpje, ten toon! 

{==785==} {>>pagina-aanduiding<<}

Het: ‘vivat Monarchen!’ ontvloeide den mond 
Des grijsaards, op 't mildste beschonken. 
Wij roepen 't hem na; want hun innig verbond 
Dekt zorgzaam de glimmende vonken, 
Die, moest het eens zijn, weêr de vlam op doen gaan, 
Waarmede de volkeren vallen of staan. 






Aan mijnen vriend ***, bij deszelfs vertrek naar Batavia.


Waan niet, wanneer ge uw' blik op d'Oceaan laat rusten, 
En baar op baar verschijnt, doch even ras verzwindt, 
Daar 't rollend golfgegolf u stuwt naar verre kusten, 
Dat onze vriendschapsband zich even snel ontbind'! 
Een ligtgetuigde kiel, door wind en tij gedreven, 
Voere u de westerpoort van d'Indus in 't gemoet; 
Toch blijft gij, dierbaar Vriend! in mijn gedachten leven, 
Al bruist ook tusschen ons een breidellooze vloed. 
Geen ruimte of tijd ontsnoert de hechtgeknoopte banden, 
Gestrengeld in het prilst van onzen jong'lingstijd, 
Drukke ook mijn hand voor'tlaatst ligtdeuweaan Hollandsstranden, 
Nu gij 't gevaart' bestijgt, welks boeg den rug doorsnijdt 
Der baren, om den koers door d'Oceaan te vinden 
Naar Java's vruchtb'ren kreits, in 't dagaanbrengend Oost, 
Waar tamarindenloof u groet, voor eik of linden, 
En 't gloeijend zonnevuur het welig aardrijk roost. 
Streef dan, ver over zee, 't gewenscht Jakatre tegen, 
Waar Indiaan, Chinees, Maleijer, Neger woont; 
Oogst daar, voor noeste vlijt, een' ongedachten zegen, 
Die mijnen wensch vervult en uwe hoop bekroont! 
Zoo wij 't gevoel in ons door ontrouw nimmer krenken, 
't Zij in des levens nacht ons vreugde of smart verbeid', 
Dan is de zee, mijn Vriend! wen we aan elkaar gedenken, 
Geen klove, die, als 't graf, den dood van 't leven scheidt. 
's Lands vlag zal, 't blijft mijn beê, heur banen eens ontplooijen 
Op 't vaartuig, dat u weêr naar Hollands duinen voert, 
Vóór de ouderdom ons hoofd met wintersneeuw zal tooijen, 
Of 't alverslindend graf ons in zijn kluisters snoert! 
Zweef dan, het oog op God, door stormgeweld en golven! 
Betrouw Hem, schoon uw hoop in 't nijpendst wee verflaauwt! 

{==786==} {>>pagina-aanduiding<<}

Zwerft ge op den Oceaan, van baren als bedolven, 
Gij weet, Zijn schepter reikt zoo ver de hemel blaauwt. 
Streef dan, op Hem gerust, waar u de zee moog' sling'ren, 
Het geurig Morgenland bemoedigd in 't gemoet! 
Neem aan dit jongst geschenk; 't moge u den Vriend herin'ren! 
Hem blijve uw vriendschap bij; u, dees zijn afscheidgroet! 
 
johs. hilman. 
Amsterdam, 29 Sept. 1835. 


Eenzame klagt over mijn celibaat. (*)


God! wat is eens Priesters leven 
Aaklig, treurig, somber, stil! 
Is het ongepaarde leven 
Op deze aarde dan Uw wil? 
 
Neen! in Edens weelgen lusthof 
Gaaft Gij Adam eene gâ, 
Die hem streelde, die hem kuste, 
Die hem troostte vroeg en spâ. 
 
En moet ik verlaten blijven, 
Omdat ik Uw dienaar ben? 
Neen! zij, die dit durven eischen, 
Smoren steeds, Natuur! uw stem. 
 
Waarom moesten stugge grijsaards, 
Zonder merg en zonder gloed, 
Voor altijd het lot beslissen 
Van den man met jeugdig bloed! 
 
Moet ik dan een drift verzaken, 
Die mijn oog toch steeds verraadt? 
Moet mijn tong schijnheilig liegen, 
Als mijn hart voor liefde slaat? 

{==787==} {>>pagina-aanduiding<<}

Alles, alles mint op de aarde, 
Plant en kruid en dier en mensch. 
't Vischje, dat in 't water spartelt, 
Vindt het voorwerp van zijn' wensch. 
 
o! Zie ginds dat stuifmeel vliegen 
Op de vleug'len van den wind! 
't Is het zaad van plant of bloempje, 
Dat voldoening zoekt en vindt. 
 
Ook de worm gevoelt de liefde. 
Zie, hoe 't diertje woelt en beeft 
Bij het nad'ren van zijn wijfje, 
Dat naar zijne omhelzing streeft! 
 
Hier kirt doffer om zijn duifje, 
Dat hij onverhoeds verloor; 
Daar verkwijnt op 't eenzaam nestje 
't Vinkje in 't lustig zingend koor: 
 
Vooglaar sloeg haar gaaiken neder 
Met het listig warrend net; 
Niets geeft haar de vreugde weder, 
Schoon zijzelv' zich vindt gered. 
 
God! zou dan de heer der aarde 
Wreed verdooven 't Godlijk vuur, 
Dat in al Uw scheps'len gloeide, 
Van het eerste scheppingsuur? 
 
Neen! dat mag, dat kan niet wezen. 
Ook de Priester, U gewijd, 
Kan beminnen en U dienen, 
Zonder strenge pligten strijd. 
 
Geef, o God! dat voor verlichting 
Eenmaal wijke 's nachtuils vlerk, 
Die, sinds zeven vlugtende eeuwen, 
Loodzwaar hing op Romes kerk! 

{==788==} {>>pagina-aanduiding<<}

Waarom, wreed en dwaas, Uw' dienaar 
't Eerlijk huwelijk ontzegd? 
Wil hem, in Uw gunst, hergeven 
Aller menschen heilig regt! 
 
God! hoe zou mijn ziel U loven, 
Als ik, bij de lichte maan, 
Aan de zijde van een gade 
Uwe schepping gâ mogt slaan! 
 
'k Zou haar op Uw' hemel wijzen, 
Op de werken van Uw hand, 
Die het gansch heelal, door liefde, 
Houdt in 't schoonst en juist verband. 
 
Zij zou mij de wrange zijde 
Weêr verzoeten van mijn' staat, 
Ja mij de aard' ten hemel maken, 
Tot mijn jongste stonde slaat. 
 
En, zoo zij me een kind mogt baren, 
Pand van reine huwlijksmin, 
God! dan kende 't heil geen palen 
In ons zalig huisgezin! 
 
'k Zou mijn zoon of dochter leeren, 
U, met stamelenden mond, 
Voor de grootste weldaad danken, 
Die Uw gunst den vader zond. 
 
Ach! verleen, die ons regeren, 
God der liefde, een' milder zin! 
Leid, Algoede, d'armen Priester 
Eens den echtehemel in! 


Aan de kerkelijke scheurmakers onzer dagen.


Wat zaait ge, ontzinden! waar gij kunt, in Kerk en Staat? 
Verkett'ring, oproer, twist, verbitt'ring, broederhaat! 



(*) Ons werd nog toegezonden een tweede en vermeerderde druk van dit jaarboekje voor 1831, (dus het eerste jaar der uitgave) versierd met nieuwe platen, en vermeerderd met bijdragen van sifflé, warnsinck, van walré, moens, enz. enz.

(*) 1834. 4 St. April.

(*) Behoort daartoe mede, bl. 8, uitwijding voor uitweiding, en, wat de taal betreft, bl. 10 en 50, bestemmen voor in- of toestemmen?

(*) Als kleine bedenkingen zijn ons de navolgende voorgekomen: Pag. 57. hirudinum suctus kan met het gezag van m.t. varro verdedigd worden, maar klinkt met eene omschrijving met het werkwoord sugo beter. Exinanitio, p. 56, ware beter omschreven door evocari, mittere of exhauriri; hoewel het woord niet door den Schrijver, maar in eene uit gregory aangehaalde plaats gebezigd wordt. Vitae genus immodicum, bl. 127, beter immoderatum, cic. Bl. 129, ea ratione, welligt beter ita. In plaats van sabulum, p. 127, lazen wij liever, met celsus, arena en arenosa.

(*) Allgemeine Therapie. Leipzig, 1817.

(*) De woorden van den Schrijver zijn deze: Juvenes et homines constantis aetatis melius ferre solent venae sectionem, quam infantes et senes. Senectus tamen, in apoplexiam proclivis, neutiquam venae sectionem vetat.

(†) Traité de Thérapeutique, verg. ook Med. pract. j.v. von hildenbrand, Tom. I. p. 186; maar laat ons niet vergeten, dat dit bijzondere gevallen zijn.

(*) De Schrijver zegt: Adstringentia prosunt in diarrhoea, quae a laxitate et atoniâ est.

(*) Er is sedert in Frankrijk ook eene tweede uitgaaf verschenen van f. blandin, Traité d'Anatomie topographique, ou Anat. des régions du corps humain, considerée dans ses rapports avec la Chir. et la Med. Un Vol. en 8vo. et Atlas en fol. de 20 pl.

(*) P. 52 scribit Auctor: ‘Chartulas lusorias in tua domo non tolerabis, nec die solis acubus texi, aut similia opera perfici patiens.’ - Sed quid tum de aliis ludis domesticis? an otiosum esse utilius istique diei convenientius, quam aliquantum temporis, quo continuae lectione vel colloquio religioso vacare non licet, levi quodam labore innoxiore ludo terere? - Sapienti sat!

(*) Men denke slechts aan van hamelsveld en wyttenbach, om van anderen niet te spreken.

(*) Over 't algemeen haalt de Heer van heusde wat al te veel uitsluitend oude Grieksche voorbeelden aan: zijne zaak zou door de staving met andere, Oostersche en nieuwere voorbeelden, niet verloren hebben.

(*) Deze regel kon wel gemist worden.

(*) In dit werkje vindt men eene andere spelling dan in het eerst vermelde gevolgd. Tot narigt van de liefhebbers diene hierop het volgende uit het Voorber. bl. XV: ‘De beoefening en onderlinge vergelijking der noordsche talen, stelde mij van tijd tot tijd in staat, om eenigermate over de schoonheid en gegrondheid van zijn’ (bilderdijk's) ‘sijsthema te oordeelen - en ik kon dus op het laatst niet meer aarzelen, om zijne spelling grootendeels te volgen.’ Aangenomen voor notificatie, en alleen gevraagd, of sijsthema ook eene Bilderdijkiaansche verbetering is van het oude systema, en dus ook van het Grieksche σύστημα?

(*) Naar de hier gebruikte versmaat is deze regel hier te veel, en kan ook naar den zin gemist worden.

(*) Journal der pr. Heilkunde, von c.w. hufeland, enz. 1816, Julius, No. 110.

(*) Republiek, VIIIste Boek.

(*) B.v. bl. 22, hoe het Avondmaal aan den naam van offerande gekomen is; of bl. 23, waaruit de aanbidding der teekenen in het Avondmaal gesproten is, minder misschien uit de voorafgaande tentoonstelling, (gelijk daar gezegd wordt) dan wel uit het denkbeeld der daarmede vereenigde tegenwoordigheid van christus. Zoo wordt bl. 30 en volg. niet geheel naauwkeurig gezegd, dat in de eerste Kerk Priester en Opziener slechts ééne en dezelfde bediening was: de Schrijver bedoelt zeker Presbyter (Oudste) en Episcopus (Opziener, Bisschop); maar, ofschoon de naam Priester, Prêtre, van Presbyter mag gekomen zijn, de beteekenis echter, die men er gewoonlijk aan hecht, van Sacerdos, is voor de Bedienaars van de Christelijke Eerdienst van lateren oorsprong.

(*) Het tot zevenmaal toe in deze redenering voorkomende nu ontsiert, benevens andere kleine onachtzaamheden, eenigzins den stijl van dit werkje.

(*) Het valt Rec. onder het schrijven in, op te merken, dat dit sterrebeeld, hoe klein ook op het oog, (in vergelijking b.v. van eenen grooten Beer, Orion, Cassiopea enz.) echter misschien het merkwaardigste aan den ganschen hemel is. Niet alleen daardoor, dat zich om de ster 61 in den tijd (volgens bessel) van 350 tot 400 jaren een ander sterretje wentelt, maar ook, omdat deze zelfde ster, volgens de waarnemingen van den jongeren herschel en south, van 19 andere, die er hoogstwaarschijnlijk om heen bewegen, vergezeld is; omdat het sterrebeeld juist daar ligt, waar de Melkweg zich in twee strepen verdeelt, en omdat de ster 61 in dit beeld diegene is, welke de sterkste beweging onder de vaste sterren heeft, en aan welke men dus het eerste hoopt eene jaarlijksche parallaxis te bemerken.

(*) Dat moedigen mij beleedigden, heeft mij zwaar gevallen.

(†) Dat ik genoodzaakt ben u te verdragen, schandvlek der natuur, is mij zoo smartelijk, alsof ik tweemaal moest sterven; zoo sprak de leeuw, toen hij ten laatste ook nog door den ezel getrapt werd.

(*) Grundriss der Physiologie.

(†) Nouveaux Elémens de Physiologie, par M. bérard Ainé, Brux. 1833. pag. 260: - ‘Ils ont fourni le champ le plus vaste aux vaines suppositions de l'ignorance et du charlatanisme.’ En pag. 261. noot 2.

(‡) Journal der pr. Heilkunde von c.w. hufeland u. e. osann, 1834, Julius, S. 44.

(*) Rapport sur les expériences magnétiques faites par la Commission de l' Académie royale de Médecine. Paris 1831.

(†) Bijgeloof en bedrog schijnen er toch onder te kunnen schuilen; verg. IIden D. 3de St. bl. 481.

(*) Opstellen van godgeleerden en zedekundigen inhoud, nagelaten door Mr. w. bilderdijk, Iste D. bl. 101.

(*) Deze zoetvloeijende plaats vergelijkende met die op bl. 367 voorkomt, wordt men onwillekeurig herinnerd aan den Brief van Apostel jacobus, H. IV:10.

(*) De bedoelde regels, bl. 148, luiden aldus:

‘Die dwaze mans! het is mij meer gebleken: 
Zij vrijen steeds die dames, die het meest, 
't Zij te onrecht, 't zij te recht, van zich doen spreken, 
En geven haar de voorkeur op elk feest. 
Indien ik waar' gerechtigd om te preêken, 
Dat kwaad waar' lang door mij bestraft geweest; 
Ja, ik zou zoo geducht hun mores leeren, 
Dat menig Predikant mij zou citeeren.’ 


(*) Gedenkschriften der Maatschappij 1809-1834, bl. 16.

(*) Zie de aangehaalde Gedenkschriften, bl. 16, 17.

(*) Waarom niet: ben je misselijk?

(*) Zie Letteroef. 1834. bl. 620.

(*) System der Chirurgie, 1833.

(*) Het geschrift is derhalve alleen en bij uitsluiting voor Leden en Catechisanten bij de Doopsgezinden bestemd, gelijk de titel trouwens duidelijk zegt. Echter heeft men dit doel elders voorbijgezien, en het boekje daarom in verband gebragt met een ander stukje over den Doop, in dit Maandwerk opgenomen; ja, men heeft de grieven, die men tegen den Schrijver meende te kunnen inbrengen, aan de geheele broederschap der Doopsgezinden te laste gelegd. Rec., die tot de Doopsgezinden behoort, acht het niet alleen onnoodig, maar hij zou zich en zijne Kerkgemeente meenen te verlagen, zoo hij in eenige wederlegging van de beschuldiging wilde treden, die in de beoordeeling van den eersten druk elders onbewimpeld is uitgesproken, terwijl zij in die van den tweeden is teruggenomen, of zoo hij van het regt van wedervergelding wilde gebruik maken; ja, de hoogachting, die hij voor beide hierin betrokkene Kerkgenootschappen voedt, weêrhoudt zijne pen zelfs in het nederschrijven der aantijging van den bedoelden beoordeelaar.

(*) Rec. acht zich niet geroepen dat stukje te toetsen, maar kan niet voorbij, hier met een enkel woord aan te merken, dat de bewijzen, daarin aangevoerd, geenen welonderwezen Doopsgezinde in zijne overtuiging op het bedoelde punt zullen doen wankelen. Het is bijkans eene eeuw geleden, dat twee Remonstrantsche Predikanten soortgelijke gronden tegen het leerstuk van den Doop der Bejaarden hebben doen gelden, waarvan zich nu twee andere Protestanten bedienen. Indien er Doopsgezinden wezen mogten, die in dezen strijd eenige versterking behoeven, zoo zullen zij niet vruchteloos raadplegen het kleine geschrift van den niet Doopsgezinden jan wagenaar, tegen de
uitvoerige Verhandelingen der gemelde Remonstrantsche Leeraren gerigt, en uitgegeven onder den titel: Onderzoek wegens de oudheid en de schriftmatigheid van den Kinderdoop, enz. Amsterdam, 1741 en 1776.

(*) ‘Cumque necessario Netha Rossumianis esset transeunda, coactis e vicinis pagis ac villis, cupis, in quibus feminae lavant vestimenta, tum doliis, cupisque vinariis ac cerevisiariis, amnem eo loci rapidissimum, altissimum ac latissimum, nullo ordine, ingenti cum timore, ac non paucis aquâ absorptis, trajiciunt.’ Rer. Austr. ad a. 1542. p.m. 274 b.

(*) Dat: mij behaagt komt ons, om het telkens voorafgaande, hier te flaauw voor.

(*) Wil men nog een proefje uit een ander gedeelte van dit werk, men leze de volgende noot van bl. 260: ‘Het behoeft geen bijzonder bewijs, dat althans ook dit’ (‘men kan niet
beweren, dat iemands dood een onherstelbaar verlies is’) ‘in deze plaats’ (‘luc. XVII:10’) ‘ligt opgesloten, en men zou het met de taal kunnen overeenbrengen, wanneer men ἀχρεῖος vergeleek met (X:42ib.) ἑνὸς ἐστι χρεία: slechts één is noodig; de enkele wegvallende leden kunnen door het geheel meer dan vergoed worden.’

(*) Zoo is dan de Kerk onseilbaar! Geen wonder, want rütenick schrijft, bl. 249, 250, ‘aan geheel de Kerk in den verhevensten zin, als het afbeeldsel van christus, joan. XI:42, (??) een juist en onfeilbaar voorgevoel van het heilzame’ toe! maar wat dit is, en hoe dit daar op den duisteren omweg tot het gebed te pas komt, is al even duister.

(*) Der Aberglaube gehört zum Wesen des Menschen, und flüchtet sich, wenn man ihn ganz und gar zu verdrängen denkt, in die wunderlichsten Ecken und Winkel, von wo er auf einmal, wenn er einigermassen sicher zu seyn glaubt, wieder hervortritt. Göthe's Nachgel. Werke, B. 9.

(*) Ende
des Streits über das selbst dispensiren der Homöopathiker. Journ. der pr. Heilkunde, 1834, 6 st. pag. 121: Wir hatten bisher, nach den verschiedenen Applicationen, eine Medicina per os, M. per cutem, M. per anum (die klysteerkuren); nun haben wir noch eine vierte, die Medicina per nasum, (eene geneeswijze langs den weg van den neus.)!!!

(*) Staat dit niet in wederspraak met het zoo even aangehaalde uit des Schrijvers eigene ondervinding? - Redact.

(*) Eveneens schreef lodewijk-philips, den 22 Dec. 1830, aan lafayette: ‘N'oublions pas qu'il n'y a point de liberté sans loi, et qu'il n'y a point de loi, là où une force quelconque parvient à en paralyser l'action et à s'élever au-dessus d'elle.’ (Sarrans, lafayette et la Révolution de 1830. II. 92.)

(*) Toen in 1795 de O.I. Kompagnie uiteenging, werden de winsten, door haar aangebragt, geschat op f 2000,000,000; hare schuld beliep f 82,000,000; maar zij had zich eenen belangrijken inventaris voorbehouden. Zie van alphen, Redevoering over het Ontwerp van Wet der Geldleening. Leyden, 1826. p. 77. P. mijer, Diss. hist. pol. de commercio et internae administrationis forma possessionum Batavarum in India Orientali. Amsterdam, 1832. p. 5.

(*) Behalve het werk van raffles, The History of Java, kan men vergelijken: Crawfurd, De Indische Archipel. H. st. george tucker, A review of the financial situation of the East-India Company, (1815) p. 92, 96. De Staatsgeschiedenis van Indië van 1784-1823. Naar het Engelsch van den Generaal malcolm, door j. olivier, (1829) D. I. p. 35, enz.

(*) Vergel. Notizen aus dem Gebiete der Natur u. Heilkunde, No. 880, bl. 345.

(*) Gedurende de drie jaren van zijn bestuur (1826, 27, 28) bespaarde de Heer du bus uit de gewone inkomsten eene som van f 19,471,696, waardoor in de buitengewone oorlogslasten voorzien werd. Mijer, p. 131.

 (*) In het werk zelf, bl. 33, worden de vier laatste sommen, ten gevolge van drukfeilen, anders opgegeven; doch deze opgave is verbeterd bij eene advertentie in de Haarlemsche Courant van den 27 Junij 1835, no. 77; waarbij tevens wordt aangemerkt, dat de middelprijs der koffij, (bl. 82) op 42 centen berekend, ruim 36 centen zijn moet, uit hoofde van de meerdere hoeveelheid koffij van lagere dan van hoogere prijzen.

(*) In de poëzij-stukjes zou Rec. school voor scheelde, (bl. 15) als zonder gezag; omzonst voor te vergeefs, (bl. 21) als Germanismus; bloeit voor bloeije achter opdat, (bl. 32) als taalfout om het rijm, en ‘de waschkaars van heur schoonheid’ als onduidelijke en platte uitdrukking aanzien. In de proza-stukjes zou het onnoodige gebruik van bastaardwoorden als deze, penurie, déconfiture, nonreussite enz., stellig afkeuren.

(*) Vergel. bl. 310, de noot: indien de etterzakken niet altijd verweekte groote knobbels zijn, dan ontstaan zij toch uit een aantal ineengevloeide knobbels.

(†) Zie deszelfs Clinique Chirurgicale, en Journal für Chir. u. Augenheilkunde von gräfe u. walther, 15 B. 3 St.

(*) De sed. et causis Morborum, Lib. 11. Ep. XIX. Art. 18.

(†) Zie de beoordeeling van dit boek in dit Tijdschrift van 1830, No. XII, bl. 521, en No. XIII, bl. 573.

(*) De lezers van humboldt, malte-brun en ritter zullen
weten, wat wij daarmede bedoelen.

(*) Eene kleine vraag tusschenbeiden, en daarom slechts in de noot: Zou dit zoo eenvoudig goede plan niet het plan der geheele Leerrede kunnen zijn, althans 1ste en 2de stuk hierin zamengesmolten worden, daar het nu, hoe schoon ook, eenigzins in herhaling valt?

(*) Alg. Konst- en Letterbode, No. 19. bl. 295.

(*) Niet, dan bij wijze van uitzondering, kunnen Tijdschriften in dit Tijdschrift worden aangekondigd. Dit, bij het telkens vermenigvuldigen derzelven, tot algemeen narigt. Redact.

(*) Bij enkele drukfouten of dergelijke willen wij niet stilstaan: waartoe misschien behoort, dat in de Praef. p. XI, XII gelezen wordt: ‘Omnia vero haecce - mecum reputans, animum subit - recordatio,’ voor reputantis, of quum reputo.

(*) De wijze van sommige Christelijke feesten in Duitschland te vieren, die in ons Vaderland worden voorbijgegaan, is hier en daar geschilderd in de Kerkklokstoonen van strauss. Rec.

(*) De berekening daarvan geschiedt niet gestreng sterrekundig, maar zoogenoemd cyclisch, d.i. door middel van Epacten, Zondagsletters enz.

Verschillende wijzen zijn er, om het Paaschfeest voor een gegeven jaar te berekenen. Met behulp van tafels is dit in geenen deele omslagtig; zonder dit hulpmiddel is eene der gemakkelijkste de volgende, die wij daarom mededeelen, omdat van den tijd der viering van het Paaschfeest die van alle bewegelijke feestdagen afhangt.

Men deelt het gegeven jaargetal door 19, en noemt het overschot b.v. a; insgelijks door 4, en noemt het overschot b; zoo ook door 7, en noemt het overschot c. Het getal a vermenigvuldigt men met 19, voegt 23 bij het product, en deelt de som door 30. Het overschot noemt men d. Men telt verder bijeen: 2 maal het getal b, 4 maal het getal c, 6 maal het getal d, en, indien het jaar in deze eeuw invalt, het vaste getal 4 (in de vorige eeuw was dit 3; in de volgende zal het 5 wezen, en met het jaar 2000 deze berekening vervallen). De gansche som deelt men door 7, en het overschot, plus het getal d, wijst aan, hoe vele dagen na den 22 Maart het Paaschfeest zal invallen.

(*) Wanneer de aankondiging van dat werk in denzelfden geest mogt uitvallen, (iets, hetgeen Redacteur nog onbekend is) wijte men zulks niet aan nationale vooringenomenheid, welke toch doorgaans het zwak van onze Natie geenszins is. - Redact.

(*) A.w. schlegel, über dramat. Kunst und Literatur, 1809. I.B.S. 13.

(*) De Heer c. scholl van egmond.

(*) Naar wij sedert vernamen, is dit werk, in 1832 aangevangen, thans nagenoeg voltooid, en plegtig ingewijd; hebbende de kosten ruim 13700 rijksdaalders bedragen.

(*) Dit is te onbepaald gesproken. Vert.

(*) De gunstige lezer duide het mij niet ten kwade, dat ik hem zulk eene openhartige bekentenis in den mond leg, die misschien in strijd is met zijne eigenliefde.

(*) Men zie diens geschiedenis kortelijk verhaald in het Mengelwerk van dit Tijdschrift voor 1834. No. XIV.

(*) Uitgesproken in het Eerste Departement der Maatschappij, te Amsterdam, op den 17 Nov. 1834.

(*) Lublink,
Brieven, bl. 9-11.

(*) Onder dezen titel is, in den loop des verstreken jaars, te Pyrmont, bij georguslar, een stukje verschenen, waarvan de vertaling, langs dezen weg, aan onze Landgenooten wordt aangeboden. Dit geschrift, vroeger in het licht gegeven zijnde, zou als eene Bijlage hebben kunnen dienen tot de Aanteekening van het in den loop des jaars 1833 uitgegeven geschrift: Het beginsel der Doodstraf getoetst aan de leer van Openbaring en Christendom. - Vert.

(*) Onze Nederlandsche toonkunstenaars gelieven zich te berinneren, dat het tooneel Parijs verbeeldt! - Vert.

(*) Niet de koepokken; zie Letterbode, 1334.

(1) Johann peter hebel, een Zwitsersch Hoogleeraar, vóór weinig jaren overleden, als dichter ook door herder, göthe en jacobi geroemd, als mensch door ieder, die hem kende, bemind. Zijne dichtstukjes zijn in den Zwaabschen of Zwitserschen tongval geschreven, dien hij, naar de Allemannen, de oude bewoners des lands, den Allemannischen noemt. Het zijn eigenlijke volksgedichten, zoo eenvoudig, oorspronkelijk en naïf, dat ze als 't ware voor zich eene nieuwe dichtsoort vormen. Men vergelijke n.g. van kampen, Handboek der Hoogduitsche Letterkunde, II. 590, alwaar men eene zeer goede Hoogduitsche vertaling van hebel's schoonste stuk aantreft, ook in onze taal overgebragt. Bilderdijk's Vrolijkheid is eene zeer vrije navolging van hebel's ne B'sang in Chte. Deze mijne proeven zijn vertalingen en geene navolgingen, verre, zeer verre beneden het oorspronkelijke blijvende, doch ook geschreven alleen voor hen, die dit laatste niet verstaan. Moge geoefender hand dan de mijne hebel overzetten, en bij ons even bekend als claudius maken; iets, waarop hij weinig minder aanspraak dan deze heeft.

(2) Dit couplet is in het oorspronkelijke zeer schoon:

Neng Blümli het sie usstaffiert/ 
und mit scharmante Farbe ziert / 
und mengem Immli z'trinsie ge/ 
und gseit: Hesch gnug unv witt no meh? 
und 's Chäferii het hinteno 
doch au si Tröpfli übercho. 


(3) Men vergeve mij deze mannelijke Maan, in het origineel eigenaardiger dan in onze taal. Ik wilde het waarlijk poëtische denkbeeld niet aan eene kleingeestige taalgezetheid opofferen. Maar waarom met het verpersoonlijken ook altijd alleen de Zuider Mythen gevolgd? In de Noordsche Godenleer toch is mani de broeder van sol, en deze laatste de Bestuurster der zonnepaarden.

(4) Ik heb van een enkel denkbeeld uit dit versje elders gebruik gemaakt.

(5) Op het platte land in Zwitserland is men, gelijk op vele plaatsen in Duitschland, gewoon, versch geplukte bloemen ter kerke mede te nemen, die men elkander, zoo als bij ons de reukfleschjes, aanbiedt.

(6) 

wenni lig / und nümme schnuuf / 
und wenn sie 's Schloflied gfunge hen / 
se schüttle sie mer 's Oechbett uf / 
und - Bhütdi Gott! 


Bhütdi Gott! De aanvang of het ritournel van een lied, dat bij eene begrafenis aan het graf gezongen wordt.

De Vertaler.

(*) Eene benaming, onder welke, na den Tiendaagschen Veldtogt, de stedelijke Schutterijen in Noord. België algemeen bekend zijn.

(*) Voorgedragen in het Departement Leeuwarden der Maatschappij: tot nut van 't algemeen.

(†) Van den hull, over de belangrijkheid eens zestigjarigen ouderdoms.

(*) Heeren's Ideën, doorgaans.

(†) Van heusde.

(*) Van der palm's Bijbel voor de Jeugd, 8ste Stukje. Voor het overige is mijne voorname bron omtrent de geschiedenis geweest: Der st. simon und die neuere Französische Philosophie, von frans wilhelm carové. Ook ben ik aan een stukje uit het Fransche Tijdschrift: Religion et Christianisme, herinnering voor zeker oogpunt verpligt.

(*) In 1787 erlangden de Protestanten in Frankrijk de burgerlijke verdraagzaamheid; in 1789 werden zij met alle andere burgers volkomen gelijkgesteld.

(*) Wij meenen op goede gronden, dat dit veel te voordeelig wordt voorgesteld. - Vert.

(*) Eene soort van mollusken of weekdieren, die in de Indische zeeën wordt gevonden. In China en Japan, gelijk ook op verscheidene eilanden in den Indischen Archipel, eet men dezelve als eene lekkernij, die daar eenigermate de plaats van onze oesters vervangt.

(*) Ter gelegenheid dat de Duitsche Herkules hier te lande eene bewondering verwekte en eenen indruk scheen te maken, alsof ligchaamskracht iets verdienstelijks ware.

(*) De Gezangen zijn vervaardigd door a. beeloo, Lector aan het Koninklijk Instituut der Marine.

(*) Zie: Proeve eener beknopte Geschiedenis van het lager Onderwijs in ons Vaderland, door a.j. berkhout, bl. 18 enz.

(†) Zie hetzelfde werkje, bl. 20 en 91.

(*) Zie de Gedenkschriften der Maatschappij voor de tweede vijfentwintig jaren van haar bestaan, bl. 228 enz.

(†) Zie Wetten der Maatschappij, Art. 2, en de Feestrede van m.c. van hall, bl. 23.

(*) Zie genoemde Feestrede, bl. 17 enz. Gedenkschriften, doorgaande.

(*) Zie Gedenkschriften, bl. 242.

(*) Wat hiertegen wordt ingebragt, en de wederlegging daarvan, is te vinden in de Gedenkschriften, bl. 251 enz.

(*) Deze Gezangen zijn afzonderlijk te bekomen bij l.c. vermande, te Medemblik.

(*) ‘Toen ik voor 't eerst uw dierbaar kind mogt zien.’

(*) Experiments and observations on the gastric juice and the physiology of digestion. By william beaumont, Med. Dr., Surgeon in the U.S. Army. Boston, 1834. 8vo. maj. 280 p.

(*) Redacteur, die aan francijntje de boer, haten stand en bijzondere betrekkingen in aanmerking nemende, gaarne allen lof gunt, is echter van meening, dat hare dichtjes, als zoodanig, op de eer, van bij den vreemdeling, zoo niet als model, ten minste als proeve te strekken, om onze verdiensten, ook in dit vak, buitenslands te doen kennen, geene voldoende aanspraak kunnen maken. Wil men haren nederigen staat ook hier doen gelden; wat gaat zulk eene captatio benevolentiae den vreemdeling aan? En daarom verblijdt het hem, er te mogen bijvoegen, dat, naar zijn gevoel, de bekwame Overbrenger hier zijn oorspronkelijke overtrof. Mogt de Heer clavareau eens zijne ongemeene begaafdheid in dezen te koste leggen aan de zoo geestige Economische Liedjes van onze wolff en deken, ook bij ons op verre na niet in verdiende eere gehouden!

(*) Voorgelezen in Amsterdams Eerste Departement, op den 23 Maart 1835.

(*) Een dier ongelukkigen is werkelijk in den nacht van den 13 op den 14 Maart overleden.

(*) Te Geraardsbergen had iets van dien aard plaats. Eene Jufvrouw van crombrugge had eene hypochondrische ziekte, waartegen kruiden noch medicijnen in de Apotheek te vinden waren. Een harer broeders, die nimmer te kerk ging, raadt haar, om, daar de menschelijke middelen niet baatten, tot de Goddelijke de toevlugt te nemen. Zij ziet hem aan, en zegt: ‘Gij spot met mij.’ - ‘Neen, in ernst: er is een Prins van Hohenlohe, die u genezen kan; ik zal voor u aan hem schrijven.’ - Na verloop van 14 dagen of 3 weken schrijft hij haar, dat zij eene Neuvaine moet houden, en wat in die negen dagen te doen; dat de Prins op hetzelfde uur mis lezen en voor haar bidden zal. Zij neemt dit voor goede munt aan; op den 8sten dag is zij nog vol pijn, en den 9den volkomen genezen; en, ofschoon de Prins er niets van wist, gelooft die Jufvrouw toch door
hem genezen te zijn, heeft zijn portret in hare slaapkamer, en is sedert gezond! De Doctors staan verwonderd, en vernemen van den broeder de pia fraus; welke broeder hun reeds voorspeld had, dat zij zijne zuster met geheel de Apotheek niet zouden genezen van eene hypochondrische ziekte, en men op hare verbeelding moest werken. Dat voorts de Prins van Hohenlohe een Magnetiseur is in de curen, die hij werkelijk in persoon deed, is bij mij buiten twijfel.

(*) Wij laten dit redebeleleid voor rekening van den Engelschman.... Vert.

(*) Ook dit laatste onderschrijft geen echt Nederlander. - Vert.

(*) Eene geschiedkundige daadzaak, te Munchen, in Februarij dezes jaars, voorgevallen, gaf aanleiding tot dit dichtstukje.

(*) Gedichten, Iste D. Lierdichten, Iste Boek: De Rhijnstroom, aan johan wolferd van brederode, coupl. 1 en 13:

Doorluchte Rhijn, mijn zoete droom, 
Van waar zal ik u lof toezingen? 
Mijn trekkende geboortestroom, 
Gij komt uit Zwitsersche Alpen springen, 
Als hooftaêr der begaefde Euroop: 
De Donau, uw afkeerigh' Broeder, 
Nam oostwaert op zijn' snellen loop, 
Gij noortwaert, toen een zelve Moeder, 
Begort van regen, ijs en sneeuw, 
U baerde vóór zoo menige Eeuw. 
 
O zuiv're en blanke Rhijnmeermin, 
Die mij tot stervens toe kunt kittelen, 
Gij helpt veel zielen aen gewin, 
En menig graef aen eere - tittelen, 
En landen aen een' hoogen naem; 
Hoe menig heeft u overtogen, 
En met uw' rant bepaelt zijn faem! 
Hoe dikwijls zaeght gij met uw oogen 
‘O schöner Rhein, mein Jugendtraum, 
Soll ich von fern dein Lob besingen, 
Der ich gespielt an deinem Saum? 
Du kannst aus Schweizer Alpen springen, 
Du Ader von dem schönsten Weib, 
Bruder der Donau, du nach Norden, 
Nach Osten sie, aus Einem Leib 
Entsprungen, und sich fremd geworden, 
Von einer Mutter in Eis und Schnee 
Und Regen geboren auf der Höh'. 
 
O meines Rheines lautere Fluth, 
Du bis zum Tode meine Labe, 
Wie Manchem gabst du Ehr' und Gut, 
Wie hohe Titel manchem grabe, 
Welch grossen Namen manchem Land, 
Der Helden über dich gezogen, 
Aufpflanzend Ruhm an deinem Strand, 
Wie oftmals theilten deine Wogen, 
Wenn sie die deutschen Krieger sahn, 
Ihr Heldenglühn bey ihrem Nahn.’ 


(*) In 1637 leefde frederik hendrik, cats, pauw, a. en c. bicker, joan maurits van nassau, tromp, de ruiter, evertsen, w. cz. de with, hooft, vondel, en kort daarna j. de witt, beverninck, van beuningen, van haren, enz. Welke namen! en ons land was onbekwaam, groote publieke karakters voort te brengen!

(*) Wij verzoeken onze Lezeressen, dit afgrijselijk verslag ongelezen te laten, en zouden het, om die reden, niet geplaatst hebben, bijaldien ons de naam des Inzenders de echtheid des verhaalden gruwels niet scheen te waarborgen. Redact.

(*) Deze stelling, zoo ligt voor overdrijving vatbaar, werd door den grooten Acteur zelven derwijze toegepast, dat juist dit zijne zwakke zijde mogt heeten. - Redact.

(*) Voorgelezen in twee Letterkundige Genootschappen.

(*) Ik bedoel eene groote verzameling originele Brieven, door Koning philips II, den Hertog van alva, Don fredrik de toledo, Don johan van oostenrijk, mitsgaders den Grondlegger en Handhaver onzer Vrijheid, Prins willem I, geschreven aan de Regering en de Burgerij der Stad Amsterdam, en aldaar op het Raadhuis berustende; welke stukken mij zijn bekend geworden uit de gewigtige aanteekeningen nopens de Geschiedenis onzes Vaderlands, door wijlen mijnen onderzoeklievenden Vader, den Heer jacobus koning, nagelaten.

Het ware te wenschen, dat aan deze en andere niet minder belangrijke schrifturen eene meer algemeene bekendheid wierd gegeven, ten einde daardoor een nuttig en gewenscht licht te verspreiden over menige gebeurtenis, door onze Geschiedschrijvers, bij gebrek aan de noodige bouwstoffen, slechts onvolkomen of onjuist geboekstaafd.

(*) De inwoners van Carya, in den Peloponnesus, spanden weleer met de Perzen zamen tegen hunne landgenooten, de Grieken, welke, na het behalen der overwinning, eene geduchte wraak namen. Zij doodden namelijk de mannen, verdelgden de stad, en veroordeelden de vrouwen tot levenslange slavernij, waarin zij echter hare gewone kleeding niet mogten afleggen. Afbeeldingen van zoodanige slavinnen heeten Caryatiden. Tot een aandenken plaatste men dezelve op openbare gebouwen.

(*) Mittheilungen über die Anlage einer Eisenbahn zur Verbindung des Rheines mit der Weser. Minden, bei fr. essmann.

(†) Volgens de tegenwoordige kosten van 1½ Pr. daalder per centenaar voor 32 mijlen, bedraagt de centenaar nagenoeg 1⅓ silbergr. per mijl, en bij gevolg bijna driemaal zoo veel als de vracht op de ijzeren wegen à 5 pf. per centenaar en per mijl, en het dubbele van de vaart op den Rhijn met stoombooten, 't welk 8 pf. per centenaar en per mijl bedraagt.

De vracht op den ijzeren weg tusschen Amsterdam en Keulen is op 1 cent per centenaar en per mijl berekend, 't welk als zeer gering wordt aangemerkt.

(*) Men zie verder hieromtrent het Handelsblad, waarvan wij de berekening geheel voor rekening van den Steller laten. Dezelve is ons steeds voorgekomen als te voordeelig voor den ijzeren weg gesteld te zijn. De Heer reinhold zegt dan ook te regt, dat de berekening omtrent deze onderneming voordeelig is, wanneer de ondervinding die zal bevestigd hebben. - Vert.

(*) In het bosch bij St. Germain en Laye.

(*) Een groot deel der archiven van dezen bewindsman zijn wedergevonden, maar zoo vast aaneenverbonden en gekleefd, dat men wanhoopt dezelve ooit te zullen kunnen lezen. Welk een licht zou daardoor verspreid worden over het stedelijk bestuur der Romeinsche steden! Om eenig denkbeeld te geven van het aanbelang van Pompeji, halen wij een biljet van verhuring aan, gevonden in de puinen dezer stad, bij hetwelk julia felicia, dochter van spurius, voor den tijd van vijf jaren, hare goederen in huur aanbiedt, bestaande in een bad en negenhonderd winkels.

(*) ‘Sommige Oudheidkundigen (zegt de Fransche Vertaler van dit stuk) beweren, dat het Théâtre-Comique overdekt was. - Verwondert zich veelligt iemand over het groot aantal gedenkteekens, in dit verhaal beschreven, zoo wete hij, dat de opdelvingen gedaan zijn in de fraaiste wijken van het aloude Pompeji. Deze opmerking wordt bevestigd door de jongste ontdekking van een zeer groot particulier huis, nog veel kostbaarder dan die, waarvan de Engelsche Schrijver gewaagt. Drie tuinen, vijvers, zuilenrijen en gangen, met heerlijke schilderijen, waren de voornaamste sieraden dezer woning.’

(*) Wij vermeenen onzen Lezeren genoegen te verschaffen, door hun in handen te stellen eene even welgelijkende als weluitgevoerde kopij van het oorspronkelijk Engelsch afbeeldsel van dezen Weldoener der Menschheid, wiens open en minzaam gelaat zoo geheel beantwoordt aan het karakter, hem door tijdgenooten en levensbeschrijvers eenparig toegekend.

(*) Deze gezegden zijn overgenomen uit eene Aanspraak van den Dichter de lamartine in de Kamer der Afgevaardigden te Parijs, den 8 Jan. 1834.

(*) De Wechabiten wilden de volgelingen van mahomed tot eenvoudiger
eerdienst terugbrengen.

(*) Hoe is dit overeen te brengen met bl. 479. - Vert.

(*) Deze berekening is stellig te laag. Men leze: Déscription de la route en fer à établir d'Anvers à Cologne, par simons et de ridder. Bruxelles, 1833. Dit werk is mede te verkrijgen bij den Boekhandelaar jacob te Rotterdam. - Vert.

(*) Het Nut van 't Algemeen, waar dit dichtstukje werd uitgesproken.

(*) Wij behoeven onzen Lezeren den verderen loop van zaken te dezen niet te herinneren. - Vert.

(†) Een staaltje van liberaliteit en populariteit bij den Egyptenaar! - Vert.

(*) De moeijelijkheden, welke ibrahim later steeds ondervindt, om het overwonnen Syrië in bedwang te houden, bewijzen genoeg, dat zijn invloed op de gemoederen niet zoo groot, en zijne magt niet zoo onwederstaanbaar is, als hij, volgens de hier boven
medegedeelde opgave, zich schijnt te verbeelden. Welke de gevolgen der spanning of worsteling tusschen Egypte en Turkye zijn zullen, kan niemand voorzien of berekenen. Men heeft echter nog geene reden, om van de bemoeijingen der staatkunde aldaar heil te verwachten. Mehemet-ali moge op zijne wijze beschaven, en te dien einde fortuinzoekers uit Europa aan zich verbinden, de bedoelingen der heerschzucht zijn eigenbatig. De Pacha doet alles om zijne vermeende belangen, en laat het volk in diepe vernedering. Zijn Zoon, ibrahim, moge, met behulp van Europeanen, het verzwakte Turksche rijk aanvallen en een gedeelte weten te veroveren, hij is echter geenszins de achtbare held, die vrijheid en geluk komt aanbrengen. - Vert.

(*) Na de overbrenging van dit stukje, en terwijl de proef onder correctie is, ontvangen wij het eerste deel der vertaling van het werk zelve, waaruit het werd ontleend, en waarvan het dan nu als voorproef diene. - Vert.

(*) In Julij II. werd te Haarlem, op eene openbere verkooping, ouder de rubriek van Rariteiten (!), geveild een nommer, in den Catalogus aldus omschreven: ‘No. 82. Een paar Schoenen, zijnde de laatste, welke door den onsterfelijken bilderdijk gedragen zijn.’ (Eigenlijk een paar halfsletene sloffen of kamermuilen van zwart laken, met koordjes of bandjes op den voet)

(*) Men vergelijke met dit stuk de beoordeelende aankondiging van het werk van rütenick in dit tijdschrift, Boekbesch. No. X. - Redact.

(*) Ik vertaal met opzet, zoo veel ik kan, bijna letterlijk; houd mij dus hier en daar eene minder fraaije uitdrukking ten goede.

(*) Amsterdamsche Courant van 12 Mei 1.1. art. Londen. 9 Mei: ‘Eene bezending der Schoenmakers van Bristol is dezer dagen bij H.M. de Koningin in gehoor toegelaten geworden, om, ingevolge hun te kennen gegeven verlangen daartoe, hunne belangen in te brengen, omtrent het van lieverlede in zwang komen van het gebruik, om aan schoessels van buitenlandsch maaksel de voorkeur boven de inlandsche te geven. Als een bewijs van hunne bekwaamheid in hun werk, vertoonden zij een dozijn paren door hen gemaakte schoenen en laarzen, en tevens een paar pantoffels, als een geschenk voor Z.M. den Koning. Deze bezending is op het minzaamst ontvangen geworden door H.M. de Koningin, die verklaarde hare verwondering niet genoegzaam te kunnen aan den dag leggen, dat de Engelsche vrouwen, uit een nietsbeduidend begrip van mode, de voorkeur konden geven aan vreemde schoeisels, terwijl men daarentegen buitenslands de Engelsche schoenen, om derzelver deugdelijkheid, zoo zeer getrokken zag. Hare Majesteit beloofde, op de meest stellige wijze, al den invloed van haar voorbeeld te zullen aanwenden, om dit gebruik te keer te gaan.’

(*) Uitgesproken in eene openbare Vergadering van het Departement Leiden der Nederlandsche Huishoudelijke Maatschappij.

(*) De Heer reinhold heeft de Hollandsche klinkerwegen ook in Duitschland meer bekend gemaakt, in eene door hem uitgegevene Verhandeling: Beschreibung und Abbildung einer Holländischen Klinkerstrasse, mit Bemerkungen über den Bau der Kunststrassen, deren Fahrbahn mit Ziegelsteinen befestigt ist, im 1 und 2 Hefte des 7 Bandes des Journals für die Baukunst von Dr. crelle; Berlin, 1833.

(*) Zie onder anderen over de hangbruggen: Ueber den Bau der Hängebrücken von Eisendracht, nach stevenson, seguin, dufour, navier und andern, von e.f.w. berg, mit 7 Kupfertafeln. Leipzig, 1824.

(†) Men zie over de ijzeren bruggen: Theorie der Brückenbögen und Vorschläge zu eisernen Brücken in jeder beliebigen Grösse, vom Director georg Ritter von Reuhenbach, mit 5 Kupfern. München, 1833. En over de vaste bruggen eene Verhandeling van Dr. reinhold: Beiträge zur Bestimmung der Höhe der Gewölbsteine und der Stärke der Widerlager und Mittelpfeiler grosser massiver Brücken, durch viele Beispiele erläutert und ins besondere für Praktiker gesammelt. Volgens belidor, perronet, gauthey en röder.

(*) Deze Leerrede werd door mij uitgesproken den 10 Augustus 1834 te Berkenwoude, ter bevestiging van den Kandidaat a.h.c. van senus. Op verzoek van Ringbroeders vraag ik voor dezelve eene plaats in de Vaderlandsche Letteroefeningen. Aan dit verzoek voldoe ik nu eerst, nadat ik heb mogen vernemen, dat mijne Leerrede over joann. III:29b. 30. (Vaderl. Letteroef. 1834. Mengelwerk, bl. 629-646.) eenigen bijval heeft gevonden. De wensch, dat ook dit niet ontijdig woord hier of elders nut moge stichten, worde vervuld!

(*) Hierop had de bevestiging plaats. De volgende aanspraken zullen, hoop ik, den lezer ook hier niet onwelkom zijn.

(*) Men ziet in een Ziekenhuis (in Engeland, van waar deze mededeeling afkomstig is) in de twee jaren slechts éénen lijder aan het voeteuvel, die dan doorgaans een kroeghouder of een bekend keldermeester is: de laatste lijder van dien aard, door ons ontmoet, was de koetsier van william pitt.

(†) Men zoude hier bijna twijfelen, of de steller wel een Geneeskundige is; want het Colchicum, inwendig gebruikt, moet wel op eene dikwijls plaatselijke aandoening werken, welke echter van eene algemeene ziekelijke gesteldheid afhankelijk is, en door het Colchicum alleen langs dezen weg bestreden wordt. Op de uitwendige aanwending volgens turnbull schijnt het niet te doelen. Dit gezegde zoude eerder toepasselijk zijn op de genen, welke in het podagra slechts eene plaatselijke ontsteking zien, en het derhalve, als elke andere, met plaatselijke bloedonttrekkingen behandelen, maar met de bloedzuigers geene minder ongunstige gevolgen verwekken. Het spreekwoord, het podragra moet uitgevierd worden, rust op eene betere ondervinding, dan de theorie, welke van geene ziektestof wil hooren. Vert.

(*) Zonderling is het, dat men in Engeland deze verbazende hoogten, waaronder er zijn van 1000 en meer voeten, steeds heuvelen noemt. Toen ik den Guard vroeg: ‘Zoo gij dit slechts heuvelen noemt, wat noemt gij dan bergen?’ antwoordde hij mij: ‘Engeland heeft geene bergen, niet dan heuvels.’

(*) Denkelijk bulwer. Vert.

(*) Daarom heeft het zelfs erkende Radicalen gehinderd, dat men, aan het feestmaal, in September l.l. te Glasgow, ter eere van den Volksleider o'connell, aangeregt, van deze als geheiligde gewoonte is afgeweken, en eerst
op de Souvereiniteit des Volks, daarna op den Koning heeft gedronken; en de oneenigheid, die dezen maaltijd ontijdig heeft doen afbreken, wordt ten deele aan deze omstandigheid toegeschreven. Vert.

(†) De Schrijver, uit wiens mededeeling deze bijdrage is zamengetrokken, is een Duitscher, geen Nederlander, wien die toast, bij meerdere bestaanbaarheid met zichzelven, evenzeer ter harte gaat. Vert.

(*) De aard dezer bijdrage, eerst laat ingezonden, vorderde eene spoedige plaatsing; vanhier, dat dezelve in dit No. niet meer op hare plaats Heeft kunnen worden ingevoegd. Redact.

(*) Het Rijks-Hospitaal voor het onderwijs is inzonderheid bestemd voor langdurige gebreken (morbi chronici.)

(*) Verhandeling over de Levertraan, door s.j. galama; Utrecht, bij j. altheer, 1832, bl. 41.

(*) Vergel. hieromtrent j.b. morgagni, de sedibus et causis morborum, Epist. anat. med. Ep. 36 art. 4, 5, 6.

(*) Het aanwezen en de handelingen van dezen Virtuoos schijnen als met duisternis omgeven. - Een Duitsch dagblad gewaagde onlangs van niet minder dan 36 zijner Compositiën, als het licht ziende. Wat daarvan zij, is ons niet bewust; maar welligt zijn het niet die, welke paganini gemeenlijk voordraagt, voor zoo verre dit geschrevene muzijk moge zijn.

Nog lazen wij, zeer onlangs, een berigt uit Genua, dat voor hem aldaar, reeds bij zijn leven, een Monument zou worden opgerigt, en dat zijn borstbeeld er plegtstatig was ingewijd! - Vert.

(*) ‘Het zal u onbekend blijven, zoo lang gij de oogen hier beneden rondom u houdt gevestigd; maar doorloop de kringen, tot op den allerversten; dáár eerst zult gij de Koningin zien zitten, aan welke dit alles onderworpen is en gehoorzaamt.’

(*) Beroemde kappers (professeurs de coiffure).

(*) Baltensz. gebruikte de Staten-overzetting niet.

(*) De oorsprong van dit stukje ligt in het verhaal, door de nieuwsbladen medegedeeld, van het bezoek der Monarchen, tijdens hun jongste verblijf te Töplitz, bij den Invalide, met het bewaken van bovengemelden Gedenksteen belast.

(*) Dit roerend beklag eens Priesters over zijnen ongehuwden staat, schoon, naar wij vreezen, de stem eens roependen in de woestijn, ruimden wij volgaarne het verzochte plaatsje in. Redact.

