
   
        
           
               Luimige poëzy
               Nicolaas Jeremias Storm van 's-Gravesande
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Luimige poëzy van Nicolaas Jeremias Storm van 's-Gravesande uit 1827.
               
               
                   
                       
                   
               
           
           
           
               stor009luim01_01
               DBNL-TEI 1
               
                   2019 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 192 F 61, scans van Google Books
               
               Nicolaas Jeremias Storm van 's-Gravesande, Luimige poëzy. A.F.H. Smit, Rotterdam 1827
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Luimige poëzy
               Nicolaas Jeremias Storm van 's-Gravesande
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Luimige poëzy
               Nicolaas Jeremias Storm van 's-Gravesande
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-11-19
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Nicolaas Jeremias Storm van 's-Gravesande, Luimige poëzy. A.F.H. Smit, Rotterdam 1827
 
Zie: https://www.dbnl.org/tekst/stor009luim01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

LUIMIGE POEZY.

{==II==} {>>pagina-aanduiding<<}


{==III==} {>>pagina-aanduiding<<}

LUIMIGE
POËZY.
VAN
N.J. STORM van 's GRAVESANDE.
te ROTTERDAM,
bij A.F.H. SMIT.
MDCCCXXVII.

{==IV==} {>>pagina-aanduiding<<}





{==V==} {>>pagina-aanduiding<<}

Voorbericht.

Weinig heb ik bij de uitgave van dit bundeltjen te berichten. De reden dier uitgave is voor niemand dan voor mijzelven van eenig belang. De dichtstukjens zijn of oorspronkelijk of nagevolgd en ik acht het onnoodig dit omtrent ieder afzonderlijk op te geven; deskundigen toch zullen het lichtelijk ontdekken en voor anderen is het tamelijk onverschillig. Uitdrukkingen als b.v. regel 11 en 12 op bladzijde 80, zullen niet vreemd voorkomen, wanneer men weet dat de meeste dichtstukjens in verschillende letterkundige vergaderingen zijn voorgelezen. Dit was ook reeds herhaalde malen het geval geweest met het stukjen: De Jager en de Dichter, alvo-
{==VI==} {>>pagina-aanduiding<<}
rens ik kennis kreeg aan dat van den Heer van oosterwijk bruyn: De Kamerjagt, in zijne Luimige Dichtstukjes voorkomende; de verschillende wijze van behandeling was mij eene genoegzame reden om het mijne nu niet terug te houden. De afstand van de drukpers heeft eenige drukfouten doen overblijven, zoo als b.v. op bladz. 47, regel 17: antwoordde in plaats van andwoordde, de aanwijzing daarvan meen ik te mogen achterhouden, en ik maak er alleen gewag van opdat de Heeren Recensenten mij niet van ongelijkheid in mijne spelling zouden beschuldigen, terwijl ik, ten einde de minkundige dit niet voor een nieuw of vreemd woord moge aanzien, alleen nog maar wil doen opmerken, dat op bladz. 141 regel 8, in plaats van dich, moet gelezen worden disch.


{==VII==} {>>pagina-aanduiding<<}

INHOUD.
Raad aan de meisjens	Pag. 1.
De wedstrijd	Pag. 12.
Jupiter en danaë	Pag. 13.
De waarheid	Pag. 22.
De winterbloem	Pag. 23.
De doove orgeltrapper	Pag. 27.
De sterveling	Pag. 35.
Het toppunt der kunst	Pag. 36.
De kermis der goden	Pag. 37.
De jager en de dichter	Pag. 51.
Goede raad	Pag. 64.
Dat 's recht een kolfjen naar mijn hand	Pag. 65.
Het misverstand	Pag. 72.
De jonker en zijn kok	Pag. 72.


{==VIII==} {>>pagina-aanduiding<<}

Arion	Pag. 73.
Het oordeel van minos	Pag. 91.
De rottenvanger	Pag. 100.
Het huwelijk	Pag. 101.
Apollo en dafne	Pag. 127.
De recensent	Pag. 136.
De bruiloft van peleus en thetis, eerste zang	Pag. 138.
De bruiloft van peleus en thetis, tweede zang	Pag. 147.
De wijze wetgever	Pag. 162.
De gepaarde ezels	Pag. 168.
De goede voorzorg	Pag. 168.
Jupiter en europa	Pag. 169.
Perkament en papier	Pag. 179.
Huwlijks-liedjen	Pag. 190.





{==1==} {>>pagina-aanduiding<<}

Raad aan de meisjens.


Hoort, jonge Meisjens! naar mijn lied, 
Wanneer ge braaf wilt wezen, 
En zorgen dat ge op aarde nooit 
Voor onheil hoeft te vreezen. 
Vliedt dan, vóór alles wat ge ook doet, 
Al die bekoorlijkheden, 
Die licht u leiden tot het kwaad, 
En tot bederf der zeden. 
Blijft daarom meestal in uw huis; 
Wilt op de schildpad letten, 
Die zal haar voetjens uit haar huis, 
Wat ook gebeur', niet zetten. 
De meisjens toch zijn als de sneeuw, 
Die als de zon gaat schijnen, 
Hoe zwak haar gloed ook wezen moog', 
Al spoedig moet verdwijnen. 
Zoo is het met hare onschuld ook, 
Die zij al ras verliezen, 
Wanneer zij 't loopen op de straat, 
Voor 't huisverblijf verkiezen. 

{==2==} {>>pagina-aanduiding<<}

Wilt ge echter gaarne eens in de lucht, 
Sluit meestal dan uwe oogen, 
Want weet dat meisjens ze op de straat 
Schier nooit gebruiken mogen; 
Wellicht beviel haar dan het kwaad 
Dat, tot bederf der zeden, 
Alom, tot schande van deze aard', 
Verzelt der menschen schreden. 
 
Den man moet iedereen altoos 
Als een vokaal vereeren; 
De vrouw mag, tot zijn hulp bereid, 
Voor konzonant fungeeren. 
Maar 't jonge meisjen telt niet meê, 
Want zij moet altoos zwijgen, 
En, als een jonkman tot haar spreekt, 
Met sluitende oogjens nijgen. 
Zij geve nooit een' knik weêrom, 
't Zou groote zonde wezen; 
Maar, blikt ze nergens om zich heen', 
Dan heeft ze niets te vreezen. 
Een kus! daar denk' ze zelfs niet aan, 
't Is iets om van te gruwen; 
Het grootste kwaad en de ergste pest, 
Is niet zoo veel te schuwen. 

{==3==} {>>pagina-aanduiding<<}

Zij blijve, als op haar evenbeeld, 
Steeds op den spiegel letten, 
De minste ademtocht zal toch 
Het helder glas besmetten. 
Zoo zou ook zelfs de reinste kus, 
Die haar een knaap mocht geven, 
Haar eeuwig brengen in 't verderf 
En doen in wanhoop leven. 
Wanneer de Landman met het graan 
Zijn velden gaat bezaaien, 
Dan ziet hij uit zijn hand een deel 
Op weg en voetpad waaien; 
Daar wordt het dan met grooten spoed 
Door vogels opgegeten: 
Zoo zullen ook de wolven ras 
De jonge meisjens eeten, 
Wanneer zij zich ten allen tijd' 
Begeven op de straten, 
En de oogen wenden in het rond, 
En met de jonkmans praten; 
Dat zijn de ware wolven toch, 
Die op de meisjens loeren, 
En haar, door list of door geweld, 
Der oudren huis ontvoeren. 
Hoort daarom, Meisjens! naar mijn' raad, 
Wanneer ge braaf wilt wezen, 

{==4==} {>>pagina-aanduiding<<}

En zorgen dat ge op aarde nooit 
Voor onheil hoeft te vreezen. 
 
Wel Dichter, foei! wat booze raad! 
Hoe durft ge 't nog beschrijven? 
Dat heet der dichtren vrijheid toch 
Wat al te ver te drijven. 
Hoe durft ge met zoo'n zwart tafreel 
U in ons midden wagen? 
Zoo hoor ik, dunkt mij, heel de schaar 
Der jonge meisjens vragen. 
't Is waar, de raad is wel wat hard, 
U daar zoo stout gegeven; 
Maar, 't is een ander die zoo sprak, 
Al lang niet meer in 't leven. 
Sint Claraas Pater Abraham 
Heeft dus tot u gesproken, 
En ik heb slechts in maat en rijm 
Zijn harde taal gestoken; 
Hij meende 't vast wel goed met u; 
Veel hield hij van de vrouwen, 
En 't liefste wat hij immer deed, 
Dat was een maagd te aanschouwen; 
Hij veinsde nooit wanneer hij sprak, 
En heeft hij soms gekeven, 

{==5==} {>>pagina-aanduiding<<}

Dan had hij zeker goeden grond, 
Voor 't geen hij heeft geschreven; 
Want toen hij leefde is vast de jeugd, 
Zoo knapen als jonkvrouwen, 
Niet zoo geweest als wij haar nu 
In eer en deugd aanschouwen. 
Maar 'k zie gij kijkt nog even zuur, 
Uit de anders minzame oogen; 
Hoe zal ik toch een lieve lonk 
Van u herwinnen mogen? 
'k Weet raad; ik zal dien Abraham, 
De les eens op gaan lezen, 
En toonen hem hoe slecht hij deed, 
Met zoo gestreng te wezen. 
 
Foei, Pater, foei! wat booze bui 
Heeft u zoo stout doen praten? 
Gij had uw' onbezonnen' raad 
Wel mogen achter laten, 
Waar moest het toch, o Pater! heen', 
Wat waar' voor ons het leven, 
Volgde iedre lieve maagd den raad, 
Door u aan haar gegeven? 
De lieve vreugd zoude overal 
Ontvlieden onze kringen, 

{==6==} {>>pagina-aanduiding<<}

Wanneer men die moest doen bestaan 
Uit enkel jongelingen. 
Der maagdenrei slechts is in staat, 
Dáár lust en vreugd te schenken; 
En zonder haar laat zich op aard', 
Geen waar genoegen denken. 
Woudt gij geen enkel vriendlijk woord, 
Uit haren mond doen hooren, 
De stilte zou al 't rein genot 
Van ons bestaan verstoren. 
Wie hoort de toonen van haar stem, 
Zoo zacht en lief en teder, 
Als hij die eens maar heeft gehoord, 
Niet graag aanhoudend weder? 
Al praten zij ook eens wat druk, 
Geen nood; want wat ze praten 
Is altoos lief en goed en wijs 
En nuttig boven maten. 
Een enkel woordjen uit haar' mond, 
Doet alle droefheid wijken, 
Want alles toch moet voor haar taal 
Dra vlag en wimpel strijken. 
Wat woudt ge dan, o stroeve Bram! 
De meisjens niet doen spreken? 
't Vermogen van de spraak waar' dan 
Bij ons ook ras geweken. 

{==7==} {>>pagina-aanduiding<<}

Wat hadden zij dan aan 't vernuft, 
Haar door Natuur geschonken, 
En waar zoo menig lieve maagd 
Vaak meê heeft uitgeblonken? 
Dat schonk Natuur haar niet vergeefs, 
't Moet altoos helder stralen, 
En als het koestrend vuur der zon 
Op elk gezelschap dalen. 
't Is waar, vokalen zijn de mans, 
De vrouwen konzonanten; 
Maar mag dan niet der maagdenrei 
Hen dienen als trawanten? 
Er hooren bij den letterdrom 
Toch ook nog andre teekenen, 
En daarvoor mag men immers wel 
De lieve meisjens rekenen. 
Weetgierigheid, die eedle deugd, 
Doet immers vaak haar vragen, 
Om overal van kundigheên 
Een schat steeds meê te dragen? 
Waar iets dat nieuw of vreemd is prijkt, 
En de aandacht maar kan trekken, 
Zal 't aanstonds bij een jonge maagd 
Het eerst verwondring wekken; 
Waar immer in der mannen kring 
Moog' jeugd of grijsheid spreken, 

{==8==} {>>pagina-aanduiding<<}

Daar zal men, komt een lieve maagd, 
't Gesprek ras af gaan breken. 
Zij 't over handel, staatszorg, geld, 
Geleerde of andre werken, 
Een komma, met of zonder punt, 
Laat ras de spreker merken. 
En wil haar lieve schoone mond 
Een enkel woord maar uiten, 
Daarmeê zal zij, als met een punt, 
Der mannen reednen sluiten. 
Maar 'k heb met u nog niet gedaan, 
O kijver op de maagden! 
Of waant ge dat hare oogjens nooit 
Ons mannenhart behaagden? 
Wat zouden ons, o booze man! 
Ons mannen de oogen baten, 
Woudt gij ons die der meisjens nooit 
Daar meê aanschouwen laten? 
Haar ware 't mooglijk geen gemis, 
Als zij naar alle hoeken 
Hare oogen niet meer mochten slaan, 
Om 't modenieuws te zoeken; 
Haar gave 't mooglijk geen verdriet, 
Als zij, op 's Heeren wegen, 
Haar leven lang geen jongen knaap 
Ooit meer te aanschouwen kregen; 

{==9==} {>>pagina-aanduiding<<}

Maar zeg, wat wordt voor ons deze aard', 
Als wij der maagden oogen, 
Die flonkerstarren, steeds zoo lief, 
Niet meer aanschouwen mogen? 
Gij stoordet, werd uw' raad gevolgd, 
De lust van heel ons leven; 
Want wat zou dan aan Amors boog 
Voortaan de pijltjens geven? 
Met maagdenoogjens weet de guit, 
Der knapen hart te ontgloeien, 
En eeuwig aan een lieve maagd 
Onbreekbaar vast te boeien. 
Zij weten door een' enklen blik 
De harten te overwinnen; 
Een oogwenk slechts, beheerscht en boeit 
Alom der mannen zinnen. 
Waar ook door kommer en verdriet 
Ons voorhoofd rimplig worde, 
Een blik van 't lieve maagdenoog 
Brengt alles weêr in orde. 
Of hindert u de heldre glans, 
In 't maagdenoog te ontdekken? 
Voelt gij uw hart te veel ontroerd 
Door haar zoo eedle trekken? 
Kan u de blos op haar gelaat, 
Het lachjen op haar koonen; 

{==10==} {>>pagina-aanduiding<<}

Kan u 't ivoor verwinnend wit, 
Dat ons haar tandjens toonen; 
Kan u der lippen rozenrood; 
De lokjens die haar sieren 
En om den schoonen blanken hals 
Zoo heerlijk golvend zwieren; 
Kan u dat alles doen, zoo boos, 
Zoo wreed een vonnis strijken? 
Sluit dan uwe eigene oogen toe, 
Maar laat er ons naar kijken. 
Bedek 't gelaat der meisjens niet; 
't Is haar te na gekomen, 
En ons het hoogst genot der aard, 
En 's levens lust ontnomen. 
Maar meer nog doet gij, booze man! 
Een kus ook kan u deeren; 
Hoe wreed! Een kus in eer en deugd, 
Hoeft niemand af te weeren. 
Maar licht wilde u, reeds oud en grijs, 
Geen maagd een kus meer geven? 
En daarom hebt gij zeker, toen 
Zoo boos er van geschreven. 
Maar, wie zich aan uw voorschrift stoor', 
Ons strekt het niet ten regel; 
Een kus zij steeds ons lief en waard, 
En 't minnend ja ten zegel. 

{==11==} {>>pagina-aanduiding<<}

Een kusjen van een lieve maagd! 
Wie zou er niet naar haken? 
En gij, gij woudt door uw verbod, 
Ons nooit dat zoet doen smaken! 
Neen, Pater! neen, hoe schoon gij praat, 
Dien lust zult gij niet blusschen 
Zoo lang er nog een meisjen leeft, 
Blijft onze mond ook kussen. 
 
Neen, Pater! Neen, van heel uw' raad 
Kan ons geen woord meer smaken, 
En waart gij thands nog onder ons, 
Wij zouden 't anders maken; 
Dan plaatsten wij u in den kring 
Die gij zoo toe dorst spreken, 
En lieten u daar boete doen 
En om vergeving smeeken. 
Dan zouden, daar ge in 't midden stond, 
De vlugge jongelingen, 
Elk door een lieve maagd verzeld, 
Verheugd in 't ronde springen; 
De meisjens zouden 't lief gelaat 
Voor geen der knapen dekken, 
Maar blinden u alleen 't gezicht 
Om u haar schoon te onttrekken. 

{==12==} {>>pagina-aanduiding<<}

Dan voerden wij u lachend toe: 
Gij had wel mogen zwijgen, 
O Pater! want u raad zal nooit 
Van iemand bijval krijgen. 
Dan zouden we allen onze vreugd 
In blijde zangen uiten; 
En met een kus aan iedre maagd 
Uw boetefeest besluiten. 




De wedstrijd.


De vrouw. 
Meer dan de mannen zijn de vrouwen trouw als goud; 
Sla slechts de boeken op; zij doen op duizend bladen 
U lezen, wat voor eedle daden 
Zoo menig vrouw, deed voor der mannen lijfsbehoud. 
De man. 
Wel zoo, dat snoeven staat u wel! 
Één voorbeeld doet uw trouw ver onder de onze dalen, 
Haalde Orfeus niet zijn vrouwtjen uit de hel; 
Wat vrouw dorst ooit haar' man daar halen? 





{==13==} {>>pagina-aanduiding<<}

Jupiter en Danaë.


In de eeuw, waarvan de dichters zingen, 
Als van eene eeuw van louter goud, 
Toen men de wonderlijkste dingen 
Al heeft aanschouwd; 
Toen was er eens een machtig koning, 
Uit edel ras, 
Acrisius genoemd, wiens woning 
In Argos was. 
 
Hij had een dochter, 't puik der maagden 
Nog ooit in Griekenland gezien; 
Ook kwamen jongen en bedaagden 
Haar hulde biên, 
Zij was, van die in Argos wonen, 
De knapste meid; 
En won het ook van al de schoonen 
In zedigheid. 
 

{==14==} {>>pagina-aanduiding<<}

Zij had de schoonste blonde hairen, 
Die, golvend, dongen om de keur 
Met de allerrijpste korenairen, 
In goudkoleur; 
En had Apollo van hare oogen 
Een' blik ontmoet, 
Dan riep hij uit, door spijt bewogen: 
‘Ach! welk een gloed!’ 
 
Haar voorhoofd kon de glans verdoven 
Van 't blinkendst gepolijst metaal; 
Haar lipjens gingen 't rood te boven 
Van 't bloedkoraal. 
De blos, die op de wang mocht prijken 
Van 't maagdelijn, 
Behoefde niet in kleur te wijken. 
Voor 't karmozijn. 
 
De dubble rij van gladde tanden, 
Die in het lachend mondjen zit, 
Blonk als de sneeuw op winterlanden 
Door 't helderst wit. 
Om kort te gaan: niet een Achaier 
Met Nestor meê. 
Zag ooit een liever maagd, of fraaier 
Dan Danaë. 
 

{==15==} {>>pagina-aanduiding<<}

Papaatjen was nu wel bijzonder 
Met zulk een schoonheid in zijn' schik, 
Maar soms beving hem, en geen wonder, 
Een bange schrik: 
Wanneer zoo vaak, met heele hoopen, 
De jonge liên, 
Naar zijne hofplaats kwamen loopen, 
Om haar te zien. 
 
Hij zat somtijds geheele nachten, 
Dat hij geene oogen toe kon doen, 
En scherpte telkens zijn gedachten 
Om 't kind te hoên. 
‘Ach!’ sprak hij dan met angstig vreezen: 
(Hij had lektuur), 
‘Te recht laat vader Cats ons lezen, 
Geen stroo bij vuur.’ 
 
In 't eind laat hij een' toren bouwen, 
En rijzen tot den starrenboog; 
Er was er geen in 't rond te aanschouwen, 
Maar half zoo hoog. 
Nooit rees er later of te voren 
Een hooger op, 
Want Utrechts dom scheen bij dien toren 
Een pijpenkop. 
 

{==16==} {>>pagina-aanduiding<<}

En toen de toren klaar was, brocht er 
Papa in de allerhoogste kluis, 
En sprak: ‘hier is, mijn lieve dochter! 
Voortaan uw huis. 
Hier zult ge zeker veilig leven; 
Geen wulpsche gast, 
Zal hier mij voor uw jeugd doen beven: 
Dat meen ik vast.’ 
 
Hij liet haar met heure oude voedster 
Nu in het hoog vertrek alleen, 
Beval haar aan die trouwe hoedster, 
En ging weêr heen; 
En op dat slechts die oude baker, 
Er uit kon gaan 
Als 't noodig was, liet hij een' waker 
Aan d' ingang staan. 
 
Daar zat nu de arme maagd verlaten; 
Het was er toch zoo naar en stil; 
En wat ze smeekte, 't kon niet baten, 
't Was 's vorsten wil. 
En hoe zij mocht om redding vragen, 
Uit haar verdriet; 
Het andwoord was, op al haar klagen: 
‘Dat hoeft nog niet.’ 
 

{==17==} {>>pagina-aanduiding<<}

De jonge God, die aller harten 
Kan treffen met zijn' scherpen schicht, 
Ontvangt al ras van hare smarten 
Een trouw bericht. 
‘Wat,’ zegt hij: ‘wou men mij onthouën 
Zoo'n kostbre buit? 
Ik zweer: dat zal hem boos berouwen, 
Dien ouden guit.’ 
 
Nu vliegt hij ras naar Idaas streken, 
En weet zijn' grootpapa Jupijn, 
Weldra in felle min te ontsteken 
Voor 't maagdelijn. 
Haar zelf den God te doen bekijken 
Was hem belet; 
Maar nu doet hij zijn hart bezwijken 
Voor haar portret. 
 
Jupijn, dat was al lang gebleken, 
Was, voor een' God, een rare snaak; 
Hij had in allerhande streken 
Een groot vermaak; 
Vooral om meisjens te bedriegen, 
Door schelmerij; 
Ook was geen mensch in kunstig liegen 
Zoo knap als hij. 
 

{==18==} {>>pagina-aanduiding<<}

Hij had daarbij ook school gelegen 
Bij Bamberg, of wel bij Opré; 
Ja meerder roem had hij verkregen 
Dan deze twee: 
Hij kon zich-zelf toch knap changeeren 
In stier of zwaan; 
Dat hebben toch die andre Heeren 
Nog nooit gedaan. 
 
Hij kijkt nu ras in al zijn boeken, 
Die schatten van Merlijns vernuft, 
Om thands eene eerste toer te zoeken, 
En peinst en suft. - 
In 't eerst kan hij er geen verzinnen 
Voor dit geval; 
Maar eindlijk valt er een hem binnen, 
Die 'k melden zal. 
 
De maagd had reeds verscheiden maanden 
Geweend om haar rampzalig lot, 
Maar bleef, hoe ook hare oogjens traanden, 
Steeds achter 't slot. 
Zij had zoo menig avonduurtjen 
Alreeds verkort, 
Door 't spelen, met haar oude buurtjen, 
Op 't ganzenbord. 
 

{==19==} {>>pagina-aanduiding<<}

Eens dat men weder spelen zoude, 
't Was reeds in Maart of daaromtrent, 
Bleef, om het spel te halen, de oude 
Wat lang absent. 
En toen de maagd riep: ‘Is dat teuten!’ 
Sprak de andre ras: 
‘Ik vind den zak met peperneuten 
Niet in de kas.’ 
 
En als nu aanstonds op die klachten, 
Haar Danaë tot andwoord roept: 
‘'k Heb die van ochtend vroeg, vóór achten, 
Reeds opgesnoept.’ 
Mocht de oude wel wat spijtig kijven: 
‘o Wat verdriet! 
Wat zult ge nog al meer bedrijven.’ - 
Het hielp toch niet. 
 
Daar zaten zij nu bij elkandren, 
En wisten met haar tijd geen' raad; 
Want de oude sprak: ‘Ik haal geene andren, 
't Is veel te laat; 
‘'t Is ook geen weêr om uit te loopen 
In zulk een' wind, 
Al was ook nog de winkel open, 
Ik ga niet, kind!’ 
 

{==20==} {>>pagina-aanduiding<<}

De hagel viel met harde slagen 
Langs dak en muur en ramen neêr, 
En telkens loeit met feller vlagen 
Het aaklig weêr. 
De wind kwam in den schoorsteen razen, 
Met woest geluid; 
En eindlijk brak, van een der glazen, 
Krik, krak, een ruit. 
 
Daar valt de hagel ook met eenen 
Er in, en wordt verbaasd aanschouwd; 
Het waren geen gewone steenen: 
't Was louter goud. 
‘Wel hé!’ riep elk: ‘wie kon dat droomen, 
Dat op dien trant, 
Zoo laat nog Sint Niklaas zou komen? 
Dat 's recht galant.’ 
 
‘Nu, wie ik van mijn leven zegen,’ 
Sprak de oude: ‘hij verdient het wel: 
Kom, gaauw de steenen nu gekregen, 
En 't ganzenspel!’ 
Maar toen men weder kwam naar boven, 
Met blij gesnap, 
Toen was er, wie zou 't ooit gelooven? 
Eene andre grap. 
 

{==21==} {>>pagina-aanduiding<<}

Van schrik was elk schier neêrgezegen, 
Daar stond, o gruwel! 'k ijs er van! 
Waar eerst de hagel had gelegen, 
Een jonge man. 
Dat kon toch Sint Niklaas, niet wezen, 
Wie zou dat zijn? 
Maar spoedig sprak hij: ‘Staak uw vreezen; 
Ik ben Jupijn!’ 
 
En hoe ook de oude braaf mocht praten 
En dreigen hem met 's konings wraak, 
Hij zegt: ‘dat alles kan niet baten, 
Ik weet mijn zaak. 
Ik heb al lang gewenscht te trouwen; 
En Danaë 
Bevalt mij meer dan andre vrouwen: 
'k Neem haar dus meê.’ 
 
En schoon nu dat Jupijnsche vrijen 
Haar wel wat uit de mode scheen, 
Zij ging, al zou 't Papa doen lijen, 
Met hem toch heen, 
Hij zet haar op zijn' trouwen vogel, 
Die buiten wacht, 
En hen, veel sneller dan een' kogel, 
Naar huis toe bracht. 
 

{==22==} {>>pagina-aanduiding<<}

Wat verder nu hun lot mocht wezen, 
Dat meld ik liever heden niet. 
Die wil, die kan het zelf gaan lezen, 
In Nazoos lied. 
Want zoo ik langer wou gewagen 
Van God Jupijn, 
Wij zouden nog wel veertien dagen 
Hier samen zijn. 
 
Men heeft nu wel door wijze wetten, 
Van Danaë tot onzen tijd, 
De gouden regens gaan beletten, 
Tot veler spijt. 
Maar 't geen men niet heeft kunnen stuiten, 
En steeds aanschouwt, 
Is: dat nog velen huwlijk sluiten, 
Alleen door 't goud. 




De waarheid.


De waarheid is een brood slechts goed voor scherpe tanden; 
Een spijs, die aan den disch liefst elk voorbij laat gaan; 
Een boek, dat menig slechts gedwongen neemt in handen; 
Een bruid, waar naast geen mensch als bruigom graag wil staan. 





{==23==} {>>pagina-aanduiding<<}

De winterbloem.


Verjaargroet.


Ieder zegt, en schijnt ook waar, 
Och! wat is de winter naar! 
't Is een rechte schoonheids roover: 
Nergens laat hij bloem of loover; 
Boom en plant en bosch en veld 
Treuren allen; allen klagen 
Om de koude en barre dagen 
Waar hij hen gestaâg meê kwelt. 
 
Lente en Zomer zijn steeds blij; 
Zelfs het gure herfstgetij' 
Mag met hen op schatten roemen: 
Geurge vruchten, frissche bloemen 
Zetten hen steeds luister bij. 
Maar de winter, oud van jaren, 
Altoos even stijf en koud, 
Laat ons slechts zijn turf en hout, 
Om, als we aan den haard vergâren, 
Zoo als in van Alphen staat, 

{==24==} {>>pagina-aanduiding<<}

Vrolijk bij elkaâr gezeten, 
Lekkre wafels samen te eeten 
Bij een kopjen chocolaad. 
 
't Schijnt dan niet te wederleggen, 
Als men iedereen hoort zeggen: 
Och! wat is de winter naar! 
En ik zeg toch, 't is niet waar; 
En ik vraag het aan de vrinden, 
Die zich hier bijeen bevinden, 
Of die oude grijze man, 
Hoe verkleumd hij wezen kan, 
Wel in 't minst is naar te noemen? 
Of men niet veeleer met recht 
Hem een dankbaar kransjen vlecht, 
En hem hoochelijk mag roemen 
Als hij zulke lieve bloemen, 
In den lentedosch verleent, 
Als er eene ons hier vereent? 
 
Driemaal zes en nog een jaar, 
Heeft alreeds de beste vaâr 
Fleurig 't bloemtjen laten bloeien, 
En de baas en vrouw van 't land, 
Waar 't zoo schoon in staat geplant, 
Die 't met wellust zagen groeien, 

{==25==} {>>pagina-aanduiding<<}

Voelden 't hart vast dankbaar gloeien! 
En ik wed dat wis hun mond, 
In dees blijde winterstond, 
Hoe en waar ook 't weêr moog' storen, 
Steeds een andren toon doet hooren, 
En dat beide jaar op jaar, 
Als de Louwmaand was genaderd, 
Riepen, om de bloem vergaderd: 
Neen, de winter is niet naar! 
 
Ook ons hart, dat in hun vreugd 
Zich zoo welgemeend verheugt, 
Mag met hen dien toon doen rijzen, 
En den goeden winter prijzen, 
Die zoo'n lieve frissche bloem, 
Tuinmans vreugde en tuinvrouws roem, 
Welig in hun' hof doet tieren, 
En met andren, wier waardij 
Even schoon het veld mag sieren, 
De eer doet zijn der kweekerij. 
 
Groei dan verder welig voort! 
Bloei door wind noch weêr gestoord! 
Blaas de storm ook nog zoo hevig, 
Winterplantjen, houd u stevig! 
Tier dan, lieve winterbloem, 

{==26==} {>>pagina-aanduiding<<}

Die wij heden blij begroeten 
En met gullen wensch ontmoeten! 
Wees altijd der velden roem! 
Zijt gerust, hoe ook de vlagen 
's Winters om u henen jagen; 
Telkens als de stond mag dagen, 
Die ons nu bijeen vergaârt, 
Hoort men weêr de hovenieren 
Om des bloemtjens welig tieren, 
En voor wind noch weêr vervaard, 
Zich met rein gevoel verblijden, 
En een dankbaar offer wijden 
Aan den goeden winterdag, 
Waar zij 't bloemtjen eerst op zagen, 
En wat andren deren mag, 
Andren stof verschaff' tot klagen, 
Zij, zij roepen welgemoed: 
Winter, o, wat zijt gij goed! 





{==27==} {>>pagina-aanduiding<<}

De doove orgeltrapper.


In zeker dorp, ik weet niet waar, 
Maar 't feit is toch waarachtig, 
Was eens een man van tachtig jaar, 
Maar toch nog knap en krachtig; 
Hij hielp met vlijt, jaar in jaar uit, 
De boeren bij het maatgeluid 
Van hunnen schellen gorgel, 
En trapte, sedert jaren lang, 
Altoos, bij 't vrome kerkgezang, 
Met lust den wind in 't orgel. 
 

{==28==} {>>pagina-aanduiding<<}

Maar eens is hem, 't was vinnig koud, 
In gure winterdagen, 
De kerk daarbij ondicht en oud, 
Een koude op 't hoofd geslagen: 
Eerst deed hem hals en keel zoo zeer; 
Toen viel het op zijn kiezen neêr, 
En eindlijk op zijne ooren; 
En wat men spuit, en hoe men papt, 
De man, die stout het orgel trapt, 
Heeft zijn gehoor verloren. 
 
Zoo dra dit bitter ongeval 
Aan ieder openbaar is, 
Vergaârt der scheepnen zevental 
Met schout en secretaris: 
Men overweegt met veel beleid; 
Besluit dan met eenparigheid, 
Een ander te engageeren, 
En om den ouden, dooven man, 
Die nu toch niet meer trappen kan, 
Eervol te pensioneeren. 
 

{==29==} {>>pagina-aanduiding<<}

Maar toen de schout hem dit besluit 
In scriptis kwam vertellen, 
Roept hij terstond weemoedig uit: 
‘Waarom mij dus te kwellen? 
Ik hoor wel zang noch orgelklank, 
Maar ben slechts aan mijne ooren krank, 
En kan nog wakker stappen; 
Mijn beenen zijn nog even goed, 
Mijnheer de schout! en daarmêe moet 
Ik immers toch maar trappen?’ 
 
Nu laat de schout het schependom 
Op nieuw bijeen beschrijven; 
Het geeft den man zijn' post weêrom, 
En laat hem trapper blijven: 
Ook had men niet zoo ras bedacht, 
Dat wel op 't budget was gebracht 
Een post van tractementen; 
Maar dat men voor 's mans pensioen, 
Moest op de huur een omslag doen 
Van twee of drie percenten. 
 

{==30==} {>>pagina-aanduiding<<}

Nu trapt hij weêr, met nieuwen moed, 
Den wind in de orgelpijpen; 
Het ging, gelijk voorheen, ook goed, 
En 't laat zich licht begrijpen: 
Want, schoon hij 't spelen was gewend, 
Was de organist een domme vent, 
Een dood eenvoudig wezen; 
Hij speelde, alleen maar op 't gehoor, 
De boeren al hun psalmen voor, 
En kon geen noten lezen. 
 
Hij liet altoos, jaar in jaar uit, 
Op d' eigen trant zich hooren: 
Geen enkel nootjen tot besluit, 
Geen enkle noot te voren: 
Was de eene regel afgedaan, 
Dan ving hij aanstonds d' andren aan; 
Hij hield niet van dat talmen: 
En dus wist onze doove bloed 
Ook steeds, hoe lang hij trappen moet 
Voor ieder van de psalmen. 
 

{==31==} {>>pagina-aanduiding<<}

Zoo ging het steeds op d' eigen trant 
En ieder was te vreden, 
Tot laatst een reizend muzikant 
Het dorp kwam binnen treden. 
't Was zondag, en de kerk ging aan; 
Het boerenvolk kwam aangegaan 
Langs wegen en langs velden. 
Hij wandelt meê; verwondert hoort 
Hij van een orgelspel 't akkoord; 
Dat hoort m' op 't land toch zelden. 
 
Hij gaat op 't orgel; hoort een poos 
De kunstelooze klanken, 
En merkt al ras, wat virtuoos 
Men dat geluid mag danken! 
Het orgel was een meesterstuk; 
Maar ach! de speler was een kruk, 
Zoo schoon een werk niet waardig; 
En echter was, hoe vreemd het schijn', 
(Dat thands maar zelden waar zal zijn!) 
Hij op zijn spel hoovaardig. 
 

{==32==} {>>pagina-aanduiding<<}

De vreemdeling, een andre vent, 
Een baas in 't orgelspelen, 
Maakt onzen man zijn compliment 
En weet zijn hart te stelen; 
Hij prijst zijn spel en roemt zijn kunst; 
Beveelt zich needrig in zijn gunst, 
En noemt hem zijn professie; 
En op zijn vraag, om 't laatste lied 
Voor d' organist te spelen, biedt 
Hem deze de eer der sessie. 
 
Nu rukt hij elk register uit, 
En maakt een vreeslijk leven, 
En speelt het lied met vol geluid, 
Dat ieder zit te beven. 
Geen boer, die ooit geweten had, 
Dat zulk een kracht in 't orgel zat: 
't Kon de organist niet wezen. 
Men waant dat licht de duivel zelf, 
Dus dreunen doet het kerkgewelf, 
En is in duizend vreezen. 
 

{==33==} {>>pagina-aanduiding<<}

De vreemdeling speelt rustig voort; 
En, 't geen nog nooit gebeurde, 
Nu overschreeuwt men geen akkoord, 
Dat elk de long schier scheurde: 
Want, sints het orgel had gestaan, 
Had nooit één pijp zoo aangegaan 
Als zij nu alle speelden. 
Stokstijf en stil aanschouwt men 't werk; 
En 't scheen, als waar de gantsche kerk 
Vervuld met wasschen beelden. 
 
Maar eensklaps zwijgt het orgel stil, 
In 't midden van een' regel.... 
De vreemdling krijgt een koude gril, 
En de organist zegt: ‘vlegel! 
Wat knoeit gij hier? gij, vreemde guit! 
Ik speel nu zelf het lied wel uit.’ .... 
Maar, wat hij ook mag grijpen, 
En wat hij vat, en wat hij treedt, 
Geen toon meer, die zich hooren deed: 
De wind was uit de pijpen. 
 

{==34==} {>>pagina-aanduiding<<}

De vreemdling echter, bleek van spijt, 
Vermoedt waar 't aan mocht schelen, 
En waant, de trapper licht uit nijd, 
Hem eens een pots wou spelen. 
Hij vliegt er heen, - en mat en moê, 
Zit daar de man, met de oogen toe, 
En met de handen samen; 
En, daar hij, met een barsch gelaat, 
Schier spraakloos voor den ouden staat, 
Zegt juist de trapper: ‘Amen!’ 
 
‘Wat bidt gij?’ zegt hij: ‘onglukskind! 
't Is hier nog tijd van zingen; 
Ter balken op, en geef mij wind! 
Pas beter op uw dingen.’ 
En de oude ziet verbaasd hem aan; 
Hij kan zijn woorden niet verstaan, 
Maar ze in zijn wenken lezen, 
En zegt: ‘wat woudt gij, goede vrind! 
Mij nu nog leeren, hoe veel wind 
Voor elk gezang moet wezen?’ - 
 

{==35==} {>>pagina-aanduiding<<}

De vreemdling gaat, en loost een' zucht, 
En wandelt weêr naar buiten; 
Maar hoort al ras, wat vreemde klucht 
Hem in zijn werk kwam stuiten. 
‘Ach!’ zegt hij: ‘'k zie maar al te wel, 
Het gaat, ook bij het kunstigst spel, 
Als in de meeste zaken: 
Men kan, met alle vlijt, gewis, 
Als ons de wind ongunstig is, 
Niet in de haven raken!’ 




De sterveling.


De stervling is een boek, somtijds in marokijn 
En rijk op sneê verguld, gebonden; 
Waar in, hoe prachtig 't ook moog' zijn, 
Toch vast op iedre zijde een vetvlak wordt gevonden. 





{==36==} {>>pagina-aanduiding<<}

Het toppunt der kunst.


Eens speelde men in zeekre stad, waarvan 
Ik nu den naam mij niet herinnren kan, 
Een stuk, waar in een maagd zich met een dolk 
Doorsteken moest; - ten schouwburg kwam al 't volk 
Uit heel de stad; want dat wou ieder zien. 
Tot groot vermaak van oude en jonge liên, 
Gelukt de coup, en, als een lijk zoo bleek, 
Viel 't meisjen neêr, zoo daadlijk na den steek. 
‘Dat's heerlijk mooi;’ zoo roept nu ieder: ‘zoo 
Zag ik 't nog nooit; wat is 't een mooie dôo.’ 
Het daavrend handgeklap vervult het huis, 
Tot driemaal toe, met schrikkelijk gedruis, 
En toen 't geraas gedaan was, roept terstond 
Het gantsch publiek, als 't ware uit éénen mond: 
‘Da Capo!’ en tot vreugd van klein en groot 
Herrijst de maagd en - steekt nog eens zich dood. 





{==37==} {>>pagina-aanduiding<<}

De kermis der goden.


Toen Peleus ('t is al lang geleên) 
Met Thetis zou gaan trouwen, 
Kwam vriend en maag verheugd bijeen, 
Om feest met hen te hoûen. 
Jupijn gaf ook, om 't huwlijk blij, 
Een groote jongelui partij 
Op een der bruiloftsdagen, 
Waarbij hij heel het Godenheir 
Uit Hemel, Aarde, Hel, en Meir 
Had op d'Olymp doen vragen. 
 

{==38==} {>>pagina-aanduiding<<}

Maar Juno sprak: ‘Mijn lieve man! 
Wat zullen wij beginnen? 
Wat ik ook peinzen moge, ik kan 
Geen tijdverdrijf verzinnen. 
Ik weet niet hoe het jonge goed 
Zich heel den tijd vermaken moet; 
Want voor dat wij gaan eeten, 
(En alles komt vast vroeg bij een 
En is zoo makklijk niet te vreên) 
Moet ook de tijd gesleten.’ 
 
Hij weêr: ‘Mevrouw! dat's toch geen zaak, 
Die u zoo af moet schrikken. 
Ik weet wel, 't is een heele taak: 
Maar 't zal zich toch wel schikken. 
Eerst presenteert gij toch de thee; 
Dat duurt al licht een uur of twee, 
Dan wandelt ge, en famille, 
Met Bruid en Bruîgom in den tuin, 
Speelt dan Commerce, trente et un, 
Whist, Boston en Cadrille.’ 
 

{==39==} {>>pagina-aanduiding<<}

Maar dat stond Juno gantsch niet aan: 
‘Gij moogt met de oude Heeren 
Dan in een andre kamer gaan, 
En spelen naar begeeren; 
Maar met het jonge godendom 
Breng ik den avond zoo niet om; 
Hoe komt het in uw zinnen? 
Wie heeft er immer van gehoord, 
Dat hier de tijd dus wordt vermoord? 
Foei! kaarten voor godinnen!’ 
 
‘Gij zijt dan toch een lastig wijf, 
Al zijt ge ook nog zoo schrander, 
Verzin dus zelf een tijdverdrijf.’ 
Zegt hij weêr: ‘'k weet geen ander.’ 
En juist kwam Hebe in 't vertrek; 
Zij had het gantsche twistgesprek 
(Dewijl men niet gefluisterd, 
Maar reedlijk hard gesproken had) 
Nieuwsgierig door het sleutelgat 
Van woord tot woord beluisterd. 
 

{==40==} {>>pagina-aanduiding<<}

‘Papa! als ik het zeggen mag, 
Dan zal ik u wel leeren, 
Hoe gij hun, zelfs den gantschen dag, 
Zult kunnen amuseeren: 
Geef maar een kermis op het feest, 
Die is toch hier nog nooit geweest; 
Dat zal hen vast bekoren, 
En geeft hen pret en werk genoeg, 
Al komen zij ook nog zoo vroeg.’ 
Dus liet zich Hebe hooren. - 
 
‘Wel kind! dat's goed,’ zei toen Jupijn. 
Ook Juno was te vreden, 
En sprak: ‘Kom aan, 't zal kermis zijn, 
Maar liefst dan toch beneden, 
In 't midden van de boeren jeugd; 
Die moog' dan deelen in de vreugd; 
Want zoo wij hier de kramen, 
Zoo berghoog, plaatsen boven de aard', 
Ik wed dat, voor de klim vervaard, 
De rapsten zelfs niet kwamen.’ 
 

{==41==} {>>pagina-aanduiding<<}

De Olymp toch was zoo schriklijk hoog, 
Dat zelfs de grootste dieren, 
Van daar zich toonden voor het oog 
Veel kleinder nog dan mieren. 
Jupijn had in zijn kabinet 
Dus ook een teloskoop gezet, 
Om de aarde te begluren; 
En, schoon hij door een roeper praat, 
Toch duurt het, eer hem de aard' verstaat, 
Wel vier en twintig uren. 
 
Naauw had Jupijn der Godenschaar, 
Het feestplan meê doen deelen, 
Of ieder maakt zijn boeltjen klaar, 
Om goed zijn rol te spelen: 
Apol haalt zijn kales van stal, 
Bevracht haar met het negental, 
En vat toen zelfs de teugels; 
Jupijn daalde op zijn' arend neêr, 
En Juno op een paauwenveêr; 
Merkuur op eigen vleugels. 
 

{==42==} {>>pagina-aanduiding<<}

Twee kaapsche raven nam Diaan 
Met purperroode kuiven, 
En Venus hong met zijden draân 
Een bloemkorf aan haar duiven. 
Terwijl Sileen zijn graauwtjen nam, 
En daarmeê naar beneden kwam, 
Als met een postpaard, hollen. 
Liet Bacchus in een rhijnwijnvat, 
Dat hij eerst leêggedronken had, 
Zich van d' Olympus rollen. 
 
De rest zeulde ook van allen kant 
Hun kistjens aan en pakken, 
En liet toen in een baliemand 
De boel naar onder zakken. 
Toen ging het oovrig Godendom, 
Met Thetis en haar Bruidegom, 
Zich van een luchtbol dienen: 
En zoo was ieder, voor en na, 
Op 't marktveld van Olympia, 
Precies kwartier vóór tienen. 
 

{==43==} {>>pagina-aanduiding<<}

Jupijn zendt dadelijk Merkuur 
Naar 't rechthuis bij de Heeren, 
En laat door 't achtbaar dorpsbestuur 
De kermis proclameeren. 
Apol gaat naar de Drukkerij, 
Bestelt, in keur van poëzij, 
Voor elke tent biljetten; 
En hupplend haalt, zoo snel hij kan, 
De smit Vulkaan een' timmerman, 
Om kramen op te zetten. 
 
Al spoedig zet de Godenschaar 
De kermiskramen open, 
En veilt en roemt en prijst haar waar; 
En lokt het volk tot koopen. 
Vrouw Juno had met allen spoed 
Bijeengebracht haar kindergoed; 
En menig boerenkinkel, 
Die voor de luurmand van zijn vrouw 
De nieuwste snufjens hebben wou, 
Begaapt haar' kinderwinkel. 
 

{==44==} {>>pagina-aanduiding<<}

Minerva zag m'een gantsche zôo 
Van boeken met zich voeren; 
Vooraan blonk Cats in folio, 
De Bijbel van de boeren; 
Dan had ze er ook een heele rij 
Van Muzen-Almanakken bij 
Met fraaie houtsnêe prenten: 
Ook had ze een machtig grooten hoop 
Paketten scheurpapier te koop: 
Dat waren Recensenten. 
 
Vrouw Vesta zat met turf en hout 
En vuur en kokend water. - 
Vertumnus werd er bij aanschouwd, 
Hij roerde braaf zijn' snater, 
En had een' grooten wagen staan, 
Met Chinaas applen volgelaân 
Zoo versch uit zee gekregen. 
Een pikkel zag men vlak naast hem, 
Waar Themis riep, met luider stem: 
‘Stap op, en laat je wegen!’ 
 

{==45==} {>>pagina-aanduiding<<}

Merkuur had op geen vaste plaats 
Zich neder willen zetten; 
Maar liep bij al de boerenmaats 
Met loterij biljetten. 
Een bloemenkraamtjen, keurig net, 
Had Flora voor zich opgezet, 
Met roode en witte roosjens. 
Bij Mars was meest de jeugd te zien; 
Hij had een kraam vol oorlogsliên 
In Neurenburger doosjens. 
 
Diana had een aardig spel, 
Vervuld met vreemde dieren; 
Zij liet met leeuw- en tijgervel 
Haar nimfen zich versieren. 
Latona had een goudvischkom, 
Waarin een groote kikvorsch zwom; 
God Pluto stond er neffen, 
En liet zijn' grooten zwarten hond, 
Dien ieder machtig zeldzaam vond, 
Alleen, een trio keffen. 
 

{==46==} {>>pagina-aanduiding<<}

Neptunus maakte 't bijster fraai; 
Hij had een groot theater, 
Waarop een tamgemaakte haai, 
Zijn kunsten deed in 't water: 
Vrouw Amphitrite stond er naast; 
Bij haar keek menig boer verbaasd 
Op nooit geziene dingen; 
Wijl al het speelgoed dat zij had, 
Vol horentjens en schelpjens zat, 
Net als te Scheveningen. 
 
Vulkaan ging met een' heelen hoop 
Van kermisduiten strijken, 
Daar hij de boeren een' Cykloop 
Voor eenen reus liet kijken: 
De blonde Ceres had haar' naam 
Geschreven op een wafelkraam, 
Die ieder kwam bezoeken; 
En Hebe had met Ganimeed, 
De koffij in haar kraam gereed 
Met deventersche koeken. 
 

{==47==} {>>pagina-aanduiding<<}

Een kamer, neen! een groote zaal, 
Had Eskulaap doen huren, 
En gaf voor ieders pijn of kwaal 
Zijn pillen en tinkturen. 
Maar Bacchus, die zijn grootste vat 
Gevuld had met Schiedammer nat, 
Stak op zijn tent een haantjen, 
En riep: ‘Goê Vrienden! legt reis aan! 
Laat Esculaaps recepten staan, 
En pikt bij mij een graantjen.’ 
 
Saturnus had een vreemd bedrijf: 
Hij liep in al de huizen, 
En vong en sloeg er raauw te lijf 
De rotten en de muizen. 
‘Waar komt die rare vent van daan?’ 
Dus sprak een boer zijn' buurman aan, 
Die antwoordde aan den vrager: 
‘Het is een nieuwerwetsche kat, 
En bij de Heeren in de stad 
Noemt men hem kamerjager.’ 
 

{==48==} {>>pagina-aanduiding<<}

Apollo had een groote schuur 
Gehuurd van een der boeren, 
Waarin hij tegen 't avonduur 
Een kluchtspel op zou voeren. 
Maar 's middags ging hij met een deel 
Der Dames van zijn groot tooneel 
Naar 't boeren rechthuis stappen, 
Daar gaf hij elk toen vrij entré, 
En zong er met zijn nichtjens meê 
Den lof der kermisgrappen. 
 
De Olympiasche maagdenstoet 
Werd met geheele hoopen 
Gestaâg aan Venus kraam ontmoet, 
En stond er druk te koopen, 
Wijl men, voor een' civielen prijs, 
De nieuwste modes uit Parijs 
Kon in haar' winkel krijgen. 
Ook kocht er menig jong gezel, 
Corsetten van een nieuw model, 
Om 't lijf zich dun te rijgen. 
 

{==49==} {>>pagina-aanduiding<<}

Dat zij de meeste klanten kreeg, 
Is geenszins vreemd te vinden: 
Haar kraam was dus ook eerder leêg 
Dan die der andre vrinden. 
Toen huurde zij een bovenhuis, 
Hield zich tot 's avonds laat niet t' huis, 
En liet toen gasten nooden, 
En, naar Jupijns veranderd plan, 
Gaf zij tot slot een Thé dansant 
Aan al de hemelgoden. 
 
Meest was dat pretjen naar den zin 
Der Dames en der Heeren, 
Om dat de schalke God der min 
Den dans zou dirigeeren. 
Ook vroeg ze er Pan, den boksvoet, bij 
Om, op den toon der veldschalmij, 
De Goôn te laten zweven: 
Wijl Eolus, die in zijn' zak 
Een' machtig grooten blaasbalg stak, 
Er versche lucht kwam geven. 
 

{==50==} {>>pagina-aanduiding<<}

Men bracht de gantsche nacht er door, 
En kende leed noch zorgen, 
En danste en sprong tot dat Auroor 
Riep: ‘Vrienden, goeden morgen!’ 
Men ziet verbaasd elkander aan: 
Het is met zang en dans gedaan; 
En, uit elkaâr gestoven, 
Bedankt men eerst, verheugd van geest, 
Jupijn voor 't vrolijk kermisfeest 
En stijgt toen weêr naar boven. 
 
Eene, echter, van den kermisdrom, 
Bij velen hoog in waarde, 
Ging niet meê naar d' Olymp weêrom, 
Maar bleef terug op aarde. 
Daar is ze ook sints altoos geweest, 
En heeft op menig kermisfeest 
En bruiloft voorgezeten; 
En menig gast heeft vaak gezegd, 
Dat die Godin, naar rang en recht, 
De dwaasheid wordt geheten. 





{==51==} {>>pagina-aanduiding<<}

De jager en de dichter.


‘Wat of er nu al weêr aan scheelt? 
Ik heb geen rust noch duur; 
Geen ding begin ik, of 't verveelt 
Mij zelfs al binnen 't uur: 
Geen slaap verkwikt mij nacht noch dag; 
Het eeten smaakt niet als het plach. 
Ik schijn ten prooi aan alle kwalen. 
Ga, Jan! ga snel den Doctor halen.’ 
 
Dus sprak een schatrijk vreemdling, die 
Beneden kamers had, 
In zeker ruim hotel garni, 
Maar altoos treurig zat; 
(Want, schoon zoo rijk aan goed en geld, 
Hij werd door kwaal op kwaal gekweld) 
En naauwlijks was 't een uur geleden, 
Of de Arts kwam bij hem binnen treden. 
 

{==52==} {>>pagina-aanduiding<<}

‘Ach, Doctor!’ zegt de kranke gast: 
‘Ik weet niet wat mij schort; 
Het leven wordt mij dra tot last, 
Zoo 'k niet genezen word. 
Geen honger schenkt mij eetenslust; 
Geen slaap geeft aan mijn leden rust; 
En wie toch kan men zieker heeten, 
Dan die niet slapen kan noch eeten?’ 
 
De Doctor zet zich naast hem neêr, 
En kijkt hem ernstig aan, 
En ziet de tong hem keer op keer, 
En voelt de polsen slaan. 
Dan vat hij de een, dan de andre hand: 
Hij vraagt naar maag en ingewand, 
Naar hoofd, en borst, en buik, en beenen, 
En wat hij meer mocht noodig meenen. 
 
En na hij alles had gezien, 
En alles had gehoord, 
Spreekt hij, na een minuut of tien 
Van diep gepeins, dit woord: 
‘Mijn vriend! wel zijt gij bitter krank! 
Maar, heel de apteek verschaft geen drank, 
Geen pillen, druppels of conserven, 
Die u genezing doen verwerven.’ 
 

{==53==} {>>pagina-aanduiding<<}

‘Verlangt gij, dat de honger weêr 
U smaaklijk eeten doe, 
En dat de slaap ook, als weleer, 
U sluite de oogleên toe; 
Dan vindt gij in mijn' goeden raad, 
'k Verzeker u, veel beter baat, 
Dan gij in de apotheek kunt koopen. 
Gij zit te veel, mijn vriend! Ga loopen.’ 
 
‘Gij waart, zoo ik mij niet vergis, 
Tot jagen steeds gezind - 
En daar 't nu in de jachttijd is, 
Ga weêr ter jacht mijn vrind! 
Vlieg sloten over, bosschen door, 
Volg weêr de hazen op hun spoor. 
Hoe meerder gij er staat na 't leven, 
Hoe meer ge u zelv' zult krachten geven.’ 
 
‘Ach! 'k was voorheen,’ zegt nu de man: 
‘Wel op de jacht verzot, 
Maar, schoon 't mij nog behagen kan, 
Ik vrees thands ieders spot. 
't Is vast dat elk thans om mij lacht 
Als ik trekbeenend kom ter jacht; 
En hoe zou 'k anders jagen mogen? 
'k Heb meer dan twintig exteroogen.’ 
 

{==54==} {>>pagina-aanduiding<<}

De Doctor peinst; maar onze maat, 
Gespoord door de oude vreugd, 
Roept eensklaps uit: ‘Ik weet al raad, 
'k Maak van de nood een deugd. 
Daar 't jagen licht mij redding bracht 
Maak ik in huis een eigen jacht - 
Al moest ik dan ook hinkend jagen, 
Blijf ik bevrijd van spottend plagen.’ 
 
En in de zaal van 't groot hotel, 
Een kamer als een kerk, 
En juist geschikt voor zulk een spel, 
Tijgt daadlijk elk aan 't werk. 
Daar spijkert men nu in het rond, 
Gemaakte boomen op den grond, 
En heesters, hei- en veld-gewassen; 
En schildert slooten en moerassen. 
 
En spoedig was de zaal een woud; 
En nergens werd gewis, 
Ooit op 't tooneel een bosch aanschouwd, 
Dat meer natuurlijk is. 
Toen schafte hij zich honden aan, 
En liet bij al de stroopers gaan, 
Op dat, voor 't jagen naar verlangen, 
Zij levendig hem hazen vangen. 
 

{==55==} {>>pagina-aanduiding<<}

Toen was ook dra de jacht gereed; 
En in de groote zaal 
Klinkt nu het luide: ‘waar 'k hem weet,’ 
Steeds luider telkenmaal: 
De Hazen vliegen om en rond, 
Door 't fel geblaf van menig hond, 
En kunnen voor de vlugge winden, 
In 't groot vertrek geen uitkomst vinden. 
 
De vreemde, vrij van spot en lach, 
En om zijn vond verheugd, 
Jaagt met zijn knecht den gantschen dag, 
En schreeuwt het uit van vreugd. 
De boomen dreunen door 't geraas 
Bij 't vangen van zoo menig haas, 
En reeds was 't middernacht geslagen, 
Toen bleef men nog bij lamplicht jagen. 
 
Maar wie er blij was om 't vermaak 
En juichte elk oogenblik, 
De bovenbuurman van den snaak, 
Was minder in zijn' schik. 
Hij was een ijvrig muzenzoon, 
En, steeds aan stilte en rust gewoon, 
Kon hij, van 's ochtends bij 't ontwaken 
Tot 's avonds, makklijk verzen maken. 
 

{==56==} {>>pagina-aanduiding<<}

Zij rolden altoos lief en zoet; 
Want, nooit door iets gestuit, 
Kwam ieder regel, glad en goed, 
De vlugge veder uit. 
Waar ook een ander rijmen zoek', 
Hem was zijn hoofd een woordenboek, 
Dat onverpoosd hem kon gerijven 
Bij ieder vers dat hij wou schrijven. 
 
Maar toen het wild en woest getier 
Der jacht naar boven steeg, 
Toen zat hij vast wel drie kwartier, 
Eer hij één rijmwoord kreeg. 
De regels werden stroef en stijf 
En 't duurde soms een uur vier vijf, 
Eer hij, voorheen zoo vlug in 't rijmen, 
Het kleinst couplet kon samen lijmen. 
 
En schoon hij, om 't geraas verstoord, 
Moog' stampen op den vloer, 
Steeds luider duurt toch immer voort 
Het luide jachtrumoer. 
En schoon hij hoopte dat de nacht 
Een eind' zou maken aan de jacht, 
En hem in rust zou laten dichten, 
Kon hij toen ook nog niets verrichten. 
 

{==57==} {>>pagina-aanduiding<<}

Toen was hij 't wild geraas toch moê, 
En zijn geduld ten end': 
Hij vliegt dus naar beneden toe 
En bij den vreemden vent; 
En toen hij in de kamer trad, 
En naauw de deur nog open had, 
Schoot hem een haasjen langs zijn beenen, 
En pakte door de gang zich henen. 
 
En toen hij 't vreemde kunstwoud ziet 
Vertrouwt hij naauw zijn oog, 
En merkt verbaasd den jager niet, 
Die grimmig naar hem vloog 
En om 't ontsnapte haas verstoord, 
Hem toesnaauwt: ‘pak u aanstonds voort! 
Wat hebt gij hier beneên te maken? 
Blijf boven aan uwe eigen zaken.’ 
 
‘Wel, zegt de dichter: ‘lieve vrind! 
Ik wachtte hier geen haas; 
Maar kwam, tot stilte en rust gezind, 
Naar onder om 't geraas. 
Ga buiten in het vrije veld, 
Maak daar, zoo veel gij wilt, geweld; 
Want wilt gij hier de jacht niet staken; 
Wie kan dan boven verzen maken?’ 
 

{==58==} {>>pagina-aanduiding<<}

En 's jagers andwoord is terstond: 
‘Wat scheelt me uw rijmlarij? 
‘'k Ben meester op mijn' eigen' grond, 
‘Daar staat mij 't jagen vrij. 
‘'t Raakt andren niet wat ik hier doe, 
‘En nog in lang de jacht niet moê, 
‘Zal 'k morgen nog wel anders razen, 
‘Dan schieten wij ook op de hazen. 
 
Verslagen door dit slecht bescheid, 
Keert stil de dichter weêr, 
En zet in diepe treurigheid, 
Zich op zijn kamer neêr. 
Geen slaap drijft hem dees nacht naar bed; 
Hoe hij het best de jacht belet, 
Is, tot het krieken van den morgen, 
Slechts al zijn peinzen, al zijn zorgen. 
 
En toen de vreemde d' andren dag, 
Weêr met de jacht begon, 
Toen rees aldra zijn luid geklag, 
Dat hij niet jagen kon. 
Want naauwlijks was hij 't eerste beest, 
Maar even op het spoor geweest, 
Of langs de muren en de bomen, 
Zag hij het water neder komen. - 
 

{==59==} {>>pagina-aanduiding<<}

Want in de zoldring van 't vertrek 
Waar hij zijn hazen vong, 
Was iedre reet en scheur een lek, 
Waardoor het water drong. 
Het kwam gelijk een regenvlaag 
Met groote dropplen naar omlaag - 
Ja, feller stortte, in 't ergste weder, 
Wellicht nog nooit de regen neder. 
 
En spoedig was in 't jachtvertrek, 
Hoe groot het wezen moog', 
Geen mensch noch beest, geen enkle plek, 
Geen plant noch boom meer droog. 
Verbaasd bleef iedre windhond staan, 
En wou geen stap meer voorwaarts gaan 
En op de banken voor de glazen, 
Daar zaten spoedig al de hazen. 
 
De jager, in zijn vreugd gestuit, 
Richt wel omhoog het woord: 
‘Wat morst en plast gij daar, o guit?’ 
Maar 't reegnen duurt steeds voort. 
Hij strompelt eindlijk, druipend nat, 
Naar boven waar de dichter zat, 
En durft zijne oogen naauw vertrouwen, 
Om 't geen zij daar verbaasd aanschouwen. 
 

{==60==} {>>pagina-aanduiding<<}

Het binnenkomen werd belet; 
Want, de uitgehangen deur, 
Was voor 't kozijn dwars neêrgezet; 
En iedre reet en scheur, 
Wel dicht met potaard' toegesmeerd, 
Op dat zij zoo het water keert, 
Dat zeker wel een duim of negen, 
Reeds hoog was in 't vertrek gestegen. 
 
En 't water kwam in overvloed, 
En met een groot geweld, 
Gelijk een opgewaaide vloed, 
De kamer ingesneld. 
Want aan de pomp der bovengang 
Was vastgemaakt een brandspuitslang, 
En in zijn hemdrok en op klompen 
Stond daar des dichters knecht te pompen. 
 
Van alle meubels was, met reên, 
Het groot vertrek ontdaan, 
Een ruwe tafel maar alleen 
Zag men in 't midden staan; 
En op een omgekeerde ton, 
Die ook voor vaartuig dienen kon, 
Zat daar, met oogen vol verlangen, 
De dichter, henglend, visch te vangen. - 
 

{==61==} {>>pagina-aanduiding<<}

Want hier zwom voren, daar weêr snoek, 
Door 't ruime kunstmeir heen, 
En elders school weêr, in een' hoek, 
De blanke baars bijeen. 
Het was een vijver zoo als wis 
Er geen op 't fraaiste buiten is, 
En in zijn soort nog meer bijzonder, 
Dan 't kunstwoud in 't vertrek er onder. 
 
‘Hou op,’ dus luidt des jagers kreet, 
Toen hij den visscher ziet: 
‘Hou op, o onbeschaamd poëet! 
En visch hier langer niet. 
Mijn gantsche woud wordt één moeras, 
Door u verwenschte waterplas, 
En zoo gij 't langer nog doet stroomen 
Zult ge al mijn hazen om doen komen.’ 
 
Maar hoe de jager raast, en scheldt, 
En dreigt, en grimmig ziet, 
Wat hem als dichter had gekweld 
Stoort nu den visscher niet. 
En als de jager steeds met spijt 
Ziet hoe het vischjen gretig bijt, 
Zegt de ander met een luid geschater: 
‘Wel is 't hier niet een vischrijk water?’ 
 

{==62==} {>>pagina-aanduiding<<}

‘'t Is hier mijn eigen visscherij, 
Wat raakt mij dus uw klacht? 
Hier staat zoo goed mij 't visschen vrij, 
Als u omlaag de jacht. 
't Raakt andren niet wat ik hier doe; 
En 't visschen nog in lang niet moê, 
Zal 't morgen nog wel anders spoken, 
Dan wordt mijn zalmnet uitgestoken.’ 
 
En toen de jager eindlijk ziet, 
Dat bij den muzenzoon, 
Het razen hem geen redding biedt, 
Verandert hij van toon, 
En zegt nu met een schreiend oog: 
‘Ik smeek u, maak uw kamer droog, 
Gij wilt ons toch in 't nat niet smoren?’ 
En nu laat zich de dichter hooren: 
 
‘Wel, wilt gij luistren naar de klacht, 
Die 'k gistren hooren liet, 
En gaan in 't vrije veld ter jacht, 
Dan visch ik langer niet. 
Rijst uw geraas niet meer omhoog, 
'k Maak aanstonds dan mijn vijver droog - 
Want als gij mij in rust doet leven, 
Dan wordt hier voortaan slechts geschreven.’ 
 

{==63==} {>>pagina-aanduiding<<}

En daar hij, door het druipend nat, 
Toch niet meer jagen kon, 
Zegt nu de vreemde snaak: ‘Fiat!’ 
En springend in zijn ton, 
Vaart nu de dichter naar hem toe; 
En beiden doen nu, wel te moê, 
Het water spoedig heenen loopen, 
En 't kunstig jachtwoud aanstonds sloopen. 
 
Zoo werd de twist toen bijgeleid, 
De vreemde ontweek de stad, 
Daar de ander, met vernieuwde vlijt, 
Zijn dichtwerk weêr hervat. 
En menig, die 't gebeurde hoort 
Spreekt: ‘'t is een waar en zeker woord: 
Wie in den twist wil winnaar blijven, 
Moet nimmer met poëeten kijven.’ 





{==64==} {>>pagina-aanduiding<<}

Goede raad.


Hans was naar stad geweest, om daar het vlas te koopen, 
Waarvan zijn knappe jonge vrouw, 
Voor manliefs hemden, zelf het garen spinnen zou. 
Hij maakt verheugd het pakjen open, 
En roept met zelfvoldoening uit: 
‘Wat treft ons telkens toch een zegen! 
Wie heeft er beterkoop nog immer vlas gekregen?’ 
‘Wel foei!’ zegt nu de vrouw: ‘Heet gij dat vlas? 't is snuit, 
Moet uit zoo korten bocht ik hemdengaren spinnen? 
Hoe kondt ge 't ook zoo dom verzinnen!’ 
‘Sus, wijfjen lief!’ hervat de man: 
‘Wat is er aan verbeurd? Kom, kom, wil maar bedaren: 
't Is waar, 't is wel wat kort, maar, spin er dan maar garen 
Voor kinderhemdtjens van.’ 





{==65==} {>>pagina-aanduiding<<}

Dat's recht een kolfjen naar mijn hand.


Huwlijkszang.


Laatst hoorde ik van een jong gezel, 
Een meester in het kolvenspel, 
En die, zoo lang 'k hem spelen zag, 
Het won van allen slag op slag, 
En toen het spelen was gedaan, 
Fier met zijn kolf trad uit de baan, 
Een spreekwoord, goed bij ons te land: 
‘Dat's recht een kolfjen naar mijn hand.’ 
 
En toen hij rustig zat ter zij, 
Kwam daar een ander kolver bij 
En sprak: ‘dat woord wordt wel te recht, 
Van al wat ons behaagt, gezegt; 
Van al wat, zoo als 't wezen moet, 
Aan oog en hart en zin voldoet, 

{==66==} {>>pagina-aanduiding<<}

't Zij we enkel letten op vermaak, 
Of op een meer verheven zaak.’ 
Toen roemde hij, zoo veel hij kon, 
Het meisjen dat zijn hart verwon; 
En prees haar houding en gelaat, 
De blos, die haar zoo lieflijk staat; 
Het handjen, zacht gelijk satijn, 
Dat haast aan hem vereend zou zijn; 
Dat's ook,’ zoo sprak de jonge klant: 
‘Met recht een kolfjen naar mijn hand.’ 
 
Hier zien wij ook een' jongen vent, 
Dien elk als wakker kolver kent, 
Die menig, met een' fikschen slag, 
De palen telkens raken zag, 
En welgemoed dan, uit de baan, 
Zag als verwinnaar henen gaan, 
En spreken hoorde naar den trant: 
‘Dat was een kolfjen naar mijn hand.’ 
 
Maar ook in menig andre zaak, 
Waar 't spelen geldt noch wuft vermaak, 
Is hij een kolver, die, gewis 
Te kiezen weet wat dienstig is. 
Want wat hij wenscht, of wat hij wacht, 
Op goed gezelschap geeft hij acht, 

{==67==} {>>pagina-aanduiding<<}

En lustig stapt hij dan ter baan, 
Om welgemoed aan 't werk te gaan, 
En zegt, daar hij de zorg verbant: 
‘Dat's weêr een kolfjen naar mijn hand.’ 
 
Nu zien wij hem in feestgewaad, 
En met een opgeruimd gelaat, 
Hier zitten naast een jonge blom, 
En groeten hem als Bruidegom. 
Nu roemt hij, met een blij gemoed, 
De maagd, die aan zijn wensch voldoet. 
Maar meer nog dan haar vlugge leest, 
Roemt hij de gaven van haar' geest; 
En meer nog dan haar frisch gelaat, 
Wat in haar oog te lezen staat; 
En meer dan 't blaauw van 't lieflijk oog, 
Roemt hij haar minnend harte hoog; 
Hij stoft niet op het schoon der maagd, 
Haar deugd is 't die hem meer behaagt; 
In 't kort, hij zegt, de jonge klant: 
‘Dat's recht een kolfjen naar mijn hand.’ 
 
Stap in de baan dan, beste maat! 
Waar in 't u vast voorspoedig gaat; 
Want wie, zoo wel voorzien als gij, 
Geplaatst is in der kolvren rij, 

{==68==} {>>pagina-aanduiding<<}

Dien mist voorzeker nooit een' slag; 
En waar men wakker kolven mag, 
Mag hij ook bij den keurtroep staan, 
Der beste kolvers van de baan; 
En zij een ander even rap, 
En even wel voorzien en knap; 
Er is er geen die meer bezit, 
Of beter treft dan hij het wit; 
Of roemen kan in 't gantsche land, 
Op beter kolfjen naar zijn hand. 
 
En gij, die voor dees jongen klant, 
Zijt zulk een kolfjen naar zijn hand, 
Denk niet dat hij slechts maar alleen 
Is met zijn kolfjen goed te vreên; 
Dat aan uw' Bruîgom, haast uw' man, 
Alleen zijn keus behagen kan. 
Neen! lieve Bruid! geloof het vrij, 
Van u spreekt ieder zoo als hij, 
En geeft hem om zijn keus gelijk, 
En noemt hem duizendvouwig rijk, 
En zegt: ‘wel koos hij met verstand 
Zoo recht een kolfjen naar zijn hand.’ 
 
Verzel dan, lieve Bruid! voortaan, 
Gerust hem op de levensbaan, 

{==69==} {>>pagina-aanduiding<<}

En denk, dat aan zijn fiksche hand, 
Wel is betrouwd een kostlijk pand: 
Want, zoo als bij 't oud hollandsch spel, 
De speler zorgt voor 't kolfjen wel, 
Zoo zorgt nog meer een wakker man, 
Voor u al wat hij zorgen kan, 
En hij bewaart aan allen kant, 
Zoo goed een kolfjen naar zijn hand. 
 
Wel wacht u haast een ander pad 
Dan gij tot nog toe voor u had; 
Wel is 't niet altoos even vlak; 
Wel geeft het somtijds ongemak; 
Wel hoort er meerder noeste vlijt, 
Dan aan het vroegre toegewijd; 
Wel deelt gij aanstonds reeds een last, 
Die dubbeld was op hem getast; 
Wel wacht u, als ik zeker stel, 
Nog meerder huiszorg later wel; 
Maar echter, wat ge er ook ontmoet, 
De baan is altoos lief en goed; 
Waar de een, tot 's andren hulp bereid, 
Hem troost en raadt; haar schraagt en leidt; 
Daar leert men toch bij elke treê, 
Wat één bezwaart is licht voor twee; 
Daar heeft de vrouw steeds in haar' man 

{==70==} {>>pagina-aanduiding<<}

Een schild voor al wat deren kan; 
Een steun die iedre poging schraagt, 
En nooit van last of moeite klaagt; 
Daar heeft ze in hem een hulp gereed, 
Die, wat zij wenscht, te schenken weet; 
Die voor haar waakt en zorgt en zwoegt, 
En 't loon vindt als het haar genoegt; 
Daar vindt ze in hem een medgezel 
Die, waar een ander prijs op stel', 
De band, die hem vereenigd houdt, 
Als 't hoogste goed op aard' beschouwt; 
Die, wat geluk hem tegenlacht, 
Het huislijk heil veel hooger acht, 
En in den kring van zijn gezin 
Zich zalig voelt door huwlijksmin. 
Ja in de vrouw die hij omvat, 
Vindt zoo de man zijn' grootsten schat; 
Want rang, noch eer, noch hoogen stand, 
Noch paarl, robijn of diamant, 
Noch wat men meer voor heerlijk hoû, 
Haalt in zijn oog bij zulk een vrouw, 
Wie deftigheid en achting siert, 
Meer dan 't gewaad, dat om haar zwiert; 
Die niet, gelijk er menigeen 
Men thands het echtpad op ziet treên, 
Zich wuft van zin en los van hoofd, 

{==71==} {>>pagina-aanduiding<<}

Bevrijd van alle zorg gelooft; 
Maar een, die niets beschouwt als last, 
En vlijtig op haar zaken past; 
Wier mond steeds wijsheid hooren laat, 
Die 't huiswerk wakker gade slaat; 
Blijmoedig steeds haar' plicht betracht; 
Gerust op nieuwe zorgen wacht. 
Hoe rijk hij wordt, hoe arm hij blijf, 
Door zulk een knap en deugdzaam wijf 
Is hij toch rijker dan een vorst, 
Die kroonen draagt en scepters torscht. 
Dan zegt hij steeds bij iedren dag, 
Die hij met haar voleinden mag; 
‘Die zoo de kroon van 't huwlijk spant 
Is recht het kolfjen naar mijn hand.’ 
 
Wie hoog verheff' dat rein genot, 
U beiden wacht gewis zoo'n lot; 
U beiden, die de huwlijkstrouw 
Welhaast vereent als man en vrouw. 
En als uw Bruîgom, lieve Bruid! 
U dan verheugd in de armen sluit, 
Dan acht hij wis u 't kostlijkst pand 
En 't rechte kolfjen naar zijn hand. 





{==72==} {>>pagina-aanduiding<<}

Het misverstand.


Jeroen liet weêr, gelijk hij jaarlijks deed, 
Zijn' voorraad kaarsen, voor d'aanstaanden winter, halen; 
Maar heel wat meer dan hij te voren had besteed 
Moest nu de man betalen. 
‘Waar door’ dus vraagt hij, toen de knecht ze bracht: 
‘Zijn toch de kaarsen zoo gerezen?’ 
‘Dat zal,’ is 't andwoord: ‘door den oorlog wezen.’ 
‘Wel zoo’ hervat Jeroen: ‘vecht men dan nu bij nacht?’ 




De jonker en zijn kok.


De jonker. 
Zes gasten, Hans! verwacht ik morgen: 
Gij moet voor volop eeten zorgen 
En slachten dus van daag een kalf. 
De kok. 
Wel hoe, geheel een kalf? en dat in zulk een hette! 
Het overschot bederft, waar ik 't ook nederzette! 
De jonker. 
Wel, slacht het dan maar half! 





{==73==} {>>pagina-aanduiding<<}

Arion.


Er was voorheen in Griekenland 
Een Dichter, groot van waarde; 
Want knapper man en vlugger klant, 
Was zeker nooit op aarde, 
Hij was, gelijk het spreekwoord zeit: 
Voor dichter in de wieg geleid; 
Ja, zelfs Poëet geboren; 
Want toen men, op den eersten dag, 
Hem voor de luurmand liggen zag, 
Liet hij reeds rijmen hooren. 
 

{==74==} {>>pagina-aanduiding<<}

Toen toch Neptuin, wien onze maat 
Als zoon wordt toegeschreven, 
Hem bij den burgerlijken staat 
Plichtmatig op wou geven, 
En tot zijn wijfjen zeide: Vrouw! 
‘Hoe onze jongen heeten zou, 
Ben ik zoo waar vergeten.’ 
Ging 't kind op bei zijn beenen staan, 
En sprak Papa al rijmende aan: 
‘Ik wil Arion heeten.’ 
 
Geen wonder, dat de heele stad, 
Wanneer, na negen dagen, 
Men 't briefjen weggenomen had, 
Om strijd belet liet vragen. 
Van 's ochtends vroeg tot 's avonds laat, 
Was overal de gantsche straat, 
Bedekt met mans en vrouwen; 
En veertien daag' wel achter een 
Liep alles naar zijne ouders heen 
Om 't wonderkind te aanschouwen. 
 

{==75==} {>>pagina-aanduiding<<}

En toen zij op het doop-prié 
De vrienden wenschen hoorden, 
Sprak telkens ook Arion meê, 
En rijmde op ieders woorden. 
‘Zie,’ riep Apollo: ‘vrienden! zie, 
Dat is met recht een puik-genie, 
Die zal het dichten leeren; 
Zoo'n kind is duizend andre waard, 
Ik zal hem, als hij 't eerst verjaart, 
Mijn beste lier vereeren.’ 
 
Ras werd de jongen kloek en groot, 
En leerde spoedig loopen, 
En wou, wat speelgoed men hem bood', 
Altijd maar lieren koopen. 
Van de ochtend tot aan de avondstond 
Kwam nimmer proza uit zijn' mond, 
En, schoon 't wel eens verveelde, 
Men zag, bij 't kraaien van den haan, 
Hem met Apolloos lier reeds staan, 
Terwijl hij zong en speelde. 
 

{==76==} {>>pagina-aanduiding<<}

En waar, bij 't uitgebreid geslacht, 
Men feestelijk dineerde, 
Werd ook Arion meêgebracht, 
En zong en amuseerde; 
Want wat er ook verscheen ten disch, 
Op ieder schotel, vleesch of visch, 
Rijmt hij naar welgevallen; 
En als er eindlijk aan 't dessert 
Van bouts rimés gesproken werd, 
Was hij de baas van allen. 
 
Niet vreemd dan ook, dat jong en oud, 
Uit allerhande hoeken, 
Eens graag dien rijmersbaas aanschouwt, 
En de ouders komt bezoeken. 
Geen kermis was nog ooit gezien, 
Waar zoo, van allerhande liên, 
De toevloed werd vernomen; 
En wie, in logement of kroeg, 
Niet lang vooruit om kamers vroeg, 
Kon nergens plaats bekomen. 
 

{==77==} {>>pagina-aanduiding<<}

Hij zong dan ook voor iedereen 
Op velerleie wijzen, 
En ieder ging tevreden heen, 
En bleef den jongen prijzen: 
Want niet maar naar zijn' eigen' zin 
Stelt hij al zijn gedichten in; 
Maar, wat men mocht begeeren, 
Gaat hij in keur van poëzij, 
En spelende op de lier er bij, 
Aanstonds improviseeren. 
 
En waar in 't land een Maatschappij 
Een' dichtprijs uit mocht schrijven, 
Was ook Arion mede er bij, 
En won de gouden schijven. 
Geen ander die, hoe fraai hij zong, 
Niet vruchtloos naar medailles dong: 
Hij kon ze alleen maar krijgen; 
En bracht de gantsche dichtrenschaar, 
Voor zijn triomfen bang en naar, 
In 't eind geheel tot zwijgen. 
 

{==78==} {>>pagina-aanduiding<<}

‘Kom,’ sprak zijn vader eens tot hem, 
(Hij was reeds achttien jaren) 
‘Kom, win de kost nu met uw stem, 
Ga leven van uw snaren; 
Maak verzen, niet alleen om lof, 
Maar dicht voortaan om hechter stof, 
En laat u goed betalen; 
En doe het allergrootst patent, 
Dat voor een' lierman is bekend, 
Bij 's lands ontfanger halen.’ 
 
Toen zond hij dra biljetten rond 
Op dorpen en in steden, 
Waarop zijn naam te lezen stond 
Verguld en fraai gesneden. 
Hij plaatst een bordjen voor zijn deur: 
Arion, Improvisateur. 
En al de stads couranten 
Bevatten ook in poëzij, 
Bij 't melden wie de kunstnaar zij, 
't Verzoek om veel kalanten. 
 

{==79==} {>>pagina-aanduiding<<}

Toen zag men ras het gantsche land 
Van verzen overstroomen, 
En nergens werd in een courant 
Het proza meer vernomen. 
Wat bij de staten werd beslist, 
Wat werd gevonden of vermist, 
Wat schepen binnen kwamen, 
Waar dood of huwlijk werd bericht; 
't Was alles toen in rijmend dicht, 
Tot woonplaats zelfs en namen. 
 
Maar verder blikt des kunstnaars oog, 
En eedler is 't verlangen, 
De boezem zwelt hem veel te hoog, 
Door aandrift tot gezangen. 
De wierook van zijn land alléén 
Stelt ook Arion niet te vreên, 
Ook elders moet die branden; 
Ook elders lof en schat vergaârd; 
En, met de lier op nieuw besnaard, 
Trekt hij naar verre landen. 
 

{==80==} {>>pagina-aanduiding<<}

Daar reisde hij van stad tot stad, 
Bij al de dichtrenkringen, 
En waar men maar katheders had, 
Daar hoorde men hem zingen: 
Hier, hoe men eens voor Troje streed, 
Daar, wat Jupijn bij Leda deed, 
Of Venus met haar liefjens; 
Ginds weder wint hij meerder lof, 
Door 't zingen naar gegeven stof, 
Op uitgetrokken briefjens. 
 
Nog voller, dan men in dit uur 
Hier mag de zaal aanschouwen, 
Was 't bij Arion op den duur 
Met Heeren en met vrouwen; 
Want als 't gerucht maar hooren deed: 
‘Arion is ten zang gereed!’ 
Dan stroomde uit al de huizen 
Het volk er heen, met meerder spoed 
Dan ooit een felle watervloed, 
Door dijken boort en sluizen. 
 

{==81==} {>>pagina-aanduiding<<}

En als hij ergens binnen trad, 
Dan kwam de jeugd in reien, 
Om hem, reeds van de poort der stad, 
Ter feestzaal in te leien; 
Dan dreunde en schaterde overal 
Het luid en hartelijk geschal: 
‘Dat elk hem eere geve!’ 
En oud en jong sloot, vóór hij ging, 
Den kunstnaar in een dichte kring, 
En riep: ‘Arion leve!’ 
 
Hij mocht aan ieders oor voldoen, 
't Zij burgerlijk of edel, 
En steeds de lauwers, frisch en groen, 
Zien prijken op zijn' schedel. 
Zoo reisde en trok hij jaren lang, 
En zag, door spel en door gezang, 
Zich eeren boven maten; 
En, grootste lievling van Apol, 
Won hij daarbij een' reiszak vol 
Met rijders en ducaten. 
 

{==82==} {>>pagina-aanduiding<<}

Hoe blij' blikt nu Arion niet 
De verdre toekomst tegen, 
En ziet in 't lachende verschiet 
Nog meerder heil en zegen. 
Als jongling trok hij rijmend uit; 
Maar, als hij op een' rijken buit 
Mag bij zijn t' huiskomst roemen, 
Zal 't puikjen van der maagden rij 
Al spoedig, zittende aan zijn zij', 
Hem teeder: ‘manlief!’ noemen. 
 
Hij moest voorheen door dun en dik 
Naar alle plaatsen henen, 
En werd zoo vaak bespat met slik 
Van 't hoofd tot aan de beenen; 
Nu vreest hij, waar hij henen gaat, 
Voortaan niet meer voor 't vuil der straat, 
Of felle regenvlagen; 
Maar rijdt dan met zijn lieve vrouw 
Naar dichtkoor of concert-gebouw, 
In koets-coupé of wagen. 
 

{==83==} {>>pagina-aanduiding<<}

Zijn huis, een nederige cel, 
Van binnen en van buiten, 
Wordt nu een nieuwerwetsch hôtel, 
Met spiegelglazen ruiten. 
De voorste letter van zijn' naam 
Zal, rijk verguld, van menig raam 
De bovenlijst versieren, 
En, tot verfraaing van den top, 
Zet hij aan iedren hoek er op 
Twee groote gouden lieren. 
 
Zijn wensch was dus nu huiswaarts heen, 
Naar ouders en naar magen; 
Hij pakt dus al zijn boêl bijeen, 
En laat een paspoort vragen. 
Ras heeft voor zich en voor zijn geld 
Hij ook alreeds een plaats besteld. 
Hij gaat zich scheep begeven: 
En 't schip, waar hij zich op bevindt, 
Wendt dra met vluggen voordenwind, 
Naar 't vaderland den steven. 
 

{==84==} {>>pagina-aanduiding<<}

Wat hoort hij, met verheugden zin, 
Nu 't fel geblaas der winden! 
Hij droomt zich reeds ter haven in 
Bij ouders en bij vrinden; 
Hij hoort alreeds den welkomstgroet 
Dien 't juichend volk hem hooren doet 
Uit duizend blijde kelen; 
Hij vormt op nieuw weêr menig plan, 
Waar hem zijn schat aan helpen kan, 
En bouwt zich luchtkasteelen. 
 
Maar ach! wat geeft zijn geld en goed 
Hem spoedig hartbeklemming! 
Hoe ras is reeds de tegenspoed 
Des dichters lotbestemming! 
Zijn vaartuig naar het vaderland, 
Was met een dievenrot bemand; 
De schipper was een roover, 
Die, loerende op den rijken schat, 
Die in Arions reiszak zat, 
Gezegd had: ‘'k vaar u over!’ 
 

{==85==} {>>pagina-aanduiding<<}

Daar is Arion, blij te moê, 
Op 't halfdek neêrgezeten, 
En knijpt alreeds zijne oogen toe 
Na 't smaaklijk middageeten; 
Daar komt de schipper met zijn volk 
Op ééns, met opgeheven' dolk, 
En doet den dichter beven. 
Het moordrot eischt niet slechts zijn goed, 
Het dorst ook naar poëten bloed, 
't Wil reiszak, lier, en leven. 
 
En wat hij bidt, en wat hij smeekt, 
In proza of gedichten, 
Geen taal, die hun het harte breekt, 
Geen rijm, dat hun doet zwichten. 
Hij zegt dus eindlijk: ‘'k sterf tevreê 
Maar, mannen! hoort deze ééne beê, 
Laat me ééne gunst verwerven: 
In 't wiegjen liggend zong ik al - 
Ach! laat mij, nu ik sterven zal, 
Dan ook al zingend sterven.’ 
 

{==86==} {>>pagina-aanduiding<<}

‘Fiat,’ zegt nu de scheepskaptein: 
‘Ik wil het permitteeren, 
Maar 't moet een sierlijk lofdicht zijn, 
Der zeevaardij ter eeren.’ - 
‘Dat zal het.’ En in 't zwarte pak, 
Waarin hij 's zondags altoos stak, 
Klimt, op dat allen 't hoorden, 
Arion, als de rapste gast, 
Nu fluks tot halverweg de mast 
En stemt er zijne akkoorden. 
 
Daar zingt hij nu met luiden toon 
Op nooit gehoorde wijzen, 
Hoe Venus en Anchises zoon 
Zag menig noodweêr rijzen; 
Daar zingt hij, hoe naar Ithaca 
Penelopees vervolgden ga 
Heeft jaren lang gezworven; 
Hoe Cook rondom de wareld voer, 
En eindlijk op een' vreemden vloer 
Heel aaklig is gestorven. 
 

{==87==} {>>pagina-aanduiding<<}

Daar zingt hij... maar, o vreemd geval! 
Daar komen op de baren 
Op ééns een bijster groot getal 
Walvisschen zich vergâren; 
Zij steken 't lijf ter golven uit; 
Zij luistren naar den toon der luit, 
Al kwisplend met hun staarten; 
En uit den mast springt, flink en vlug, 
Arion nu vlak op den rug 
Van een dier zeegevaarten. 
 
Daar zit hij op het waterdier, 
Een been aan elke zijde, 
Maar speelt ook nu nog op zijn lier, 
En zingt wel eens zoo blijde. 
Wel springt het volk in boot en sloep 
En roeit hem na, bij 't felst geroep, 
Door spijt en toorn gedreven; 
Maar wat men roept en wat men roeit, 
De visch blijft aan den zang geboeid, 
En redt Arions leven. 
 

{==88==} {>>pagina-aanduiding<<}

Hij luistert naar des zangers maat, 
En hoort geene andre stemmen, 
En als het tempo sneller gaat, 
Wordt sneller ook zijn zwemmen; 
En moet het soms meer zijwaarts heen 
Dan drukt Arion 't eene been 
Den visch maar in de lenden, 
En aanstonds, mak en trouw van aart, 
Weet hij, al draaiend met zijn' staart, 
Naar d' eigen' kant te wenden. 
 
En wat hem ook op zée ontmoet 
En hoe de winden blazen, 
Arion is steeds welgemoed 
En laat de golven razen. 
Geen ruiter toch, die vaster zit, 
Noch 't makste paard, door toom en bit, 
Zoo naar zijn' zin kan dwingen, 
Als, schrijlings op zijn waterpaard, 
Arion op de golven vaart, 
Door spelen slechts en zingen. 
 

{==89==} {>>pagina-aanduiding<<}

Zoo nadert dan Arion ook 
De vaderlandsche kusten, 
En eer de zon ter kimme dook 
Mocht hij er veilig rusten; 
Want schoon geen loodsboot hem verscheen 
Zwom toch de walvisch stout er heen 
Dwars door de felste branding; 
En spoedig zingt nu, weltevreê, 
Arion aan de Grieksche reê, 
Op zijn behouden landing. 
 
En toen hij, na een uur of wat, 
Was in zijn huis gekomen, 
Heeft spoedig ook de heele stad 
Het vreemd geval vernomen. 
En schoon ook, hoe men dra met vlijt 
De roovers nazeilt wijd en zijd, 
Zijn schatten zijn verloren, 
Wint hij toch spoedig, door zijn kunst, 
Aan eigen' haard weêr geld en gunst, 
Niet minder dan te voren. 
 

{==90==} {>>pagina-aanduiding<<}

Toen heeft hij in 't gewijd gesticht, 
Apollo toegeheiligd, 
Den visch een altaar opgericht, 
Die eens hem had beveiligd; 
En als er dan een vreemdling kwam, 
Die naar het wonder feit vernam, 
Dan stemde hij zijn snaren, 
En zong dan daar den visch ter eer, 
Waarop hij eenmaal over 't meir 
Mocht veilig huiswaarts varen. 
 
o Gij, die als Arion deed, 
Kunt toovren met uw klanken, 
Wat zult gij, treft u immer leed, 
Niet aan uw speeltuig danken! 
Al mist ook gij dan geld en goed - 
Geen nood: blijf immer welgemoed 
Uw lier zal u verweeren; 
En gij, die nog in proza leeft, 
o Leer, als ge u op reis begeeft, 
Toch eerst improviseeren. - 





{==91==} {>>pagina-aanduiding<<}

Het oordeel van Minos.


Gij allen kent gewis, Mijnheeren 
En Dames! 't duister rijk, waar Pluto mag regeeren: 
Dat rijk, waar elke schim, zoodra zij binnentreedt, 
Zich voor den rechterstoel van Minos moet vertoonen, 
Die, naar hetgeen hem blijkt dat zij op aarde deed, 
Bepaalt; waar zij voortaan zal wonen, 
En welk een lot haar treffen zal 
In 't Elizeesche dal. 
Gij kent het vast, want wie zou thands niet weten, 
Wie Pluto was, wat Minos deed? 
Thands, daar schier ieder alles weet, 
En wat hij soms mocht zijn vergeten, 
Kan leeren van zijn kroost, wier vroeg gevormde geest 
In onze hoogverlichte dagen, 
Reeds op de Fransche school van alles hoort gewagen, 
Wat nu bestaat of vroeger is geweest. 
Genoeg hiervan, hetgeen ik wil verhalen 
Is onlangs, heb ik wél gehoord, 
In Plutoos rijk gebeurd, en 'k moest dus met een woord 
U wel vooraf daarbij bepalen. 

{==92==} {>>pagina-aanduiding<<}

Nu maar ter zaak. Onlangs zat Minos weêr 
Op d'achtbren rechterstoel. Ontelbre schimmen kwamen 
Daar voor hem, die terstond hun volgend lot vernamen; 
Ook vrouwen zag men keer op keer: 
Maar niet zoo spoedig was dan de uitspraak die men hoorde, 
Het zij dat haar gelaat den Rechter soms bekoorde, 
En dat hij daarom met vermaak 
Wat langer toefde, of dat de vrouwen voor haar zaak 
Meer wisten dan de mans te spreken: 
Ik denk het laatste, althands zoo is het wel gebleken 
Bij 't vreemd geval 
Dat nu mijn zang u melden zal. 
Een viertal vrouwen was te samen aangekomen, 
En werd alras 
Ook voor den rechterstoel vernomen, 
En de eerste vraag van Minos was: 
‘Wat deedt gij toen ge waart in 't leven 
Dat op Elysium u thands kan aanspraak geven?’ 
Een van de Dames, die het driftigst binnentrad, 
Wier kleeding bijster slordig zat, 
En menig scheur en vlekjen had, 
En aan wier vingeren men nog den inkt zag kleven, 
Sprak, toen de vraag naauw was gedaan, 
Het eerst, met fieren toon, aldus den Rechter aan: 
‘Wat vraagt ge, o Minos! naar mijn daden? 'k heb geschreven; 
Ik ben een Dichteres. Van godlijk vuur doorgloeid, 

{==93==} {>>pagina-aanduiding<<}

Is menig heerlijk lied mij uit het brein gevloeid: 
Dat vuur gaf voedsel aan mijn leven, 
'k Was dichteres bij mijn geboort', 
'k Was dichteres nog bij mijn sneven. 
Wat andre vrouwen heeft bekoord, 
Het hooger licht waarmeê Apol mij wou bestralen, 
Gedoogde niet dat ik tot lager werk zou dalen. 
Voor spinnewiel en naald koos ik het dichtpenseel. 
Ik liet voor andren 't breien, 't weven, 
Of wat al meer der vrouwen deel 
Kan wezen, en heb heel mijn leven 
Slechts verzen, verzen maar geschreven. 
Geen dichttrant, hoe verheven, was mij vreemd; - mijn geest 
Schiep menig treurspel, want die dichtsoort minde ik 't meest. 
Ik stapte op 't hoog tooneel in Sofokleesche laarzen 
En heel de schouwburg dreunde op 't hooren van mijn vaarzen. 
'k Heb echter niet altoos den dolk 
En koninklijke kroon van Melpomeen verkoren, 
Thaliaas narrenstaf was somtijds me ook beschoren, 
En 'k leerde lachend dan het volk. 
'k Liet ook somwijlen zingen, dansen; 
Ik prees in liedren en romancen 
Der vaadren daân. Van menig held 
Heb ik den hoogen roem vermeld, 
En 'k vlocht hem dichterlijke kransen. 
Het hooge lierdicht heeft dan meest mijn hart behaagd. 

{==94==} {>>pagina-aanduiding<<}

Maar 'k heb mij toch ook wel tot minder dicht verlaagd, 
Wanneer een bloedverwant of goede vriend verjaarde; 
En als op 't huwlijksfeest de maagschap zich vergaârde, 
Dan zong ik wel een lied aan Venus zoon gewijd, 
Schoon ik bleef van zijn macht bevrijd. 
Ik heb die macht altoos met allen ernst ontvloden; 
Ik minde slechts de kunst, de hooge kunst der goden; 
Die schonk mij 't eermetaal en hoogen roem daarbij, 
In d'eedlen kampstrijd om den prijs der Poëzij. 
'k Roem dus mij zelven niet vermetel - want mijn zangen 
Hoorde ik altoos den lof van heel 't publiek ontfangen; 
Zij deden me in den rij der eerste dichtren staan; 
En nog vraagt gij mij, wat ik heb op aard' gedaan? 
Is dan mijn' dichtrenroem hier onbekend gebleven? 
Laast gij, las Pluto niets van 't geen ik heb geschreven? 
Welaan! zoo hoor mij dan dit uur; uw kiesche smaak 
Uw fijn gevoel vindt in mijn verzen vast vermaak, 
't Geheugen bracht ik meê, al bleef mijn bundel boven; 
Ik zal’.... ‘Hou op, Mevrouw! ik wil u graag gelooven 
Poëten liegen nooit,’ zegt Minos: ‘dat's bekend.’ 
Hij gaat daarop terstond zich tot de tweede keeren 
Maar zij, aan wie hij nu met de eigen vraag zich wendt, 
Was heel wat anders in de kleêren 
En leek precies een modeprent. 
Ras is haar andwoord: ‘mij, mij faalt het aan bewijzen 
Van eedle daden niet, o Minos! en als gij 

{==95==} {>>pagina-aanduiding<<}

Mocht denken, dat ik soms mij zelv' te veel zou prijzen, 
Dat dan Proserpina voor ditmaal rechter zij. 
Mevrouw de Poëtes mag licht wat donker kijken, 
Dat ik in schooner glans mag prijken, 
Dan zij, die in een stijf gewaad, 
Steeds alle dagen eender gaat: 
Maar nooit kon aan mijn' geest die stijve trant behagen 
Der nu reeds lang verloopen dagen, 
Door velen nog zoo dwaaslijk hoog geroemd, 
Toen naauw één kleed, hoe oud, werd ouderwetsch genoemd; 
Toen men aan zijn kleedij schier ieder volk kon kennen, 
En niemand aan 't gewaad van vreemden zich wou wennen; 
Dat was, ik zeg het vrank en vrij 
In spijt van al die wijze Heeren, 
Die al wat oud is slechts vereeren, 
Dat was eene eeuw van zotternij, 
Toen ieder zeker meerder weken 
Dan uren thands, in 't kleed bleef steken, 
Dat in den huiselijken kring 
Gemaakt was uit een stof, die bijna nooit verging. 
o Heil mij! dat tot later jaren 
Het noodlot mijn geboort' wou sparen, 
Tot dagen, toen der vreemden dracht, 
Ons daaglijks nieuwe modes bracht, 
Dat was eerst recht mijn trant: wat in Parijs of Londen 
Werd door de mode ooit uitgevonden, 

{==96==} {>>pagina-aanduiding<<}

Heb ik terstond in Nederland 
Met allen ijver voortgeplant. 
't Journal des Dames liet ik per expresse komen, 
En niemand heeft er ooit één prentjen van vernomen, 
Of iedre kleeding was alreeds voor mij gemaakt. 
Wat heb ik menig nacht al peinzend doorgewaakt, 
Om zelve een mode te inventeeren, 
En door dat wijdberoemde blad, 
Waarop mijn groot genie ook heel wat invloed had, 
Als waar zij uit Parijs, te doen naar Neêrland keeren. 
Wat was er niet al schoons bij mij op elke thé; 
Geen dame bracht er iets van inlandsch' oorsprong meê, 
't Was alles aan de Seine of aan de Theems geboren. 
Parijs’... ‘Genoeg, Mevrouw!’ dus liet zich Minos hooren, 
En vroeg de derde vrouw, die hij zag voor zich staan, 
(Een Amazone had zij aan,) 
Wat zij op de aarde had gedaan. 
‘Wat ik gedaan heb - hoe? heeft van de duizendtallen, 
Die in den heilgen strijd der vrijheid zijn gevallen,’ 
Dus was het andwoord: ‘dan geen mensch aan u mijn' naam 
‘Verkondigd, of mijn daden, door de faam 
‘Hier boven wijd en zijd beroemd, aan u doen kennen? 
‘Mevrouw, die 't eerste sprak, heeft met haar zwanenpennen 
‘Ook wel verkondigd, hoe 'k mijn leven heb gewaagd, 
‘En meê het fransch gespuis uit Neêrland heb verjaagd. 
‘Toen zich de vrijheidskreet deed hooren, 

{==97==} {>>pagina-aanduiding<<}

Heb ik het oorlogsveld verkoren; 
Ik greep de wapens; nu te voet en dan te paard, 
Heb ik mij in den drom der strijdenden geschaard; 
Reeds voor dat nog onze eigen benden, 
Zich tegen Frankrijk konden wenden, 
Was ik reeds door mijn' moed vermaard, 
En, naar dat Rus of Brit den vijand kwam genaken, 
Was ik gekleed in 't groen, of 't schitterend scharlaken. 
Bij 't redden van Breda stond ik in 't eerst gelid; 
Ik hielp bij Berg op Zoom met mannenmoed den Brit, 
En 't was mijn schuld niet, dat men daar niet zegepraalde: 
Want wakker vocht ik meê, en menig Franschman daalde 
Door mijne hand in 't graf. Ik gaf geen mensch quartier; 
Bij Waterloo was ik Dragonder-Brigadier, 
En 'k hieuw er stout op in, toen de ijzren ruiterbenden 
Des vijands, eens bijna de krijgskans deden wenden. 
Hoe menigmaal bedreigde een zwaard mijn teeder hoofd, 
En had ik zelf den Franschen kop niet doorgekloofd, 
Dan was ik sedert lang, o Minos! hier verschenen. 
Hoe was in 't veld, mortier of bom 
Mij niet als peluw wellekom! 
'k Verkoos geen donzen bed voor harden grond of steenen. 
Het liefste reukwerk, dat op aard 
Eene andre vrouw mag hoog verheffen, 
Kon nimmer mij de zinnen treffen, 
De buskruidlucht was meer mij waard. 

{==98==} {>>pagina-aanduiding<<}

‘Eene andre moog' de toonen prijzen, 
Die uit een Catalanis keel 
Met wonderzoete mengling rijzen 
Bij 't liefelijkste harpgespeel, 
Mij kon alleen de klank van trommen en trompetten 
Het hart, het moedig hart, in vuur en vlammen zetten. 
Nog met de borst vol moed en van mijn werk voldaan, 
Ziet gij mij, Minos! voor uw' achtbren zetel staan.’ 
‘Mevrouw!’ zegt hij: ‘'k wil u de lauwers niet ontrukken 
‘Die u de heldenmoed op 't oorlogsveld deed plukken; 
Maar weet, dat als de man zijn leven waagt in 't veld 
‘De vrouw toch groot kan zijn, schoon zij hem niet verzelt, 
En dat in 't hospitaal de kranken te verplegen, 
Haar beetren roem verschaft dan 't zwaaien van den degen.’ 
Nu keerde hij zich tot de vierde en laatste vrouw, 
Verlangend wat van haar hij nu wel hooren zou; 
Maar anders was de toon, die uit haar borst kwam rijzen. 
‘Wat deed ik, Minos! toch, dat waard zou zijn te prijzen? 
Ik offerde aan geen kunst, geen mode, of krijgsgeweld; 
Dier andre vrouwen roem heeft nooit mijn pad verzeld. 
In stille huislijkheid vond ik alleen genoegen. 
Wanneer in de avondstond, vaak moede en mat van 't zwoegen 
Voor 's levens onderhoud, mijn dierbare echtgenoot 
Blijmoedig huiswaarts kwam en mij in de armen sloot, 
En zich ons bloeiend kroost al spelend om ons schaarde, 
Dan was ons stil gezin een hemel mij op aarde. 

{==99==} {>>pagina-aanduiding<<}

Ik was zijn hulp en steun; ik gaf hem troost en raad; 
Bracht minder voorspoed soms hem rimpels op 't gelaat, 
Dan wist ik door een' kus die rimpels glad te strijken; 
Een vriendelijke lach deed al de luimen wijken, 
De luimen, die zoo vaak, al is het nog zoo goed, 
Onwillig heerschen in het mannelijk gemoed. 
Ik heb geen roem behaald in dichterlijke kringen; 
Ik mocht somwijlen wel een vrolijk liedjen zingen, 
Maar 't was wanneer de zorg voor echtgenoot en kroost 
Werd in den avond door een uur van rust verpoosd. 
Geen lof was mij ten deel om hooge kunsttalenten; 
Mijn' kindren zucht tot deugd en godsvrucht in te prenten, 
Dat achtte ik mijn talent, en wat ik steeds bestreed 
Was hoogmoed bij 't geluk en morren bij het leed. 
En moest ik somtijds ook des onspoeds lasten dragen, 
Ik leed geduldig met het oog omhoog geslagen. 
Ik stel mij zelven met die vrouwen niet gelijk, 
In kunst, in fraaien tooi, in heldenmoed zoo rijk; 
Want hoe ik daaglijks werkte, en waakte vele nachten, 
'k Gevoel 't, ik kwam altoos te kort in 't plichtbetrachten.’ 
Hier zweeg ze, en Minos rees nu van zijn' zetel op 
En liet met luider stem zich hooren: 
‘Gij, die slechts in Apolloos kooren 
‘Uw loopbaan hebt volbracht; gij, die als modepop, 
‘Alleen tot ijdelheid en praalzucht scheent geboren; 
‘Gij, die der vrouwen zacht gemoed 

{==100==} {>>pagina-aanduiding<<}

‘Verkracht hebt, en in strijd en bloed 
‘Alleen de lust vondt van uw leven; 
‘Gij allen hebt den rang verzaakt, der vrouw gegeven. 
‘Aan spinnewiel of weefgetouw 
‘Zij elk van u geboeid, leere elk haar plicht als vrouw, 
‘En boete zoo, door spinnen of door weven 
‘Wat zij misdaan heeft in haar leven. 
‘Maar u, die stil en zacht, 
‘Steeds needrig van gemoed en zonder zucht tot pralen 
‘In huiselijken kring uw plichten hebt betracht, 
‘Moog' Plutoos hoogste gunst bestralen, 
‘En 't heerlijk loon der deugd, het reinste vreugdgenot 
‘Zij, in 't Elysisch dal, voor eeuwig thands uw lot. 




De rottenvanger.


Fop stelde een rottenval, en toen, den andren dag, 
Alleen een rottenstaart was in de klem gezeten, 
Riep hij verbaasd: ‘Dat is wel 't vreemdst dat ik ooit zag; 
't Beest heeft tot aan den staart zich zelven opgevreten!’ 





{==101==} {>>pagina-aanduiding<<}

Het huwelijk.


Bruiloftszang.


REIEN VAN JONGELINGEN. 
Eerste rei. 
Wel was hij een brave borst, 
Waard' in goud te zijn geslagen, 
Die het eerst een blaauwtjen wagen 
't Eerst een meisjen vrijen dorst. 
Hij wou 't eerst den weg ons wijzen, 
Die men voortaan in moest slaan 
Om niet meer alleen te gaan; 
Hoog moet hem ons lied dan prijzen: 
Want, wien lof zij toegekend, 
Hij was, gij erkent het, Bruîgom! hij was wis een fiksche vent. 
Tweede rei. 
De schipper toch, die op den vloed 
Het eerst den rechten koers mocht leeren, 

{==102==} {>>pagina-aanduiding<<}

Is waard' dat allen steeds hem eeren, 
En, roemend' zijn verlicht gemoed, 
Hem lustig volgen op de baren; 
Zoo weltevreden volgdet gij 
Dan ook, geliefde twee! op 't spoor der vrijerij, 
Hem, die het eerst de myrtheblâren, 
Den eeuwig groenen krans, mocht vlechten door zijn hairen; 
o, Dat hij lang uw siersel zij! 
Derde rei. 
Wij ook, wij wenschen allen 
Te wandlen op de baan, 
Waarop met welgevallen 
Thands Bruid en Bruîgom gaan. 
 
Wij willen ook ons leven 
Steeds wijden aan den God, 
Die wel kan wonden geven, 
Maar schenken ook genot. 
 
Wij roepen allen blijde 
En vol verlangen uit: 
o, Zat aan onze zijde 
Ook reeds een lieve Bruid! 

{==103==} {>>pagina-aanduiding<<}

REIEN VAN OUDE KNAPEN. 
Eerste rei. 
Gij weet niet, onbezonnen jeugd! 
Wat gij zoo dartel wilt beginnen; 
Wat heil toch steekt er in het minnen? 
't Is schijnschoon slechts dat u verheugt. 
Wilt gij met recht gelukkig wezen, 
Volgt liever dan ons voorbeeld na; 
De vrijheid heeft geen wedergâ; 
Wie vrij is heeft geen leed te vreezen. 
Waar een alleen den weg mag gaan 
Laat hij door eigen lust zich leiden, 
Hij kiest wat pad hij in wil slaan 
Als zich de weg in twee moog' scheiden. 
Hij drinkt, hij eet, hij wandelt, staat 
En waakt of slaapt naar zijn begeeren; 
Maar, waar een tweede met hem gaat 
Zal vaak die tweede hem regeeren. 
Blijft vrij - en laat geen slavenjuk 
Ooit vrijgeboren schouders knellen; 
Wordt liever onze medgezellen, 
Bij vrijheid is alleen 't geluk. 

{==104==} {>>pagina-aanduiding<<}

Tweede rei. 
Ja! 't zou een al te schandlijk lot 
Voor mannenharten wezen, 
Te buigen voor den liefdegod, 
En voor een kind te vreezen. 
Wat trots bevong den jongen borst, 
Dat hij ook ons bestoken dorst, 
Hoe was hij 't spoor toen bijster; 
De Bruîgom dien ons oog hier ziet, 
Buig' voor dien trots; wij deden 't niet, 
Wij wilden nooit een vrijster. 
 
Wel poogde hij soms door zijn' gloed 
Ons hart te doen ontbranden; 
Maar, vrijheid was ons dierbrer goed 
Dan Amors fraaiste banden. 
Wel was de strijd soms boos en fel, 
En scheen der Grieken kampstrijd wel, 
Met wreede Muzelmannen; 
Maar ons bleef toch de zegepraal; 
En wijken deed ons hart van staal, 
Den boosten der tirannen. 

{==105==} {>>pagina-aanduiding<<}

Derde rei. 
Even als de vlugge vlinder, 
Onbestemd van zin en lust, 
Dan eens hier en dan weêr ginder 
Telkens andre bloemtjens kust. 
Zoo ook zag men ons steeds vrijen, 
Dan aan de eene ons harte wijen, 
Dan weêr aan eene andre maagd; 
Maar, helaas! dat minnekozen, 
Deed ons kennen als trouwlozen, 
En wordt nu te laat beklaagd. 
 
Leer van ons dan, jonge knapen! 
Zoekt gij ooit een hartvriendin; 
Wilt ge uit minnen vreugde rapen; 
Zijt standvastig in uw min. 
Praat toch niet aan alle schoonen, 
Die zich voor uw oog vertoonen, 
Steeds wat van uw liefde voor; 
Ras zal zich dan Amor wreken, 
En uw hart in brand ontsteken; 
Maar tot straf van uwe streken 
Stelt hij door een spijtig andwoord u dan eindlijk toch te loor. 

{==106==} {>>pagina-aanduiding<<}

REIEN VAN JONGE MAAGDEN. 
Eerste rei. 
Met de kransjens in de hairen, 
Met de roosjens voor de borst 
Vieren wij het minlijk paren, 
Van die, in den bloei der jaren, 
Reeds het tochtjen wagen dorst. 
 
Waarom zouden wij toch schromen 
Meê te zingen 't bruiloftslied? 
Wordt niet iedren dag vernomen, 
Dat, waar twee te samen komen, 
Amor reinen zegen biedt. 
 
Werd ook ons geen hart geschonken 
Vatbaar voor der liefde gloed; 
En waarom dan toch die vonken 
Uitgebluscht; der knapen lonken 
Niet met vreugd weêrom gegroet? 
Tweede rei. 
Hoe zwak is niet het meisjen, 
Wanneer zij 't levensreisjen, 

{==107==} {>>pagina-aanduiding<<}

Zoo gantsch alleen moet doen; 
En mag ze niet verlangen, 
Om aan een' arm te hangen, 
Die steeds haar kan behoên? 
 
Wat zagen we al vriendinnen, 
Gelukkig door het minnen, 
Gelukkig steeds door de echt. 
Och, Amor! wees ons goedig, 
Geef dat men ons ook spoedig 
Het huwlijkskransjen vlecht! 
Derde rei. 
Wij allen, wij zingen, 
En juichen, en springen, 
Wel vrolijk daarheen. 
Wij willen wel vlechten 
De kransjens, en hechten 
Voor Bruid en voor Bruîgom 
De bloemtjens aan een: 
 
Schoon 't pijltjen der liefde 
Nog nimmer doorgriefde, 
Ons maagdelijk hart; 
En vrolijk dus laten 

{==108==} {>>pagina-aanduiding<<}

Wij altijd nog praten, 
Wie wil van zijn' zegen, 
Wie wil van zijn smart. 
 
Geen had nog een minnaar; 
Geen knaap werd verwinnaar, 
Nog van ons gemoed. 
En toch wordt het bruidjen, 
Dat zich door het guitjen 
Liet winnen, welmeenend 
Door ons thands begroet. 
 
En wil men het wagen 
Ons ook eens te vragen, 
Dan zullen wij zien, 
Of 't ons kan bekoren, 
Het ja te doen hooren; 
Of dat wij het minnen 
Vooreerst nog ontvliên. 
REIEN VAN OUDE VRIJSTERS. 
Eerste rei. 
Wij, wien haast het tal der dagen 
Rimpels doet op 't voorhoofd dragen, 

{==109==} {>>pagina-aanduiding<<}

Kozen altoos vrij te zijn; 
Wij ook hielden onze handen 
Vrij van slaafsche huwlijksbanden; 
Vrij van liefdes zoet fenijn, 
En de smart der minnepijn. 
 
o! Wat zagen we onweêrs broeien 
Waar de min de harten gloeien 
Voor de jonge knapen deed. 
Wij, wij mogen nu wel roemen, 
En ons hoogst gelukkig noemen, 
Zoo bevrijd van al het leed, 
Dat steeds volgt den huwlijkseed. 
 
Wilt uw schamper snoeven laten! 
Wat woudt gij van vrijheid praten 
Oude knapen? Zwijgt vrij stil; 
Worden niet de lieve vrouwen 
Steeds slavinnen door het trouwen? 
En ten prooi aan iedren gril 
Van der booze mannen wil. 
 
Zij zijn aartsgeweldenaren, 
Toonen zich altoos na 't paren, 
Als de meesters van hun vrouw; 
Hoe ze ook fraaie woordjens geven 

{==110==} {>>pagina-aanduiding<<}

Als ze om 't lieve jawoord streven, 
Eens de knoop gelegd der trouw, 
Dan komt de aap ook uit de mouw. 
 
Wil dan nog teruggekeeren, 
Lieve Bruid! en 't dwangjuk weeren, 
Dat uw vrijheid wis ook wacht, 
Is maar eerst de boei geklonken; 
Nog wordt u de keus geschonken; 
Keer dan weêr; te laat bedacht, 
Heeft er veel in 't leed gebracht. 
Tweede rei. 
Wat jonkman ook ons tegenloeg 
En 't wendde om d' een' of d' andren boeg, 
Wij bleven altoos wijs; 
Hoe snel hem 't bloed door de aadren joeg, 
Wat mingloed hij op 't aanzicht droeg, 
Wij bleven koud als ijs; 
Ons hart bleef steeds zich-zelv' genoeg, 
Geen knaap waarvoor 't ooit minnend sloeg, 
Hoe smeekend m'ons om weêrmin vroeg, 
't Werd niemand ooit ten prijz'. 
 

{==111==} {>>pagina-aanduiding<<}

Wel gaf het ons een stil genot 
Wanneer de schalke minnegod 
Een' knaap zijn rust ontnam; 
Hoe werd dan menig een bedot 
Die, als een boos verliefde zot, 
Bij ons om weêrmin kwam; 
Het andwoord dat zijn min bespot, 
Was: ‘Hoe! denkt gij dat wij zoo vlot 
Verbinden aan een man ons lot? 
Giet water op uw vlam!’ 
Derde rei. 
Ook wij, ook wij, wij weerden alle knapen 
Steeds van ons af, met koel en fier gelaat, 
Al trof ook soms Kupidoos machtig wapen 
Zoo fel, dat ook ons hart van weêrmin slaat. 
Wij wilden hun eerst nog wat meer doen lijen, 
Zij moesten lang, heel lang om weêrmin vrijen, 
Op dat wij zien of men 't wel ernstig meent. 
Maar ach! te lang weêrstreefden wij hun smeeken, 
Want als we in 't eind het jawoord wilden spreken, 
Dan vonden wij hun hart door ons gedrag versteend. 
 
Zoo ging het ons in 's levens lentedagen; 
Zoo ging voor ons de zomertijd voorbij; 

{==112==} {>>pagina-aanduiding<<}

Nu komt geen mensch ons meer om liefde vragen 
In 't herfstsaizoen of winterjaargetij. 
Te lang, helaas! verstaalden we onze zinnen; 
Hij wreekt zich nu, de booze god van 't minnen; 
Maar al te wreed straft hij toch nu ons hart; 
Ach! mocht hij ons nog eens gelukkig maken, 
Mocht nog een hart voor ons van liefde blaken; 
Ach! Amor, geef nog troost aan oudevrijstrensmart! 
BEURTZANG VAN 3 GEHUWDE MANNEN. 
A. 
Ja gewis, ze zijn wel dwaas, 
Die in 't huwlijk zich begeven! 
't Is een bittre plaag van 't leven; 
Ach ware ik maar vrij gebleven! 
Fokke heeft te recht geschreven: 
Altijd is de vrouw de baas. 
Spreek ik, dan is 't: ‘hou uw snater 
Met uw malle babblarij.’ 
Zwijg ik, dan knort ze ook op mij: 
‘Wat een stroeve vent zijt gij.’ 
o, 't Is vreeslijk wat ik lij; 
Wil ik wijn, dan krijg ik water; 
Vraag ik vleesch, dan geeft ze visch; 
Als er nieuwe haring is 

{==113==} {>>pagina-aanduiding<<}

Geeft ze nog rookspek met boonen; 
Wil ik soms mijn gulheid toonen, 
Vragen eens een gast of twee, 
Dan is 't: ‘waar bemoeit ge u meê? 
Dat behoort tot mijne zaken, 
Dat gaat nog in lang niet aan.’ 
Dan moet eerst de wasch gedaan; 
Dan moet ze aan de schoonmaak gaan; 
Dan weêr worst of zuurkool maken; 
Vrienden! o, een vrouw in huis 
Is voorwaar een bitter kruis! 
B. 
o, Wat zegt dat, goede man? 
Dat waar makklijk door te komen; 
Ik, ik proef er anders van, 
Mij wordt al mijn geld ontnomen, 
Voor een aantal schijnschoon goed, 
Dat mijn vrouw steeds hebben moet; 
Hoeden, shawls en ridicules, 
Lintjens, strikjens, kantjens, tules 
Blouses, spencers, canezous, 
En wat meer de modedroes, 
Om de mannen steeds te plagen, 
Daaglijks weêr op nieuw verzint; 
o! Bedenk wat gij begint! 

{==114==} {>>pagina-aanduiding<<}

Bitter zult ge 't u beklagen 
Bruîgom! reeds na weinig dagen, 
Als gij, al te los van hoofd, 
Van uw vrijheid u berooft. 
C. 
Ach! zoo het daarmeê op mocht houën, 
Dan ware ik dubbeld wel te vreên, 
Bleef elk maar met zijn vrouw na 't trouwen, 
Geheel alleen. 
Dan zou ik mij gemakklijk schikken, 
Ja roemen licht in 't huwlijkslot; 
Want dan had ik nog oogenblikken 
Van stil genot. 
Eerst toch, kon ik genoeglijk leven, 
'k Had daaglijks rust en spaarde geld; 
Maar sints ik mij een kind zag geven 
Is 't boos gesteld. 
Nu moest ik wieg en vuurmand koopen 
En kindergoed een heele vracht, 
Dan moest ik om de baker loopen 
En schout bij nacht. 
Dan moest ik naar den wafelbakker, 
Dan om kandeel, of kraamanijs, 
En 's nachts dan maakt het kind mij wakker 
Als 't schreeuwt om spijs. 

{==115==} {>>pagina-aanduiding<<}

Dan is het: ‘toe mijn beste boutjen, 
Kom, kruip eens gaauw de dekens uit, 
En geef eens aan uw lieve vrouwtjen, 
De kleine spruit.’ 
Dan weêr, terwijl mijn vrouw gaat slapen, 
Krijg ik, o ramp! het wiegetouw. 
o, Leer van mij toch, jonge knapen! 
Neem nooit een vrouw. 
REIEN VAN GEHUWDE MANNEN. 
Eerste rei. 
Zwijgt, arme tobbers! sukkelaren! 
Den naam onwaard' van echtgenoot; 
Gij kent den zegen niet, die 't paren 
Steeds welgestemde harten bood. 
Wij lachen om uw bitter klagen; 
Uw lot is waarlijk nog te goed. 
Wie zoo van 't huwlijk spreken moet 
Verdient het als een juk te dragen; 
Want, wie als man zijn plichten kent, 
Die weet steeds, als een knappe vent, 
Waar 't past, zijn vrouw gelijk te geven; 
Waar 't past, naar eigen zin te leven; 
Die schikt steeds wat hij schikken kan. 
Waar liefde woont bij vrouw en man, 

{==116==} {>>pagina-aanduiding<<}

Daar is nog nimmer twist gerezen, 
Wie van hun beiden baas moest wezen; 
Daar is noch hij, noch zij, tiran. 
Want ieder weet zich met genoegen 
Naar 't geen soms de ander wenscht te voegen, 
En 't leven is er zaligheid. 
Wat willen dan die arme dwazen, 
Met al hun klachten, al hun razen, 
U, wien de liefste krans nu beidt 
Doen vreezen? Hij, die thands uw harten 
Vereent, verdrijft gewis de smarten, 
Die zij voorspellen. Bruîgom, trouw! 
Vast vindt ge een' hemel in uw vrouw. 
Tweede rei. 
Wat schimpt ge als of een zware last 
Op onze schouders waar getast, 
Gij oude vrijers! rechte zotten 
Zijt gij, wanneer ge liefst alleen 
Het levenspad ten eind' wilt treên; 
Wat wordt gij eindlijk? Knorrepotten! 
Waar ieder op de levensbaan 
Zich laat door plichtgevoel verzellen, 
Daar zal geene onrust immer kwellen, 
Daar blijft men steeds tevreden gaan; 
Daar helpt men steeds met lust elkander; 

{==117==} {>>pagina-aanduiding<<}

't Geen de een te zwaar is draagt daar de ander, 
Daar deelt men vrolijk 's levens zoet; 
En zijn er soms ook wrange vruchten, 
Haar smaak doet daar toch nimmer zuchten; 
Want liefde maakt steeds alles goed. 
Ja, vrijheid is een groote zegen, 
Maar ze is in 't huwlijk ook gelegen, 
Doortintelt rein gevoel het bloed. 
Derde rei. 
Wat somt ge, o klagers! zoo veel op, 
Als ware uw vrouw een modepop, 
Die alles zou verspillen? 
Ware elke vrouw naar uwen wensch, 
Ja! Dan zou licht geen Christenmensch 
In 't einde een vrouw meer willen. 
Zij volge steeds gerust de wet 
Der mode; maar zij rein en net 
En knap in 't huiswerk tevens, 
Dan is ze vast elks achting waard, 
Dan noemt haar ieder een op aard, 
Het puiksieraad des levens. 
Dan schafte ze, om den man te voên, 
Naar eigen zin, in elk saizoen; 
De liefde kruidt de beeten 
En ieder zal steeds aan den disch, 

{==118==} {>>pagina-aanduiding<<}

Waar zij de hupsche gastvrouw is, 
Zich recht gelukkig heeten. 
Vierde rei. 
Wij ook juichen. ‘Allerwegen 
Stroomt de zegen 
Op ons af; 
Schoon ook iedre levensmorgen, 
Nieuwe zorgen 
Als de vrucht van 't huwlijk gaf.’ 
 
Ons zal nooit het schreeuwen hinderen 
Van de kinderen; 
't Is muzijk, 
't Is een weêrklank die onze ooren, 
Steeds doet hooren: 
Ouders, o wat zijt gij rijk! 
 
Laten dan de lieve kleenen 
's Nachts vrij weenen; 
't Wordt vergoed, 
Als ze ons overdag weêr strelen, 
In hun spelen, 
Of hun mond ons, Vader! groet. 
 
Och! wat mist gij kostbre parels 

{==119==} {>>pagina-aanduiding<<}

Arme karels 
Zonder vrouw; 
Komt, gaat nog uw hart verblijên; 
Gaat nog vrijen; 
't Waar geluk is in de trouw. 
REIEN VAN GEHUWDE VROUWEN. 
Eerste rei. 
Wij ook willen onze zangen 
Paren aan der mannen lied, 
't Huwlijk kroonde ons reinst verlangen; 
De Eed, den man steeds aan te hangen 
Rouwt ons ook nog heden niet. 
Want wij gâren, 
Sedert jaren 
Niets dan bloemtjens, die de Liefde steeds met volle handen biedt. 
 
Even als de wijngaartranken 
Zwichten, waar geen steun ze schraagt, 
Zou ook ons vaak 't leed doen wanken, 
Hadden wij geen hulp te danken, 
Aan den man, die 't met ons draagt. 
Hij behoedt ons, 
Hij vergoedt ons 
Al 't gemis waar om eene andre soms met bittren weemoed klaagt. 
 

{==120==} {>>pagina-aanduiding<<}

Wie zal 't, lieve Bruid! dan wraken 
Als ons lied u heden zegt: 
Heil u, vreugde zult ge smaken, 
Hoogst gelukkig u zien maken? 
Want, daar liefde 't kransjen vlecht, 
Zal uw gade, 
Vroeg en spade, 
Niets dan rein genot u schenken in de hoog te roemen echt. 
Tweede rei. 
Wij prijken wel met lint en strik, 
Of veêren op den hoed, 
Wij wijden wel met vreugde een' blik, 
Aan 't nieuwe modegoed; 
Wij wikken wel met wijs beraad, 
Wat kleur voor ons de beste staat; 
Maar hielden toch een rein geweten, 
Want daarom werd geen plicht vergeten. 
 
Wij dragen wel, dan blaauw, dan groen, 
Dan rood, dan zwart, dan wit; 
Wij letten wel wat nieuw fatsoen 
Voor ons het fraaiste zit. 
Dan siert ons wel de schotsche ruit, 
Dan kiezen wij weêr streepjens uit. 
Maar hoe 't ook zij, wij blijven waken 
Voor 't heil der huiselijke zaken. 
 

{==121==} {>>pagina-aanduiding<<}

Wij zien 't wel graag, dat op dien tooi 
Ook manlief daaglijks let, 
En zegt: ‘wat staat dat hoedjen mooi, 
Wat zit dat kleedjen net.’ 
Maar meer nog streelt het ons gemoed, 
Als onze huiszorg hem voldoet; 
Als hij, met oogen vol genoegen, 
Ons vlijtig ziet in 't huiswerk zwoegen. 
 
Sla vrij dan ook, o lieve maagd! 
Dat eigen voetspoor in, 
Dan zijt ge zeker, wat ge ook draagt, 
Van manliefs trouwe min. 
Zijt in kleedij en huiszorg knap, 
En hoor dan naar geen boos gesnap; 
Volg onzen raad, en ga, lief bruidjen! 
Maar welgemoed in 't huwlijkschuitjen. 
Derde rei. 
Wel wat hebt ge u afgesloofd, 
Om een paar te scheien! 
Waant gij, dat men u gelooft, 
Oude juffrenreien, 
Hoe gij ook de zaak verbloemt 
En uw gulden vrijheid roemt. 
 

{==122==} {>>pagina-aanduiding<<}

Is 't ook licht een bittre spijt, 
Dat m'u nooit kwam vragen, 
Om op 't pad, der min gewijd, 
Meê de reis te wagen? 
Is het ook bij u, dit uur: 
Foei, die druiven zijn te zuur? 
 
Maar aan wat gemist genot 
Ge ook uw klacht moogt wijden, 
Wij, wij hebben met uw lot, 
Innig medelijden. 
Och! wat leeft ge in bittren druk; 
Och! wat mist ge een rein geluk. 
 
Wij, wij zien een bloeiend kroost 
Vrolijk ons omzweven; 
Wij, wij zien ons heul en troost 
Door den man gegeven, 
Daar altoos zijn noeste vlijt, 
Aan ons heil is toegewijd. 
 
Maar, helaas! wat's uw bestaan? 
Van dien schat verlaten, 
Fokt gij slechts canaries aan, 
Of leert eksters praten; 
Of gij voedt op uwen schoot 
Aan een hondj' of poesjen brood. 
 

{==123==} {>>pagina-aanduiding<<}

Droevig is gewis uw lot, 
Ongepaarde duifjens, 
Kalsters bij de koffijpot, 
Praatsters bij de snuifjens. 
o Wat aaklig zielverdriet, 
Bruidjen lief! ontwijkt gij niet. 
KOOR VAN MANNEN EN VROUWEN. 
Van hier dan, rimpelige schoonen, 
Die andren, wat gij mist, benijdt; 
Van hier, gij, wier verbleekte koonen, 
Om 't roosjen, dat de bruid mag kroonen, 
Nog bleeker worden door uw spijt. 
Van hier, gij knorrende oude knapen 
Die haast in eenzaamheid verkwijnt! 
Gaat weg, waar 't licht der liefde schijnt; 
Voor u was nooit die zon geschapen. 
Verdwijnt, o klagenden, verdwijnt! 
Wat dorst ge u hier vermetel wagen? 
Die, zoo als gij, in 't huwlijk klagen 
Zijn zeker dwaas, zijn mooglijk slecht. 
En klaagdet ge ook als eens met recht, 
Dan is 't exceptie op den regel, 
Dat ware min en trouw, haar zegel 
Niet heeft gedrukt op uwen echt. 

{==124==} {>>pagina-aanduiding<<}

Wij, blij van zin en rein van harte, 
Vereend in vreugd, vereend in smarte, 
Wij wijden altoos wel te moê, 
Aan Amor dankbare offers toe. 
 
Wel mocht men hem een eerzuil bouwen 
Of bijtlen hem uit marmersteen, 
Die 't eerst, tot nut van 't algemeen, 
Heeft uitgevonden om te trouwen. 
Gewis, bij ieder bruiloftsmaal 
Moest men zijn nagedachtnis vieren, 
En wijden hem een feestbokaal, 
En doen zijn beeld met lauwren sieren, 
Wat wordt er niet aan menig een, 
Een gouden ridderkruis geschonken; 
Maar hij was waard, dat hij alleen 
Mocht met een diamant kruis pronken; 
Wat vroeger toch gescheiden scheen, 
Dat maakte hij door 't huwlijk een. 
 
Wij heeten dan ook weltevreden, 
o, lieve Bruid en Bruidegom, 
Steeds iedren feestdag wellekom, 
Waarop een paar in de echt mag treden, 
Verbonden door den liefdegod. 
Dat wordt nu ook uw zalig lot; 

{==125==} {>>pagina-aanduiding<<}

Wij deelen in uw zielenvreugde, 
En wenschen u ook dat genot, 
Dat ons altoos zoo rein verheugde. 
 
De stam, waaruit de Bruîgom sproot, 
Een stam zoo rijk aan frissche looten, 
Die allen welig opwaarts schoten; 
De boom, die zoo steeds vruchten bood, 
Als 't bruidj' en wie er meer aan groeien; 
Voorspellen dat het jong plantsoen, 
Voor 't oude nooit zal onderdoen, 
Maar even frisch en rijk zal bloeien. 
 
o Ga dan welgemoed de baan, 
o Lieve Bruid en Bruîgom, binnen; 
De Huwlijksgod bekroone uw minnen 
En doe u steeds voorspoedig gaan. 
Wij juichen vrolijk bij uw paren, 
En bieden op den klank der snaren 
Vol zoete hoop u 't reislied aan. 
ALGEMEEN GEZANG. 
Wijze: Partant pour la Syrie. 
Geluk op reis dan, vrinden, 
Die Bruîgom zijt en Bruid, 

{==126==} {>>pagina-aanduiding<<}

En haast al 't heil zult vinden, 
Dat Hymen opensluit. 
Reeds staat gij op den drempel, 
Van 't hem gewijd altaar, 
En spoedig ziet zijn tempel, 
Ook u als zalig paar. 
 
o Smaakt steeds al den zegen, 
Die liefde in 't huwlijk biedt, 
Dan wijkt vast van uw wegen 
Het bitter zielverdriet. 
En mocht u leed omzweven, 
Wien trof toch rampspoed nooit? 
't Zal toch u niet doen beven 
Als liefde bloemen strooit. 
 
Dan zult gij iedren morgen, 
Die 's Hemels gunst u geeft, 
Zelfs juichen om de zorgen, 
Die ieder huwlijk heeft. 
Dan zult ge uw zalig noemen 
En roepen vrolijk uit: 
Hoog is den dag te roemen 
Waarop men huwlijk sluit. 





{==127==} {>>pagina-aanduiding<<}

Apollo en Dafne.


Hoe hoog 't Olympisch godental 
Ook wezen mocht in macht, 
Toch trof hun menig ongeval, 
Dat ons ook weemoed bracht. 
Ovidius, een groot Poëet, 
Die heel wat meer dan andren weet, 
Heeft daarvan ook 't verhaal beschreven, 
Dat ik u thands in rijm zal geven. 
 
Apollo, dien gij allen kent 
Als God der Poëzij, 
Was nog een knappe jonge vent 
En hield zijn hart toch vrij. 
Hij leefde meest voor zang en spel, 
Maar minde toch ook 't jagen wel, 
En trok al zingende somwijlen 
De bosschen in met boog en pijlen. 
 

{==128==} {>>pagina-aanduiding<<}

Eens dat hij weêr kwam uit het veld 
En Python had gedood, 
(Een monster, voor wiens woest geweld 
Alom de landman vlood) 
En buitendien eene heele vracht 
Van hazen met zich medebracht; 
Zag hij Kupido boschwaarts ijlen, 
Gewapend ook met boog en pijlen. 
 
‘Halt, wilddief!’ riep Apollo toen: 
‘Gij komt mijn recht te na; 
Wat hebt gij hier in 't bosch te doen? 
Blijf t'huis bij uw mama! 
Groei eerst uw kinderschoenen uit: 
Of woudt gij, onbeschaamde guit! 
Den boog zoo vroeg reeds leeren spannen? 
Geen kindren past het werk van mannen.’ 
 
‘Vermaak de maagden door uw spel 
En minnekozerij; 
Dat voegt aan Venus zoou nog wel, 
Maar laat den boog aan mij. 
Speel vrij den meester waar gij kunt, 
Hier is aan u geen macht gegund; 
Wat woudt ge ook spelen met een wapen, 
Dat voor mijn' arm slechts is geschapen?’ 
 

{==129==} {>>pagina-aanduiding<<}

‘Spreek,’ is het andwoord: ‘niet zoo stout, 
Gij bastert van Jupijn! 
Meent gij, al zijt ge ook eens zoo oud, 
'k Zou niet uw meester zijn? 
Geen God, hoe groot van macht hij zij, 
Ontdook nog ooit mijn heerschappij; 
Ik zal u aanstonds laten proeven, 
Wat straf ik uitdeel voor dat snoeven.’ 
 
Zoo spreekt het dartel minnewicht, 
En eer Apol 't verhoedt, 
Vliegt in zijn borst een scherpe schicht 
En zet hem heel in gloed. 
Kupido schatert om het feit: 
‘Snoef,’ zegt hij: ‘op uw meerderheid, 
Maar leer van mij, dat in het minnen, 
Geen God zelfs, heer is van zijn zinnen.’ 
 
Kupied verdwijnt op de eigen stond 
En vliegt het bosch nu in, 
En laat Apol het hart gewond 
En blakend door de min. 
‘Ach,’ zucht hij: ‘vond ik maar een hart 
Dat deerenis had met mijn smart; 
'k Zou graag er boog en pijl aan geven, 
Om slechts voor haar alleen te leven.’ 
 

{==130==} {>>pagina-aanduiding<<}

Terwijl Apol nu huiswaarts gaat 
Ziet hij een meisjen staan, 
Gewapend en in jachtgewaad, 
Volkomen als Diaan. 
En naauwlijks ziet zijn oog de maagd, 
Of reeds heeft ze aan zijn hart behaagd; 
Ach! denkt hij: dorst ik 't nu maar wagen 
'k Zou aanstonds haar ten huwlijk vragen. 
 
't Was Dafne, Peneus eenigst kind, 
Een meid als melk en bloed, 
Zoo schoon gelijk m' er weinig vindt; 
Maar wonder van gemoed. 
Zij loerde op 't wild in hol en nest, 
Maar vlood de mannen als de pest; 
Want, even als Apol te voren, 
Had ze ook het minnen afgezworen. 
 
Apollo wist hoe naar den stijl 
Het werk gedaan moest zijn; 
Hij vloog dus nu in allerijl 
Naar huis toe bij Jupijn. 
‘Papa!’ zegt hij: ‘'k ben amoureus, 
Op schoone Dafne viel mijn keus; 
En mag ik met dat meisjen trouwen, 
Dan neem ik nooit geen meerder vrouwen.’ 
 

{==131==} {>>pagina-aanduiding<<}

‘'t Is goed mijn zoon!’ zegt Jupiter: 
‘Ik zal naar Peneus gaan; 
('t Is nog familie, schoon wat ver,) 
En doen uw keus verstaan. 
Ik zal zoo aanstonds door Mercuur 
Doen vragen, of in 't avonduur, 
Het liefst, zoo 't zijn kan, kort na achten 
De oude Heer mij af kan wachten.’ 
 
Dat lukt; Jupijn kleedt zich met spoed. 
Een' nieuwen zwarten rok 
Met keperzijden ondergoed; 
Een' goudgeknopten stok; 
Een pruik, met poeder dik bestrooid; 
Een' hoed, driekantig opgetooid, 
Is zijn gewaad; en in zijn wagen 
Stapt hij nu om acces te vragen. 
 
Hij komt, doch vindt maar half gehoor; 
‘Want,’ zoo sprak Peneus toen: 
‘Ik stem er in, maar vrees er voor 
Of Dafne 't wel zal doen. 
Zij had in 't huwlijk nimmer zin, 
En sloot haar hart steeds voor de min; 
Maar laat uw zoon het zelf probeeren 
Of hij op haar kan triomfeeren.’ 
 

{==132==} {>>pagina-aanduiding<<}

Maar toen Apol den andren dag 
Verscheen bij 't schoone kind, 
Toen was het dat hij spoedig zag, 
Wat wondre maagd hij mint. 
Want naauwlijks was hij aangemeld, 
Of 't meisjen, wars van liefde, snelt, 
Om toch Apollo niet te ontmoeten, 
De kamer uit op vlugge voeten. 
 
Hij vliegt haar na, de huisdeur uit 
Naar buiten in het veld; 
Maar Dafnes vaart wordt niet gestuit, 
Maar telkens nog versneld. 
En hoe Apollo telkens smeekt; 
In proza of in verzen spreekt; 
't Is alles moeite en tijd verloren; 
Zij wil niet stilstaan en niet hooren. 
 
‘Ach!’ zegt hij: ‘lieve, schoone maagd! 
Loop toch zoo spoedig niet; 
Wat is 't, dat u aan mij mishaagt, 
Dat gij zoo haastig vliedt? 
Mijne afkomst is toch even goed, 
Ik ben als gij van godlijk bloed; 
Ik ben nog in den bloei des levens 
En knap en vlug en schatrijk tevens. 
 

{==133==} {>>pagina-aanduiding<<}

Ik heb zoo menig heerlijk woud, 
En wildrijke eigen jacht, 
Waar gij, wanneer ge met mij trouwt, 
Kunt jagen dag en nacht. 
Vast lacht u Delphos lieflijk aan; 
Daar heb ik 't heerlijkst jachtslot staan, 
Omringd door bergen met konijnen 
En bosschen vol met wilde zwijnen. 
 
'k Heb ook nog menig qualiteit, 
Die gij wellicht niet weet: 
Ik schilder met bevalligheid; 
En ben bekroond poëet. 
Geen muzikant kwam me ooit nabij; 
Geen componist verbetert mij, 
De pleitzaal heeft geen' vlugger' spreker; 
'k Ben Doctor, Meester en Apteker. 
 
Er is geen taal, die 'k niet versta; 
'k Ben de eerste botanist; 
Geen proef heeft in de physica 
Bij mij nog ooit gemist. 
Ik ken den loop van elk planeet; 
Geen star waarvan 'k den naam niet weet. 
Geen mensch kent 's hemels teekens beter; 
'k Ben schier een wandlend barometer.’ 
 

{==134==} {>>pagina-aanduiding<<}

Zoo spreekt hij; maar, steeds even stug 
Loopt Dafne altoos voort, 
En rept de voetjens even vlug 
En luistert naar geen woord. 
Maar 't zou wel anders zijn gegaan, 
En vast waar 't meisjen blijven staan, 
Had hij zich zelv' geen' lof gegeven 
Maar hare schoonheid hoog verheven. 
 
Zoo ging 't een jaar wel achtereen, 
Want geen werd moê of mat, 
En was Apollo vlug ter been, 
De maagd was even rad. 
Geen slooten hindren hem of haar, 
Geen berg vermoeit het loopend paar, 
En had geen stroom gestuit hun schreden, 
Dan zeker liepen zij nog heden. 
 
Toen moest de maagd wel blijven staan; 
Apollo nadert haar. 
‘o Stroomgod!’ roept zij: ‘hoor mij aan 
En red mij van 't gevaar. 
Verander mij in hout of steen 
Of wat ge ook wilt, ik ben te vreên 
En sterf gerust aan deze stranden 
Blijf ik maar uit Apolloos handen.’ 
 

{==135==} {>>pagina-aanduiding<<}

Haar vader was, hoe wel ter sneê! 
De God juist van den stroom; 
En naauwlijks hoort hij Dafnes beê, 
Of aanstonds wordt ze een boom. 
Apol, die 't niet zoo gaauw vernam, 
Genaakt; omvat met drift den stam, 
En stoot zich deerlijk beî zijn beenen: 
Dat waren de eerste blaauwe scheenen. 
 
Nog is zoo menig jongeling 
Apolloos lotgenoot, 
Daar hij een spijtig neen ontving 
Als hij zijn liefde bood. 
Maar hoe dan ook dat blaauwtjen spijt', 
Wat zegen, dat sints Dafnes tijd, 
Men van geen meisjens heeft vernomen, 
Die ook veranderd zijn in boomen! 





{==136==} {>>pagina-aanduiding<<}

De recensent.


Laatst had ik eens een vent te gast; 
(Hij was mij juist wel niet tot last, 
Want ik had slechts mijn daaglijks eeten.) 
Verbaasd! wat heeft de vent gevreten, 
Als of hij in geen veertien daag, 
Iets had gekregen in zijn maag. 
En toen hij naauw mij had verlaten 
Ging hij bij een der buren praten; 
En gaf daar nu wat dapper af, 
Op 't geen ik hem te schransen gaf: 
De soep kon wel piquanter wezen; 
't Gebak was niet genoeg gerezen; 
De kippen konden blanker zijn; 
De groenten gaarder, en de wijn 
Met meer bouquet. De booze vent! 
Wie was het toch? - Een Recensent. 





{==137==} {>>pagina-aanduiding<<}

De bruiloft van Peleus en Thetis.


EERSTE ZANG. 
De blonde Thetis - 't was een hupsche jonge maagd, 
Die menig godenknaap had door haar schoon behaagd; 
Maar al wie voor en na op hare gunst dorst hoopen, 
Met veel beleefdheid, steeds een blaauwtjen had doen loopen, - 
De blonde Thetis liet toch eindlijk aan den zoon 
Van koning Eacus, aan Peleus, die de kroon 
Van Phtia droeg, het lang verlangde jawoord hooren. 
Hij was op 't land, maar zij in d' oceaan geboren; 
Hij jaagde op Pelion naar wilde zwijn en ree; 
Zij dobberde in een boot schier altoos op de zee, 
Die in de diepste kolk haar woning hield besloten. 
't Was daarom ook bepaald, dat altoos de Echtgenooten 
Zes maanden zouden zijn in 't water, zes op 't land. 
De tijd was spoedig daar, waarin men d' echtenband 
Zou sluiten; heel 't geslacht kwam van alom te samen, 
Genoodigd met geschrift voorzien van beider namen 

{==138==} {>>pagina-aanduiding<<}

En rijk op snêe verguld. Ik zing thands echter niet, 
Wat in hun' bruidstijd op d' Olympus is geschied; 
Noch ook hoe God Jupijn een feest gaf hun ter eeren; 
Een ander dichtverhaal mocht u dat vroeger leeren. 
Thands meldt alleen mijn zang van 't heerlijk huwlijksfeest, 
Meer prachtig dan er ooit een bruiloft is geweest. 
Ontelbaar was de schaar der gasten. Al de Goden 
Had vader Nereus bij zijns dochters trouw doen nooden, 
En moeder Doris was wel veertien daag aan een, 
Van 's morgens vroeg tot laat in d' avond, op de been, 
Zoo druk was ze in de weer op dat er niets zou falen. 
Er was ook wat aan vast om zoo veel volk te onthalen; 
Want Nereus vorstlijk hof, dat op den bodem stond 
Der zee, was ongeschikt voor landgoôn, en men vond 
Geen schip, hoe lang en breed men toen ook reeds kon bouwen, 
Geen zaal, hoe groot die was, geschikt voor 't feest bij 't trouwen, 
Ja Romes hoofdkerk, zoo die toen al had bestaan, 
Waar zelfs te klein geweest, dus moest er 't zeestrand aan: 
Daar werden honderden van palen ingeslagen; 
Het heiblok was aan 't werk wel tweemaal dertig dagen; 
En heel een houtvloot, uit het Noorden aangevoerd, 
Was noodig, eer men 't strand genoegzaam had bevloerd, 
En 't houten feestgebouw, zoo groot als de oudste grijzen 
Nog ooit aanschouwden, daar had stevig op doen rijzen. 
't Was duizend ellen lang in Nederlandsche maat, 
En rijk versierd met al wat Nereus groote staat 

{==139==} {>>pagina-aanduiding<<}

Maar leevren kon in 't puik van schelpen en koralen; 
Die sierden dak en wand; - dees zag men nederdalen 
En rijzen keer op keer, in menig fraai festoen 
Geslingerd, als bij ons het sierlijk palmtakgroen; 
Zoo menig zeegewas en fraai versteende visschen 
Vervulden overal de paarlemoeren nissen. 
De ramen waren saamgevlochten uit balijn, 
Beruit met amber, en op ieder deurkozijn 
Blonk Nereus wapenschild, dat, even als Enkhuizen, 
Drie Haringen deed zien bij 't tweetal gouden kruizen. 
De tafel was 't die meer nog ieders aandacht trok; 
Want iedre poot was een bazaltzuil, of een blok 
Van schelpen, hard versteend, en elk der duizend bladen 
Bestemd om met de spijs voor 't feest te zijn beladen, 
Was uit de hardste rots wel vijf duim dik gezaagd. 
Een jaar vooruit was al den voorraad reeds gevraagd, 
Die Haarlems beste bleek kon leevren, voor het dekken 
Met allerfijnst damast, waarin met wondre trekken, 
Dodonaas heilig woud geweven was; - den boom 
Aan Zeus geheiligd, en een vloot, door kracht van stoom 
Voortsnellend op den vloed ten spijt van tegenwinden, 
En 't evenbeeld van haar, die al de bruiloftsvrinden 
En wat er voor den disch behoefde, uit ieder land 
Der wareld, brengen kwam naar Nereus gastvrij strand. 
Wat wachtte er op de keur der uitgezochtste spijzen, 
Daar niet een groote schat van kostbre langelijzen, 

{==140==} {>>pagina-aanduiding<<}

Hoe streden zij er niet met Sevres en Berlijn, 
Wie hier des kenners lof het meest ten deel zou zijn. 
Wat blonk er niet een tal van fijn geslepen glazen, 
Door Brit of Franschman of in Luxemburg geblazen; 
Pokalen altemaal, want al ons kleinder goed 
Werd in der goden kring bij kindren slechts ontmoet. 
In alles meer dan wij - zoo waren 't ook hun magen; 
Wie hoorde ooit Goden om caraf of wijnfles vragen? 
De Nectar vloeit voor hun gestadig in den kelk 
Uit ankers van cristal; - zoo stond er een, voor elk 
Der Goden op den disch; voor Bacchus twee; - van allen 
Kon hem toch 't edel sap der druiven 't meest bevallen. - 
Hij, wien door Nereus dus bij voorkeur was belast 
Te zorgen, dat geen wijn ontbrak aan eenig gast, 
Liet dus uit Heidelberg het groote wijnvat leggen 
Ter zijde van de zaal. 
 
Wil thands, o Zangster zeggen 
Wat keur van spijzen pronkte op Thetis huwlijksdisch. 
Maar, schrikklijk, welk een taak! Wat dichter was, of is, 
Of wordt er ooit in staat om dat naar eisch te malen? 
Wie beeft er niet terug voor zulke bruiloftzalen; 
Voor zulk een duizendtal van schotels, als men daar 
Van allerhande soort werd op den disch gewaar, 

{==141==} {>>pagina-aanduiding<<}

Die Nereus gulheid bij de Goden hoog deed roemen? 
Waar eindigde ik, zoo ik die allen op wou noemen? 
De Tritons droegen ze op zoo keurig net als gaauw. 
Zij waren, als men weet, half mensch, half kabeljaauw, 
En bliezen naar de maat op zeeslakhoorntrompetten, 
Daar 't schubbig lichaam klapte als Spaansche Castagnetten. 
Een walvisch - 't grootste dier nog ooit de vangst ten buit - 
Stond midden op den dich voor Peleus en zijn bruid, 
En zwom schier in een zee vol zalmen en vol snoeken. 
Een Hippopotamus sierde ieder van de hoeken 
Der tafel; tusschen in zag men ter wederzij 
Een groote kachelot, en voorts een heele rij 
Van allerhande soort van steuren en tonijnen, 
En kommen schildpadsoep, gerangschikt bij dozijnen. 
't Was slechts een klein begin van 't groote Godenmaal; 
Want toen daarna de reuk van al 't gebraad de zaal 
Vervulde en ieder gast op nieuw deed watertanden, 
Toen was er meer te doen voor Mavors wakkre handen; 
Want voor zijn forsche vuist en scherp tweesnijdend zwaard, 
Was de eer der voorsnijkunst bij dezen disch bewaard, 
En dapper kweet hij zich van zijn verheven plichten. 
Hoe moest niet menig dier voor zijn vermogen zwichten! 
Hier zag men 't vlugge hert, dat, vlak voor God Vulkaan, 
Den feestdisch sierde en daar het noordsche rendier staan; 
De beefsteacks, opgetast tot hemelhooge hoopen, 
En botermalsch geklopt door Mulcibers Cyclopen, 

{==142==} {>>pagina-aanduiding<<}

Die reeg hij aan zijn speer en reikte aan iedereen 
Der gasten 't bloedrood vleesch in ellenlange sneên. 
Dan wachtte 't everzwijn weêr op zijn heldenkrachten 
Straks moest hij weêr een' os, gevoed in Jutland, slachten, 
Die, zoo met huid en haar gestoken aan het spit, 
In plaats van ingewand vol jonge hazen zit. 
Geen meester in de kunst van snijden en ontleden, 
Heeft wis een' heelen os ooit beter voorgesneden, 
Dan hij; in de eene hand den drietand van Neptuin, 
Stak hij het beest daarop, dat, even als een duin 
Bij 't vlakke zeestrand, zich verhief voor aller oogen: 
Toen 't scherpe slagzwaard uit zijn ijzren scheê getogen 
Was spoedig heel 't gebraad aan iedereen verdeeld. 
Nu werd der gasten smaak met fijnder spijs gestreeld: 
Toen zag men schotels - vol met lelieblanke zwanen; 
Pasteien - elk gevuld met meer dan vijftig hanen; 
Geléen - waar een kalf, als leefde 't nog, in zat; 
Terrines - waar m'in elk wel tien kalkoenen had 
In plaats van duiven of patrijzen; - adelaren 
Zag men aan rissen als de vinken saamvergâren; 
De sneppen dreven in de sausen en ragoûts 
Bij heele duizenden; - 'k zwijg van al 't mengelmoes 
Van vladen, taarten en wat meer nog naar begeeren 
Der Goden eetlust wekt; van struizen in hun veeren; 
Van menig honderdtal van paauwen in hun pronk, 
En van faisanten, waar de gloed van 't goud op blonk, 

{==143==} {>>pagina-aanduiding<<}

Genoeg kan deze schets, hoe flaauw ook, doen ontdekken, 
Wat heerlijk maal het was voor zoo veel lekkerbekken. 
 
De gulste vrolijkheid heerschte ook bij 't Godendom; 
En schoon er menigeen de bruid en bruidegom 
Noch zien noch hooren kon, te ver van 't paar gezeten, 
Was aller vreugd toch groot door zoo veel kostlijk eeten, 
En door de goede keus, die iedereen zijn plaats 
Gaf in het midden van zijn allerbeste maats. 
Jupijn had aan zijn zij twee hupsche Nereïden, 
En ver van Juno, kon haar oog hem niet bespieden; 
Dat bolt den ouden snaak; hij was dus recht galant 
En praatte dan aan d' een' en dan aan d' andren kant, 
Niets dan verliefde taal: ‘Neen! nooit zal ik vergeten, 
Dat naast zoo lief een nimf ik hier heb aangezeten.’ 
Dus riep hij telkens, juist gelijk men menig man, 
Al is hij geen Jupijn, ook nu nog vinden kan. 
Hij vroeg om rendez vous; beloofde gouden bergen, 
Wanneer men wou voldoen aan 't geen zijn min dorst vergen; 
Zijn taal joeg menigmaal, om 't geen hij aan haar vraagt, 
Een blos van schaamte op 't lief gelaat der kuische maagd; 
Terwijl eene andre weêr, hem, spijtig, op zijn reden 
Ten andwoord geeft: ‘wel zoo, is vrouw lief overleden?’ 
Zijn gade, in heel haar buurt de knapste en schoonste vrouw, 
Was wonder in haar' schik, dat zij, door lichaamsbouw, 

{==144==} {>>pagina-aanduiding<<}

Door houding en kleedij, het meeste zou behagen; 
Want schoon ook sedert lang al mooitjens op haar dagen, 
Was zij nog jong van hart en wie haar kleeding zag, 
Begroette als Grootmama haar zeker niet dees dag. 
Zij praatte staâg en druk van nieuwerwetsche kleêren; 
Wou iedereen om strijd de nieuwste modes leeren, 
En geen der Dames, die baar oog bereiken mocht, 
Droeg iets waarop zij niet wat af te geven zocht. 
Neptunus sprak gestaâg van al zijn zeegevaren: 
Geen God zat hem nabij, die ooit hem op de baren 
Verzeld had en hij kon dus snoeven naar zijn lust, 
En wondren hooren doen van menig vreemde kust. 
Mercuur beroemde zich op honderd slimme streken, 
Waardoor hij van zijn goed de rechten had ontweken, 
Of hoe hij steeds bij tijds er nog was uitgegaan 
Voor dat, door schaarschte of krijg, de Effecten lager staan. 
Diana prees met lust haar pijlen en haar honden, 
Waardoor ze een schat van wild had naar het feest gezonden, 
En pochtte op haar geweer en vast geoeffend oog, 
Dat nog den vogel zag en treffen deed, al vloog 
Hij zelfs ook in de maan. Kupido zat er neven 
En roemde ook wakker meê, wat wonden hij kon geven 
En heelen keer op keer, en hoe de gantsche rij 
Der Goôn, hem was verplicht voor 't heerlijk feestgetij, 
Daar hij het hart der bruid tot weêrmin had ontstoken. 
Vrouw Vesta sprak gestaâg van braden en van koken; 

{==145==} {>>pagina-aanduiding<<}

Zij scheen een levendig receptboek; 't wakker wijf 
Gaf menig nutte les voor 't huiselijk bedrijf; 
Zij toonde hoe er niets aan 't feestlijk maal gespaard was; 
Zij wist tot op een cent wat elke schotel waard was; 
Zij rekende ieder voor, hoe men een' heelen schat 
Voor hout en turf alleen, reeds noodig had gehad. 
Toen had God Plutus werk met tranen af te droogen, 
Want hij beminde 't geld als d' appel van zijne oogen; 
Hij somde al klagend op, hoe de intrest reeds alleen 
Hem kon doen leven wel twee jaren achtereen. 
‘Wie denkt er thands om geld?’ dus liet zich Bacchus hooren: 
‘Wie durft hier door een klacht de gulle vreugd verstoren? 
Tap slechts uw' beker vol; u kost het toch geen duit, 
En drink, ter eer van 't paar, in eenen teug hem uit 
Zoo dikwerf als 't u lust.’ ‘Dat woord komt recht ter snede, 
Heer zwager!’ riep Apol, en dronk toen lustig mede: 
‘Mij ook verheugt een dronk en heel de Hippocreen 
Zou slechts uit wijn bestaan, had ik de macht alleen. 
Wat dichter was er ooit bij Goôn en stervelingen, 
Die zonder 't edelst vocht een' enklen toon kon zingen 
Van reinen hemelval? Er hoeft geen water bij, 
't Is buiten dat genoeg in veler poëzij; 
Ik zweer u, als Vulcaan mij maar te hulp wil komen, 
Dan zal ik overal de vloeden leêg doen stomen, 
En zorgen, dat, waar nu het helderst water vliet, 
Men enkel 't geurig nat der muscadellen ziet. 

{==146==} {>>pagina-aanduiding<<}

Dan kan der dichtren ziel recht in 't genot te wed gaan, 
Dan zal’ - Maar hier zag men een heele schaar verplet staan 
Van lieve maagden, die, al speelnoots van de bruid, 
Steeds leefden in den vloed. Dus barsten ze eindlijk uit: 
‘Wat wordt er dan van ons Doriden en Najaden? 
Wat vloeibaar cristallijn blijft ons dan meer tot baden? 
Keer, keer dat vreeslijk plan, o Oppergod Jupijn!’ 
‘Stil, stil!’ riep Pallas uit: ‘wat zou het anders zijn, 
Dan dichterlijken gloed, die, vreeslijk aangeblazen, 
Door zijn verbeelding, dus mijn broêr wel meer deed razen, 
En draven buiten 't spoor dat hem mijn wijsheid wees? 
Hij meent het niet zoo kwaad. Ik heb in 't minst geen vrees, 
Of voor den avond is zijn drift reeds aan 't bedaren.’ 
Intusschen zag men weêr de Tritons zich vergâren, 
Zij doofden door den toon, die uit hun speeltuig kwam, 
Het luid geraas dat aan dien hoek zijn oorsprong nam, 
En grepen toen met vlijt de schotels en assietten, 
Om in hun plaats ten disch het nagerecht te zetten. 
De bruid rees op - de gasten volgden - hand aan hand 
Ging ieder godenpaar naar buiten, om, aan 't strand, 
Der frissche zeelucht koelte en versche kracht te ontleenen, 
Daar na weêr aan den disch met nieuwen moed verschenen 
Hervat men 't feestvermaak; maar, wat toen is geschied, 
Meldt, in den tweeden Zang, het verdre van mijn lied. 





{==147==} {>>pagina-aanduiding<<}

De bruiloft van Peleus en Thetis.


TWEEDE ZANG. 
Het bruidspaar kwam terug na 't wandlen langs de baren, 
Om met de gasten, weêr zich aan den disch te scharen; 
Met vreugd vervoegt zich elk op nieuw aan 't heerlijk maal. 
Maar welk een nieuwe schat trof de oogen, toen de zaal 
Weêr ingetreden werd: want, niet slechts keur van spijzen 
Aanschouwt de gastenschaar; men zag ook tempels rijzen 
Van velerleien aart, die overal den disch 
Versierden, als bij ons ook nog gebruiklijk is, 
Maar heel wat prachtiger en grooter. - Al de schatten 
Van suikerbakkerswerk, die Neêrland mag bevatten, 
Zijn niet te noemen bij de ontelbre pronksieraân, 
Wier kwistige overvloed den feestdisch mocht belaân. 
Ook 't ander werk dat meê der Goden oog aanschouwde 
Was 't heerlijkst dat nog ooit de knapste kunstnaar bouwde, 
Uit rood en wit coraal, of wat al meer de zee 
Ook ons aan Hollands strand zoo vaak bewondren deê. 

{==148==} {>>pagina-aanduiding<<}

Maar ach! wat zonkt ge weg, o roem van Scheveningen! 
o Huisjens, molentjens en wat van fraaie dingen 
Al meer der kindren hart tot blij verrukken wekt; 
Het minste tempeltjen dat hier den feestdisch dekt, 
Was duizendmaal meer waard dan al de schelptresoren, 
Die in uw winkels 't oog van Neêrlands jeugd bekooren. 
Zoo heerlijk was het al, zoo kunstrijk, zoo vol pracht 
Waar, uit het rijk der zee, den disch meê was bevracht. 
Maar, mocht dien grooten schat in aller lofspraak deelen, 
't Banket en suikerwerk kon meer de goden streelen, 
Dat was niet slechts voor 't oog, maar diende ook voor hun maag, 
En door de lucht der zee was die bij elk weêr graag. 
 
Ook hier vermag geen dicht dat alles af te malen, 
Wat prijkte op 't nagerecht in meer dan duizend schalen 
En schoteltjens. Mijn zang poog slechts het kleinste deel 
Te schetsen, van dat rijk en weêrgaloos tafreel. 
 
De zeven wondren van de wereld - neen - wel negen 
Versierden nu den disch. Aan d' eenen hoek daar stegen 
De trotsche zuilen op, die eeuwen lang de tand 
Van d' alvernielbren tijd, in 't oud Egyptenland 
Trotseeren. - Naar de kunst uit hechten steen gehouwen, 
Scheen iedre Pyramide aan 't oog bij 't eerst aanschouwen; 
Maar 't was gewenscht bedrog, want, zag men 't pronkstuk wel, 
Dan was 't een andre schat en heel dat kostlijk stel, 

{==149==} {>>pagina-aanduiding<<}

Was geen bewaarplaats hier van uitgedroogde lijken, 
Maar mocht met verscher goed dan oude mummies prijken. 
't Was alles taart op taart van de allerpuikste soort, 
Gevuld met al wat ooit de fijnste smaak bekoort, 
In d' uitgezochtsten schat der frissche confituren, 
Nog hedendaags den roem van onze Fransche buren. 
De zuil, die de andere zij verbaasd aanschouwen liet, 
Was mede een wonderstuk; het scheen van bruin graniet 
Gevormd; de toren was 't, die voormaals kenbaar maakte, 
De monden van den Nyl, en waar des nachts op blaakte 
Een helderlichtend vuur: 't heeft aller hart gestreeld; 
Het was een nogât, en het heerelijkste beeld 
Van 't werk, dat Sostratus voor Ptolomeus stichtte. 
Ter plaats waar 't helder vuur de zee in 't rond verlichtte 
Op 't groot origineel, daar brandde hier een vlam, 
Die uit een hart met rum gevuld zijn oorsprong nam. 
Het voetstuk van 't gebouw mocht ook elks aandacht wekken; 
't Was een meringue en toonde op 't schuim, in fraaie trekken 
Uit snippers zaamgevoegd, de namen van de bruid 
En bruîgom. o Hoe snel was naam en al ten buit, 
Niet aan de tand des tijds maar aan der goden tanden; 
En toen het voetstuk was verdeeld door Kronos handen, 
Wees ook de zilvren plaat, waar 't werk op had gestaan, 
d' Onsterfelijken naam des suikerkunstnaars aan. 
Maar 't wonder praalgesticht Diana toegeheiligd 
En voor Herostratus alleen hier maar beveiligd, 

{==150==} {>>pagina-aanduiding<<}

Was heerelijker nog; want, toen men 't kunstig dak, 
Uit chocoladedeeg gegoten, wegnam, stak 
Een onafzienbre schat van tamme en wilde dieren 
Van binnen in 't gebouw. Zij vullen en versieren 
Het ruime voorportaal des tempels; van weêrszij 
Zag men een groote schaar van d' achtbren priestrenrij, 
Gereed om voor Diaan, zoo 't scheen, het vuur te ontsteken. 
't Was hout, noch steen, noch wasch. Neen, spoedig is 't gebleken, 
Dat alles was gevormd uit beter, eedler stof. 
't Was enkel suiker. - Hoe verhief niet elk den lof 
Des bakkers, die elk beeld zoo maakte als waar 't in 't leven! 
Hoe werd den schilder niet verdienden roem gegeven, 
Daar aanzicht en gewaad het hoogste kunsttalent 
Deed blijken; maar nog meer heeft elk de waarde erkend 
Van d'inhoud van elk beeld. Met raadsels en charaden 
En logogryphen was elk mensch en beest volladen, 
't Zij daadlijk leesbaar of en rebus en dat al 
In keur van poëzij; want met het negental 
Der Muzen, had Apol dien schat hier bijgedragen, 
En zeker weken lang reeds voor de bruiloftsdagen, 
Had menig steendrukpers wel nacht en dag gezweet, 
Voor wat het groot genie in beelden lezen deed. 
Hier was Apollo zelf met roem deviesen dichter 
En won den lauwer vast van elken zangbergstichter, 
Wijl hij in keur van taal en allerhande maat 
Meer verzen gaf dan Cats of Vondel lezen laat. 

{==151==} {>>pagina-aanduiding<<}

Ginds mocht weêr 't prachtig graf der Goden oog verrassen, 
Dat eenmaal 't sieraad was van 't oud Halicarnassen, 
Maar waarin dezen dag nu geen Mausolus lag. 
Neen, 't was het heerlijkst ijs dat ooit een bruiloft zag, 
Op velerleie wijs vervaardigd; en den wagen 
Van fijn biscuitdeeg, dien de top van 't werk mocht dragen 
Was vol met punch à la romaine, een heerlijk ijs, 
Dat, krachtig, aller lust weêr wekt naar nieuwe spijs. 
Dat deed de tempel ook, die eens in Elis praalde, 
En waar een Phidias onsterflijke eer in haalde; 
God Jovis beeltnis zag m' er in, maar niet van goud, 
Neen! gantsch uit rumgelei werd hier den god aanschouwd 
Met heel den tempel. Wel mocht reeds een uur te voren, 
Zoo menig schoteltjen der Goden maag bekooren 
Vol van dit krachtig goed, maar 't was toen zoo gezocht, 
Dat men bij elk gerecht het weêr ter tafel brocht, 
Dra was gesticht en beeld dus ook met lust verslonden. 
Het Amsterdamsch stadhuis werd ook op 't feest gevonden, 
Maar heerelijker nog dan 't nu ons oog kan zien. 
Wat schatten mocht het niet aan aller magen biên! 
't Was meê van suiker en gevuld met lekkernijen; 
Men zag aan iedren kant de trotsche zuilenrijen, 
Corinthisch of Romeinsch, of van wat andren naam, 
Uit borstplaat fraai gevormd; de ruiten in elk raam, 
Die deden elk verbaasd het witst candij aanschouwen, 
Dat nog des Amstlaars roem alom mag staande houên. 

{==152==} {>>pagina-aanduiding<<}

Men zag er door en door, wijl midden in 't gesticht 
Een groote gazlamp hing, die, met haar helder licht, 
Het gantsch gebouw doorscheen. De binnen pijlers trokken 
Der gasten aandacht ook, 't was van kapittelstokken 
Een overgroote schat; de blankste raffinaad 
Versierde in elke zaal den schoorsteen, en de plaat, 
Waar men in elke schouw de brandstof op mocht stellen, 
Was hier geen ijzer maar gevormd uit ulevellen, 
Terwijl ook iedre turf en ieder blokjen hout 
Van oversuikerde kaneel hier werd aanschouwd. 
De wapenzaal was vol pistaches met cosakken, 
Die zag men gretig door de jonge Goden pakken; 
Op 't eigenste oogenblik had ieder ze in de hand, 
En op één wenk van Mars werd alles losgebrand; 
Dat gaf een harden knal als van een' achttienponder, 
De feestzaal dreunde er van; maar 't achtste wereldwonder 
Bevatte meerder nog: daar, waar den rijken schat 
Van Amstels bank, voorheen in diepe kelders zat, 
Daar zag men kisten vol met rijders en ducaten 
En ducatonnen; maar, hier niet uit gouden platen 
Of zilver fraai gemunt. - Neen! 't was pain à chanter 
En in een oogenblik was een miljoen of twee 
Verslonden door de Goôn. 'k Zwijg nu van andre stukken, 
Waardoor het godendom zich ook nog voelt verrukken; 
Van d'atlas op het dak, die, met zijn wareldkloot, 
Hier uit frambosendeeg, den mond verfrissching bood. 

{==153==} {>>pagina-aanduiding<<}

En van het dubbeld paar van keizerlijke kronen, 
Die hier van kweegelei zich met haar aadlaars toonen; 
Of 't suikren klokkenspel dat, in zijn lief geluid, 
Het volkslied hooren deéd. Daar weêr mocht heerlijk fruit, 
In schoonen rijpen dosch, zich toonen op de kruinen 
Van Babels muren, in de vorstelijke tuinen, 
Waardoor den grooten naam van een Semiramis 
Nog tot op dezen dag zoo onvergeetlijk is. 
Weêr elders mocht het hof der trotsche Lodewijken, 
Versailles, met de pracht van zijn gebouwen prijken. 
't Was ééne amandeltaart van de allergrootste soort. 
Het kunstwerk van Marly bracht hier geen water voort; 
Neen! wat ook Rennequin in Frankrijk voort deed komen, 
Hier mocht Champagnewijn uit elk fonteinwerk stromen. 
En luid steeg elks gejuich, toen de allereerste straal, 
Al schuimende opwaarts vloog tot aan 't platfond der zaal 
En reegnend nederstortte en menig gast besproeide. 
Maar 't geen der Goden oog meer dan al 't ander boeide, 
Was 't heerlijk kunstwerk, dat vast nimmer weêrga vond 
En midden op den disch voor 't lieve bruidspaar stond; 
't Was 't oude Rhodus met zijn schepenrijke haven 
En groot Colossusbeeld, dat, nu in 't diep begraven 
Der Middelandsche Zee, toen statig opwaarts rees, 
En met zijn rechterhand 't onwrikbaar noorden wees, 
Terwijl zijn linkervuist een fakkel hield besloten, 
Die 's nachts ten baak verstrekte aan Hellas rijke vlooten; 

{==154==} {>>pagina-aanduiding<<}

Twee hoofden braken daar het woeden van den vloed 
Aan elken havenkant; op ieder rustte een voet 
Van 't reuzengroote beeld, dat, tusschen beî zijn beenen, 
Aan 't allergrootste schip den doortocht kon verleenen. 
Te Rhodus was 't van steen, maar hier van marsepein; 
Daar stond het torenhoog, hier was het slechts in 't klein, 
Maar echter grooter dan de grootste van de gasten: 
De havenkom, waarin der schepen riemen plasten, 
Stond uit koraal gevormd hier onder 't reuzenbeeld; 
Maar 't golvend vocht waarin het windjen luchtig speelt, 
Was hier geen ziltig groen der Middelandsche baren, 
Maar echte Cypruswijn bewaard sints lange jaren. 
Een kleine stoomboot voer er staâg in heen en weêr, 
Cupido zat er in en reikte keer op keer 
Het geurig druivensap aan al de dischgezellen. 
 
Al spoedig gaf Apol een sein, om in te stellen 
Den toast ter eer van 't paar, daar hij elk feestgenoot, 
Naar rang van jaren, een' der grootste bekers bood, 
Die vast, met wijn gevuld, geen onzer op zou lichten. 
Toen ving het wenschen aan in proza en gedichten, 
Op allerhanden trant. De groote Oceaan 
Waar vast te klein een kom, zoo 't al er in moest gaan, 
Wat hier zoo menig lied aan zegen kwam voorspellen. 
Daar kwam een berg van heil zich 't paar voor de oogen stellen, 

{==155==} {>>pagina-aanduiding<<}

Waar Chimborazzoos top een molshoop slechts bij scheen. 
Daar was het dundoek van den hemel veel te kleen, 
Om al 't geluk dat hun verwachtte op af te malen; 
Daar dooft hun huwlijkszon ook zelfs de felste stralen 
Van Phebus godlijk licht. Hier toonde een waterval 
Als Niagaraas vloed, wat voor hun stroomen zal 
Is eens de rijke bron van 't echtheil hun ontsloten; 
Ginds werd een oceaan vol zegen uitgegoten; 
Daar baadden ze in een zee vol engelrein genot; 
Hier stonden ze als een rots, wat stormen van het lot 
Hun ook bestookten. - o! wat ooit met kracht van longen 
In zwellend' odenstijl, werd ergens opgezongen; 
Wat beeld, wat woordenpraal, ook pronkte in eenig dicht 
Werd hier aan 't lieve paar, in rijm en maat, gericht. 
 
Zoo was bij 't groote feest de vreugd ten top gerezen; 
Zij was op elks gelaat, in ieders oog te lezen: 
Al wenschend sleet de tijd, terwijl de gulste kout 
Intusschen ook in 't rond de Goden bezig houdt. 
De jonge godenschaar vooral zat druk te praten 
En kreeg te met een wenk om 't voor een poos te laten, 
Wanneer een ouder God zijn dichterlijke taal 
Moest uiten: maar hun wensch was ook naar 't eind van 't maal, 
Wijl men dan dansen zou. De Faunen en Satyren, 
Verlangden 't meer en meer met God Vulcaans Kabyren; 

{==156==} {>>pagina-aanduiding<<}

Die kwamen zelden toch bij 't lieve Nymfental, 
Dat uit rivier en zee en bosch en berg en dal, 
Bij vele honderden hier mocht op 't feest verschijnen. 
De zusterschaar der bruid alleen was vier dozijnen, 
Nog allen ongetrouwd en allen ook nog vrij. 
Helaas! geen God kwam ooit nog vrijend hun op zij; 
En 't was niet vreemd, want heel dat aantal Zeegodinnen 
Had grasgroen hair; 't hong neêr als stijve houten pinnen, 
En vatte nooit geen krul hoe ook gepapillot. 
En ach! in Peleus tijd, was bij geen mensch of God 
Iets anders nog bekend dan eigen hair te dragen; 
Men hoorde van geen pruik of tourtjens ooit gewagen, 
Of zijden krullen of wat meer tot sieraad strekt, 
Als 't geen Natuur ons schenkt te weinig de aandacht wekt. 
Vaak bleven ze ongevraagd bij andre danspartijen, 
Maar hier zou nu den dans toch zeker hun verblijen, 
Want, schoon niet om haar zelfs, maar slechts ter eer der bruid, 
Noodde ieder nu om strijd haar tot een dansjen uit. 
 
In 't eind werd nu na 't maal de tafel afgebroken, 
Gezwind had ieder zich in dansgewaad gestoken, 
Maar eerst zich wêer verfrischt door langs het strand te treên, 
Hoe zeer ook 't licht der maan maar kort op de aarde scheen, 
Want Luna had geen tijd om heden lang te lichten; 
De plicht moest voor 't vermaak van 't bruiloftvieren zwichten, 

{==157==} {>>pagina-aanduiding<<}

En schoon ook de Almanak dien dag zei: Volle maan, 
Zij scheen maar een quartier om toen naar 't bal te gaan, 
Dat spoedig aanging. Een der Tritons nam zijn horen 
En riep, op dat aan elk het klinken mocht in de ooren, 
Als op een spreektrompet de dansfiguren uit. 
't Bal werd geopend door den Bruîgom en de Bruid, 
Niet met een menuet, als wel in later dagen, 
Maar met een vluggen walz. Dat kon aan elk behagen, 
Dat voorbeeld werd gevolgd en op den schellen toon 
Van 't zeetrompetmuzijk vloog heel een schaar van Goôn, 
Al draaiend door de zaal en huppelde en krioelde 
Dooreen, - 't was vreemd te zien hoe 't al in 't ronde woelde; 
Hoe al de Goden, zoo uit hemel, land, als zee 
Aan 't walzen waren. Ja Jupijn zelfs walzte meê. 
Dat gaf nog meerder vreugd bij 't reeds zoo groot genoegen, 
Want anders deed hij 't nooit. - Nu kwam hij dra zich voegen 
Met 't bruidjen boven aan. ‘Colonne!’ roept zijn stem 
Al dondrend, en men voegt zich aanstonds nevens hem, 
En daar steeds meer en meer de Goôn zich bij hem scharen, 
Gaf 't een colonne in 't eind van wel drie honderd paren. 
 
Maar ach! hoe werd de schaar der Goôn op eens ontroerd, 
Voor nog de dans begon door Jovis aangevoerd! 
Hoe zag men niet op eens de vreugd een poos verkeeren 
In bitter twistkrakeel en Eris triomfeeren. 
 

{==158==} {>>pagina-aanduiding<<}

Van heel 't godinnendom had Nereus, haar alleen 
Niet meê genood op 't feest. Hij vreesde en dat met reên, 
Dat zij, een grimmig wijf en praatzieke oude vrijster 
De vreugde hindren zou. Zij was sints lang benijdster 
Van al wat goed en schoon bij andre vrouwen bleek; 
Zij snuffelde alles op, en vast verging geen week, 
Geen dag zelfs, waar ze niet wat kwaads in wist te brouwen; 
Zij was de schandkronijk van al de mans en vrouwen; 
Zij babbelde alles voort of 't waarheid was of niet; 
Zij liet geen mensch met rust; want, was er niets geschiedt 
Dat stof tot schimpen gaf, dan ging ze 't zelfs verzinnen. 
Ze stookte altoos maar kwaad bij Goden en Godinnen, 
En lasterde ieder een en kreeg tot straf daarvan 
Dus nooit een vrijer en veel minder nog een man. 
Dat deed haar schendziek hart dus ook wel 't nijdigst gloeijen, 
Bij ieder paar dat weêr zich door de min liet boeien, 
En ieder huwlijk was een doren in haar oog. 
Ook Nereus wist te goed hoe ze altoos lastrend loog, 
En liet met recht dus haar niet op de bruiloft vragen; 
Maar grimmig zwoer nu 't wijf om vreeslijk op te dagen, 
En deed haar eed gestand en wreekte fel den hoon, 
Haar, zoo ze meent, ten deel op 't feestmaal van de Goôn. 
En hoe ze kon voldoen aan dat zoo helsch verlangen, 
Dat melde nog in 't kort het slot van mijn gezangen. 
 

{==159==} {>>pagina-aanduiding<<}

Daar opent zich op eens de groote feestzaalpoort, 
Maar niemand werd gezien, geen mensch noch God gehoord; 
Een appel maar alleen, uit zuiver goud gegoten, 
Kwam rollen door den rij der blijde feestgenooten. 
En wel met zoo veel kracht, dat, toen hij Jovis hiel 
Maar even raakt, de God bijna in flaauwte viel, 
En 't bruidjen, dat met hem een demi rond moest maken, 
Maar naauwlijks snel genoeg wist uit den weg te raken. 
Verbaasd zag elk in 't rond en scheen van schrik verstomd, 
Want niemand weet van waar die vrucht zoo eensklaps komt; 
De Tritons zwegen stil, geen muzikanten speelden, 
De feestzaal scheen een poos een tent vol wassenbeelden; 
Maar zachter rolt de vrucht en op het blinkend goud 
Werd nu in diamant een woord of wat aanschouwt. 
Nog bleven allen stil en stonden 't aan te gapen; 
Maar eindlijk waagt Mercuur den appel op te rapen; 
Want waar van diamant, of goud, of wat waardij 
't Ook was, maar iets verscheen, was hij steeds de eerste er bij. 
Hij heft de vrucht om hoog en weegt die op zijn handen, 
De vreugd blinkt uit zijn oog, hij raakt aan 't watertanden, 
En schoon er nergens ook een keur op werd aanschouwt, 
Erkent zijn kennersoog 't voor echt ducatengoud. 
Hij keurt de steenen ook, en, met een lachend wezen 
Roept hij nu luidkeels uit: ‘Hoor wat de vrucht doet lezen, 
In diamanten schrift: 'k ben voor de schoonste vrouw.’ 
Hoe dreunt nu niet op eens door 't ruime feestgebouw, 

{==160==} {>>pagina-aanduiding<<}

De kreet: ‘Geef hier, geef hier!’ uit heel wat lieve monden 
Van Dames, die in 't rond om 't minlijk bruidjen stonden; 
Zij zelfs slechts sprak geen woord, maar wel haar zusterschaar; 
Het achtenveertigtal met blinkend grasgroen hair, 
Dat schreeuwde 't gillend uit. Jupijn, die, als hij wilde 
Een stem had als een klok, verdoofde al ras en stilde 
Het luide roepen om het kostelijke fruit, 
‘Wie nog maar kikken durft,’ dus dondert zijn geluid: 
‘Die krijgt het zeker niet.’ - Nu zwijgen ze eensklaps allen 
En 't werd zoo stil, dat men een speld kon hooren vallen. 
‘Na 't einde van het feest dan zij de twist beslecht,’ 
Zoo sprak hij: ‘tot zoo lang zij 't fruit ter zij' gelegd; 
Nu weêr den dans hervat en vrolijk rond gesprongen; 
Op morgen zal een knaap, een lieve herdersjongen 
Met onbedorven hart, bij landliên opgevoed, 
Beslissen wie van u den appel hebben moet.’ 
 
Een ander dichter zong wat toen de schoone vrouwen, 
Waar 't knaapj' uit kiezen moest hem dorsten voor te houên, 
En wie den appel kreeg; ik zwijg er daarom van, 
Daar wie dat weten wil het elders lezen kan. 
 
Verschrikklijk was de vlam uit dezen twist gesproten, 
Zij blaakte heel wat steên en vastgebouwde sloten; 
En woedend was de strijd en vreeslijk al het leed, 
Dat voortkwam uit de vrucht, die Eris binnen smeet. 

{==161==} {>>pagina-aanduiding<<}

En hoe een kamp ontstond van meer dan negen jaren, 
Daar meldt Homerus van in zijn vergoodde blâren, 
Helaas! Achilles zelf, vrouw Thetis huwlijksspruit, 
Werd door die gouden vrucht, nog jong, aan 't graf ten buit. 
 
Zoo haatlijk is 't bestaan van lasterzieke vrouwen; 
Zoo vreeslijk is het kwaad dat twistharpijen brouwen; 
Zoo schrikklijk wordt altoos in 't eind een huis verdeeld, 
Waar 't goud of 't schoon, alleen of saam de hoofdrol speelt. 
Gelukkig ziet men thands niet meer die gouden bollen! 
Maar neen, al kwam ook nog zoo'n gouden appel rollen, 
Geen Nederlandsche vrouw zou dan zoo ijdel zijn 
Als 't oud Godinnendom, - geen enkle maagd riep: ‘mijn!’ 
Maar las men: ‘door de deugd zij d' appel weggedragen.’ 
Dan kon wel menig vrouw met recht dat kleinood vragen, 
Want wat door schoonheid of door kunst blink in waardij, 
De deugd heerscht bovenal bij Neêrlands vrouwenrij. 





{==162==} {>>pagina-aanduiding<<}

De wijze wetgever.


De Keizer van het vooglenrijk, 
Wilde eens een onmiskenbaar blijk 
Van zijn onkreukbre zucht voor deugd en orde geven, 
En, in een allerstrengst placaat, 
Beval hij daarom, dat voortaan elk onderzaat, 
Met eene, met niet meer dan eene vrouw zou leven, 
En wie 't bevel, dat hij dus gaf, 
Ooit overtrad, dien trof een straf, 
Die, wel te recht, mocht vreeslijk heeten: 
Want door den Keizer werd hij levend opgegeten. 
't Was wel een wreede wet voorwaar! 
Maar 't was een Autokraat, de Keizer Adelaar, 
Hij had geen grondwet of geen staten; 
Geen Charter of geen Parlement, 
Was bij 't gevleugeld volk bekend, 
De Vorst deed wat hij wou en liet wat hij wou laten; 
Zijn wil slechts deed de wet bestaan, 
Die zeker nooit waar doorgegaan, 
Had hij die doen bediscussiëeren 
Door Deputés of Pairs of andre vrije Heeren. 

{==163==} {>>pagina-aanduiding<<}

Wat ware er dan niet menig woord, 
Vol diepen vrijheidszin, gehoord; 
Hoe had, met opgestoken veêren, 
Dan niet zoo menig redenaar, 
Het zij uit eigen brein of met gekochte reden 
De wreede en booze wet bestreden, 
En uitgeschreeuwd: ‘hier wordt het heiligst recht vertreden, 
Het vaderland is in gevaar.’ 
Nu hoorde men slechts hier en daar, 
Een halfgesmoorde klacht; men mocht in stilte morren, 
Of piepen, kraaien, kwaken, knorren, 
Of storten in 't geheim een' bittren tranenvloed; 
In 't openbaar zweeg elk, want ieder wist te goed, 
Dat als de Vorst zich hooren doet, 
Men steeds gehoorzaam volgen moet, 
En dat wie zich weêrstrevig toonde, 
In plaats van 't eigen nest, dra 's Keizers maag bewoonde; 
Dat adel, rang, noch schat verschoonde; 
Dat niets, met één woord, niets, hem voor de straf behoed. 
 
Een echter wilde toch probeeren, 
Of hij, althands voor zich, het bitter kwaad kon keeren. 
Het was een fiere haan, geteeld uit Engelsch bloed 
En die zich als de hunt van 't vooglendom zag eeren. 
‘o Helderziende majesteit!’ 
Dus stroomt de reden van zijn lippen: 

{==164==} {>>pagina-aanduiding<<}

‘Wat hebt ge een droevig lot bereid, 
Aan mij en mijn getrouwe kippen; 
Heb medelijden met ons lot. 
Waartoe voor ons dat vreemd gebod? 
't Is licht heel wijs en goed voor andren van uw kinderen; 
Ja, 't zal in heel uw rijk licht niemand anders hinderen 
Dan ons, wier wel verkregen recht, 
Het zij met eerbied, Vorst! maar toch met ernst gezegd, 
Gij toch wel mocht in waarde houên. 
Geen wangedrag kleefde ooit ons aan; 
Nooit is door ons nog iets gedaan, 
Dat gij met weêrzin moest aanschouwen. 
Klaagde ooit wel een van mijne vrouwen, 
Ik heb er negen, Vorst! dat zij niet door haar trouwen 
Het allergrootst geluk geniet? 
En waar, in heel uw rijksgebied, 
Is 't dat men meerder eendracht ziet, 
Dan onder mijn geliefde wijven? 
Nooit hoort men haar te samen kijven; 
Zij leven altoos eensgezind, 
Daar ieder me even trouw bemint. 
Geen jaloezij beheerscht haar zinnen; 
Want allen weten dat mijn hart, 
Haar trouw in vreugd is en in smart, 
En elk van 't negental steeds even teêr blijft minnen. 
Al zijn ze ook iedren dag op straat, 

{==165==} {>>pagina-aanduiding<<}

Nooit spreken zij van iemand kwaad; 
Nooit toonen ze iemand norsche blikken; 
En, waar ik ook met haar verschijn', 
Zij kunnen overal het beeld der oodmoed zijn; 
Men ziet haar kalm, en stil, en needrig, graantjens pikken; 
Slechts als zij water binnen slikken, 
Dan steken zij het hoofd omhoog. 
Is niet in ieder kippen oog, 
Is niet op aller hennen wezen, 
Den adel der natuur te lezen, 
Den eedlen trek voor 't goede en schoon, 
Wel waard een heerelijker loon, 
Dan immer nog ons deel mocht wezen? 
En toch wordt nu aan ons geslacht, 
Het bitterst noodlot toegedacht! 
Zijn hoendren dan bij u nog minder, 
Dan 't booze volk van Mahomet? 
Maak, Vorst! exceptie op uw wet, 
Voor ons, voor ons althands. Zij geeft wellicht geen hinder, 
'k Herhaal 't nog eens; o Vorst! waar 't andre vogels geldt; 
Ze is goed in 't algemeen, dat wil ik graag erkennen; 
Maar wij, ge erkent dat ook, wij hanen en wij hennen, 
Wij dienen in ons recht hersteld. 
Verhoor, verhoor dan mijne bede, 
Bewaar bij hun geluk het vreedzaam hoendrental 
Dat eeuwig uwen lof dan luidkeels kraaien zal. 

{==166==} {>>pagina-aanduiding<<}

Hergeef aan ons gemoed den vrede. 
'k Ben zeker, als gij eenmaal zaagt 
Hoe trouw, en braaf, en stil, zich iedre kip gedraagt, 
Die ik tot vrouw heb uitverkoren, 
Gij zoudt de harmonie niet storen, 
Waarvan thands iedereen met hoogen lof gewaagt.’ 
 
Hier zweeg de fiere Brit. - Zij, die den Vorst omgaven, 
Bewonderden den moed, die uit het haanoog blonk, 
En die hij door een taal dorst staven, 
Zoo als aan 't hof nog nooit in iemands ooren klonk. 
Ja, zelfs de Koning der Wouwouwen, 
De aartsvijand van den haan en heel de hoendrenteelt, 
Moest, met hoe wreed een hart bedeeld, 
Met eerbied toch den haan aanschouwen. 
Ook in des Keizers oog blonk ras een eedle traan; 
Hij scheen geroerd door zulk een spreken; 
Vergramd toen haanneef kwam, scheen nu zijn wrok geweken, 
Die fiere mannentaal kon de Aadlaar niet weêrstaan. 
‘Ik wil,’ dus sprak hij: ‘met u gaan; 
Ik wil met eigen oog aanschouwen, 
Het huislijk heil van uwe vrouwen; 
Haar zielen harmonij, dat deel van iedre hen; 
Kom, leid mij naar uw kippenren, 
Ontsluit uw harem voor ons vorstlijk mededogen.’ 
Door zielenwellust opgetogen, 

{==167==} {>>pagina-aanduiding<<}

Gaat nu, met rassen tred, de haan 
Den heelen hofstoet voor; - komt bij zijn woning aan, 
En kraait; het kippendom komt ijlings aangevlogen; 
Nog nooit door zijn geluid bedrogen, 
Vermoedt reeds iedre hen wat blij bericht hij bracht; 
Nu roept hij luid uit al zijn macht: 
‘Daar zijn ze, o Vorst! nu alle negen.’ 
Maar naauw heeft haar de Vorst in zijn bereik gekregen, 
Of hij verslindt er eensklaps acht. 
 
Benaauwd, bekommerd, en verlegen 
Staat nu de droeve haan met ééne kip alleen, 
En geeft zijn boezem lucht in snikkend klaaggeween: 
‘Helaas! helaas! ik had er negen; 
Helaas! nu rest er mij maar één!’ 
Maar de Aadlaar sprak: ‘o, staak dat klagen, 
‘Uw lot verdient gij wel te recht, 
‘Wijl gij voor u alleen dorst om een voorrecht vragen, 
‘Dat zonder onderscheid aan allen werd ontzegd. 
Vergeet de les, u thands gegeven, 
‘Tot aan uw levensend toch niet: 
Hij moet met recht in onspoed leven, 
Die, slechts door eigenbaat gedreven, 
Niet ook op 't heil van andren ziet.’ 





{==168==} {>>pagina-aanduiding<<}

De gepaarde ezels.


‘Schikt, Ezels! schikt u twee aan twee, 
En gaat ordentlijk met mij meê.’ 
Dus sprak de meester tot de knapen, 
Die dom hem stonden aan te gapen, 
Toen men uit de ochtendkerk weêr naar de school zou gaan. 
De lieve jeugd schikt zich aan paren; 
Een echter bleef alleen nog staan, 
Dewijl er negen jongens waren. 
Hij sprak: ‘kom, meester! gaan wij ook nu naast elkaar, 
Dan gaan wij allen paar aan paar.’ 




De goede voorzorg.


Fop was op 't land; zijn vrouw kwam ijlings vliegende aan, 
En riep, dat zij hun huis in volle vlam zag staan. 
‘Wat maakt dat?’ zegt hij: ‘Wijf! zwijg met uw mal gereutel; 
'k Heb immers hier den voordeursleutel.’ 





{==169==} {>>pagina-aanduiding<<}

Jupiter en Europa.


Ik mocht wel meer van God Jupijn, 
Een vrolijk liedjen zingen: 
En hoe hij vaak een plaag kon zijn, 
Van arme stervelingen. 
Hoe hij met vreugde, bovenal 
Bracht menigmaal in ongeval, 
Ook zelfs de liefste vrouwen; 
En steeds met loos gevlei bedroog, 
Wie minnend hem in de armen vloog, 
En op zijn woord dorst bouwen. 
 

{==170==} {>>pagina-aanduiding<<}

Hij had alreeds zoo menig maagd, 
Doen om zijne ontrouw schrijen, 
Dat ieder, wie hem ook behaagt, 
Een schrik heeft voor zijn vrijen. 
Wou hij een blaauwtjen dus ontgaan, 
Dan moest hij menig klucht bestaan, 
En menig list verzinnen; 
Want, waar hij aankwam als Jupijn, 
Wou niemand meer zijn liefjen zijn: 
Hij vond slechts smaad voor minnen. 
 
Hij nam wel alle list te baat, 
Daar hij zich knap maskeerdè; 
Dan was hij herder, dan soldaat, 
Dan dichter, dan geleerde. 
Maar hoe hij ook zijn strikken lei, 
Men kende aldra zijn loos gevlei, 
En liet hem hooploos zwerven. 
En hoe hij zweert, hij trouw bemint, 
Geen hartjen was tot hem gezind; 
Geen vrouw kon hij verwerven. 
 

{==171==} {>>pagina-aanduiding<<}

Dat deed hem treuren nachten lang, 
En weenen gantsche dagen: 
Geen spijs, geen dans, geen spel, geen zang, 
Kon aan zijn geest behagen. 
‘Neen! zulk een bitter zielverdriet, 
Verduur ik waarlijk langer niet; 
Zoo kan het niet meer blijven. 
Ik wil,’ dus riep in 't eind Jupijn: 
‘Een vrouw, al zou 't de booste zijn, 
‘Van al de booze wijven. 
 
Hij nam dus nu op nieuw weêr les 
In allerhande streken, 
En dorst toen na een maand vijf, zes, 
Gerust in zee te steken. 
Men zegt dat hij, om vast te gaan, 
Toen Doctor Faust heeft nagedaan; 
Maar 'k moet dien laster keeren; 
Want, hoe de duivel knap moog' zijn, 
Hij kon voorzeker van Jupijn 
Noch zelf wel streken leeren. 
 

{==172==} {>>pagina-aanduiding<<}

Hoor toe maar. Eens omstreeks half tien 
Zijn bedsteê uitgekropen, 
Stiet hij, om goed in 't rond te zien, 
Zijn kamervenster open. 
Daar zag hij heen naar alle kant, 
En eindlijk aan 't Feniciesch strand, 
Een aantal jonge maagden, 
En eene er bij in feestgewaad, 
Wier helder oog en lief gelaat, 
Hem bovenal behaagden. 
 
Daar had, in 't midden van het duin, 
De dochter van den koning, 
Een allerliefste bloementuin 
En fraaie zomerwoning. 
Europa, dus was 's meisjens naam, 
Bond daar een aantal ruikers saam, 
Om disch en wand te sieren; 
Want haar Papa zou juist dien dag, 
Die tevens haar weêr jarig zag, 
Zijn zilvren bruiloft vieren. 
 

{==173==} {>>pagina-aanduiding<<}

En met haar plukten ijvrig meê, 
Een aantal hofjonkvrouwen, 
Of stonden 't welig grazend vee 
In 't vruchtbaar duin te aanschouwen. 
Men zag er menig dartlend ros, 
Met lam en schaap en koe en os, 
De malsche grasscheut kaauwen. 
Dat zag Jupijn en eensklaps stond 
Hem voor den geest een nieuwe vond, 
Om 't meisjen te vergaauwen. 
 
Daar stond in eens met vreemden zwier, 
Wien moest het niet verbazen, 
Een zwartgekuifde witte stier, 
Bij 't oovrig vee te grazen. 
Hij danste als 't ware door het duin; 
Dan was hij op de hoogste kruin, 
Dan eensklaps weêr beneden; 
En, als een haasjen, vlug ter been, 
Wierd zelfs geen bloemetjen, hoe kleen, 
Vertrappeld door zijn schreden. 
 

{==174==} {>>pagina-aanduiding<<}

Dan ging hij, met een fieren stap, 
Langs 't open venster henen; 
Dan knielde hij, heel vlug en knap, 
Op beî zijn voorste beenen. 
Dan rolden hem zoo lief en teêr, 
De gitzwarte oogjens heen en weêr, 
Dan kwispelde zijn staartjen; 
Dan rolde hij, met zoet gebrom, 
Zich door het duinveld om en om, 
Gelijk het vlugste paardjen. 
 
En spoedig was de gantsche schaar 
Der dames in verrukking, 
En staakte om 's beestjens vreemd gebaar, 
Geheel de bloemenplukking. 
Want, ‘ziet toch,’ riep Europa: ‘ziet, 
Dat zag ik heel mijn leven niet, 
Bij koeien of bij stieren; 
Wat weet dat beestjen mooi te staan, 
Te springen en ten dans te gaan: 
Wat heeft het goê manieren!’ 
 

{==175==} {>>pagina-aanduiding<<}

‘Licht is hij uit de kermistent 
Gekomen van van Aken; 
Of mooglijk is het een present, 
Dat mij Papa wil maken.’ 
‘Ja,’ riepen de andren: ‘zoo zal 't zijn; 
‘Hij heeft het zeker bij Blondijn, 
Zoo keurig doen dresseeren; 
‘Want die kan vast wel even goed 
Als hij het aan de paarden doet, 
Aan stieren kunsten leeren.’ 
 
Nu maakte men, met grooten spoed, 
Het hek van 't buiten open, 
En haastig kwam de juffrenstoet 
Het duinveld ingeloopen. 
Europa spoedde zich wel 't meest; 
Zij achtte toch het lieve beest 
Als haar te zijn geschonken: 
En ook, zoo dra zij buiten was, 
Lei 't beestjen zich bedaard in 't gras, 
En scheen haar toe te lonken. 
 

{==176==} {>>pagina-aanduiding<<}

En allen kwamen nader bij, 
Om 't lieve dier te streelen; 
't Was wit als sneeuw en zacht als zij'; 
Een beestjen om te stelen. 
Europa gaf 't verblijd een zoen, 
En sprak: ‘'k wou 't nog wel zesmaal doen, 
Wat is het lief en aardig.’ 
En iedre jonkvrouw volgde haar, 
En zei: ‘zoo'n kunstig dier voorwaar, 
Is wel die hulde waardig.’ 
 
Nu gaan zij ras een frissche krans 
Van 't puik der bloemen vlechten, 
En om zijn horens, rijk van glans, 
En hals en schoften hechten. 
Dan dansen ze om hem heen en weêr, 
Dan zetten zij in 't rond zich neêr, 
Om met het dier te spelen, 
Dat, mak en lief, gelijk een lam, 
't Meest als Europa nader kwam, 
Zich kussen liet en streelen. 
 

{==177==} {>>pagina-aanduiding<<}

‘Ach,’ sprak ze: ‘wat is 't beestjen zoet! 
Wie hoeft zoo'n dier te vreezen? 
‘'t Zou vast, geloof ik, ook wel goed 
Om op te zitten wezen. 
Zoo'n wandelende canapé 
Ging overal dan makklijk meê; 
Wie kan 't onraadzaam heeten?’ 
‘Geen stervling,’ sprak de stoet, en vlug 
Was ook Europa op den rug 
Van 't beestjen neêrgezeten. 
 
En naauwlijks slingert nu de maagd, 
Haar arm om d'eenen horen, 
Of 't beestjen merkt ook wie hij draagt; 
Het schudt met kop en ooren; 
Al rijzend danst het met zijn last; 
Het meisjen klemt zich stevig vast; 
Nu rept hij snel zijn beenen, 
En vliegt met zijn verschrikte vracht, 
En ondanks aller luide klacht, 
Pijlsnel nu strandwaarts henen. 
 

{==178==} {>>pagina-aanduiding<<}

Ach! was het nu maar bij het strand, 
En hij daar staan gebleven, 
Dan waar den vorst zijn eenig pand 
Al spoedig weêrgegeven. 
Maar neen: het beest springt even rad, 
Met 't lieve meisjen in het nat, 
En zwemt nu door de baren, 
Zoo snel, dat zelfs de vlugste boot, 
Wat stoomtuig haar ook voorwaarts stoot, 
Vergeefs het na kwam varen. 
 
Dra was hij nu aan de overzij', 
Op Kretaas witte stranden, 
En daar weêr Jupiter, krijgt hij 
Van 't meisjen hart en handen. 
Zie daar u 't vreemde feit verteld; - 
Sints mocht men, als 't geschiedboek meldt, 
Wel zulke streken weeren; 
Maar daar de stieren, als Jupijn, 
Voorheen, thands niet meer schakers zijn, 
Zijn 't nu de jonge Heeren. 





{==179==} {>>pagina-aanduiding<<}

Perkament en papier.


Onlangs, in diep gepeins verloren, 
Zat ik, des avonds laat, in 't stille schrijfvertrek, 
Toen eensklaps aan mijn zij zich een vrij luid gesprek, 
Met hevigheid gevoerd, deed hooren. 
Verwonderd zag ik op; 'k was in 't vertrek alleen; 
De deur was dicht op 't slot; geen mensch kon binnentreên; 
En, vrienden lief! aan spoken, 
Die, zoo men zegt, door 't sleutelgat gekropen, 
Ons soms bezoeken, g'loof ik niet. 
En toch, 't was naast mijn zij', dat men zich hooren liet. 
't Was vreemd en menigeen waar zeker weggeloopen; 
Ik niet, 'k bleef luistren en al ras, 
Vond ik wat mijn gezelschap was. 
Gij raadde 't nooit, wou ik 't u niet vertellen, 
Ter zaak dus. - Bij een aantal vellen 
Papier, lag ook een perkamenten blad, 
En twistte, wie den voorrang had, 
Met een van zijn papieren buren. 
‘Gij,’ sprak het: ‘gij veracht papier, 
Wat doet gij in mijn bijzijn hier? 

{==180==} {>>pagina-aanduiding<<}

Moet dat mijn hooge rang, mijn oude stam verduren, 
Dat ik, hoogaadlijk perkament, 
Alom, niet dan met roem, bekend, 
Mij hier’... ‘Hou op,’ dus stuit het vel papier zijn reden: 
‘Hou op! ook ik ben niet van heden 
‘Of gister; ook mijn stam is oud, 
‘Ja, telt veel honderden van jaren 
‘Nog meer dan d' uwen; reeds Egypten zag mijn blâren, 
‘Vóór Pergamus nog was gebouwd; 
‘En had de Koning niet mijn' uitvoer gaan bezwaren, 
‘Met hooge rechten, nooit had gij het licht aanschouwd. 
‘Gij waart mijn Surrogaat, gelijk de bietekroten, 
Dat van het suikerriet; maar, wat spil ik den tijd 
‘Om u, die zoo veel jonger zijt, 
Te wijzen op den stam waar ik uit ben ontsproten? 
Ik moet het zeggen, hoe 't u spijt! 
Hier geldt geen oudheid slechts of roem van voorgeslachten, 
Maar eigen waarde.’... ‘Hoe! de mijne alleen is te achten;’ 
Dus spreekt nu 't Perkament: ‘'k Ben stevig en het staal 
‘Tot mes of schaar gesmeed, doorsnijd alleen mijn leden, 
‘Maar gij, gij zwicht reeds voor de sneden, 
Van 't botste houten mes, - mij zelv' kan menigmaal 
‘Men daartoe reeds met vrucht besteden. 
Ook tegen de allersterkste hand 
Des mans ben ik somtijds bestand, 
Terwijl het zwakste kind u makklijk scheurt aan stukken: 

{==181==} {>>pagina-aanduiding<<}

Ten prooi aan alle kindernukken, 
Wordt gij geknipt, geprikt, geplooid, 
Verscheurd, gevouwen en versneden; 
Versnipperd op den grond verstrooid; 
't Minste ademtochtjen reeds verspreidt alom uw leden. 
Maar ik, waar strek ik ooit ten spel? 
Ik, waardig nageslacht van 't edel dierenvel. 
Gij, nietig bastaartkind van de aarde! 
Wat stoft gij nu op eigen waarde? 
Ja, waart ge nog wat ge eenmaal waart, 
Dan mocht gij op Egypten roemen; 
Papyrus als uw' stamheer noemen; 
Maar nu! hoe zijt ge nu van d' ouden stam ontaart! 
Uit oude lorren, weggesmeten, 
En van een vuilnishoop door schooiers weggekaapt, 
En tot niets anders nut, wordt gij nu saamgeraapt; 
Neen, zwakke lorrentelg, dat mag geen waarde heeten.’ 
‘'k Geef alles toe,’ hervat zijn buurman: ‘wat, verblind 
Door hechter lichaamsbouw, gij aanvoert, beestenkind! 
'k Laat u die waarde graag behouen; 
Ze is eedler, die waar ik op roemen mag: 
Wat schatten zie ik mij vertrouwen! 
Ik voer de wijsheid rond bij mannen en bij vrouwen 
En kindren. - Waar is thands de dag, 
Waar op men niet met diep ontzag, 
Mij hier als Bijbel, daar als schoolboek mag aanschouwen. 

{==182==} {>>pagina-aanduiding<<}

Voorheen, 
Toen geen zoo helder licht de wetenschap bescheen, 
Toen mocht ook gij wel letters dragen; 
Maar slechts een enkeld mensch kon van uw' lof gewagen: 
Want waar was uw verblijf? de duistre kloostercel, 
De dichtgesloten kast, bevatte uw bladen wel, 
Maar wie, wie las er in, dan schaars en moeilijk tevens? 
En zeldzaam waart ge nog daarbij. 
Maar ik, als had ik duizend levens, 
Ben thands alom verspreid en nergens mist men mij, 
Want de aarde is overstroomd als met een zee van boeken. 
U zal schier niemand thands meer zoeken, 
Dan om tot uiterlijk sieraad 
Voor mij somtijds te dienen.’ ‘Dat gewaad,’ 
Dus spreekt weêr 't Perkament: ‘strekt niet aan mij ten smaad; 
Ik doe daardoor uw aanzien rijzen. 
Hoe menig zoo voortreflijk boek, 
Waar lang versmeten in een' hoek, 
Of zag tot scheurpapier of erger zich verwijzen, 
Hield niet een perkamenten band, 
Het, duurzaam, jaren lang in stand. 
Hoe zoudt gij in uw eigen pakjen, 
Verkreukbaar schepsel! Zeg, hoe net en stevig 't zij, 
Toch duren, kwam geen andre hulp er bij? 
Wat school- wat vragen-boek, wat nietig almanakjen, 
Verkrijgt door mij niet meer waardij? 

{==183==} {>>pagina-aanduiding<<}

't Is waar, die goede tijd is ook al weggevlogen, 
Toen alles schier mijn kleed had aangetogen, 
En 't lelieblank gewaad de boeken hield omvat. 
Die eenvoud is voorbij; nu schijnen 
De meeste boeken Arlekijnen, 
Zoo kakelbont is hun kleedij beklad. 
En ik, maar daar in juist mag ik mijn roem ook stellen, 
Ben minder algemeen begroet: 
Maar wat ik thands ook mag verzellen, 
Is zeker meestal niet dan goed.’ 
‘Zwijg snoever! 't Zijn niet meer de kleêren,’ 
Zegt nu 't Papier: ‘waarom men thands een mensch zal eeren, 
Want alles is gelijk en zoo de boeken ook. 
Dien ijdlen roem vervliegt in rook; 
Maar d' inhoud, die men mij ziet dragen, 
Die zonder mij niet zou bestaan, 
Dien zal alleen de kenner vragen, 
Gij of een ander kleed gaat hem in 't minst niet aan. 
Ja, 'k moet het u nog eens herhalen, 
Ik voer de wijsheid rond in allerhande talen; 
Ik breng ze duizendmaal in 't licht: 
Wat dichter zou zijn puikgedicht, 
Wat wijsgeer zijn verlichte reden, 
Wat reiziger zijn verre schreden, 
Zoo wijd en zijd alom doen kennen zonder mij? 
Ik ben hun' besten vriend; ik mag den schat bewaren, 

{==184==} {>>pagina-aanduiding<<}

Die zij met noeste vlijt vergâren: 
Was ik hun niet altoos nabij, 
Hoe menig avontuur werd dan al ras vergeten. 
Hoe menig stelsel niet geweten; 
Hoe arm waar niet de poëzij. 
Wat waren ze allen, 'k vraag het nogmaals, zonder mij?’ 
‘Die roem zij de uwe,’ laat nu 't Perkament zich hooren: 
‘Maar wat al schande er bij is ook aan u beschoren! 
Of meent ge, gij! die zoo gedwee 
Aan allen deelt uw hulpe meê, 
Dat niets dan goed u mag bedekken? 
Waant gij alleen tot hulp te strekken 
Aan hem, die niets dan lof verwerft? 
Ook andren dient gij en bederft 
Zoo wetenschap en kunst; - wat heir van prulpoëten 
Bestaat, alleen wijl gij bestaat. 
Hoe menig schrijver werd vergeten 
En kreeg zoo 't billijkst loon, was ik hem slechts ten baat. 
Eene enkle rol zou dan maar weinig aandacht wekken. 
Nu doet gij meerder kwaad dan goed. 
En toch, wat is het lot dat u wel 't meeste ontmoet? 
Waar vindt ge uw broeders? Spreek? In kostbre boekvertrekken, 
In fraaie zalen maar alleen? 
Neen snoever! neen; 
Ook elders kunt gij hun ontdekken. 
Ga alle winkels in - hoe prachtig of gemeen, 

{==185==} {>>pagina-aanduiding<<}

Op rijke havens of in de armlijkste achterstraten: 
Gij vindt er hun alom in allerlei formaten, 
Tot allerlei gebruik versneden of verplakt. 
Hoe dikwijls ziet gij hun verward bij een gepakt, 
Naauw de aandacht waard' van iemands oogen, 
Versmeten in een hoek, dan op een schaal gewogen, 
Daar de inhoud niet, maar wel de zwaarte alleen bepaald, 
Wat voor uw broedren wordt betaald. 
't Is dikwijls veel wanneer, na luttel levensjaren, 
Het volgedrukte blad 
Nog de eigen waarde mocht bewaren, 
Die 't eens als wit papier bezat. 
Maar ik, ik zie mij steeds met noeste vlijt vergâren; 
Wat wordt om mij niet soms een schat 
Besteed, wat inhoud ik bevat, 
Wat wondre hanenpoot ik moeilijk geef te lezen; 
Dat schrikt niet af, neen, meer word ik daarom geprezen. 
Wat stof der oudheid op mij kleeft, 
Daar is een glans die mij omzweeft, 
Daar is een heilig waas uit vroegere geslachten, 
Dat mij steeds dierbrer maakt en hooger mij doet achten; 
Dat mij steeds meerder iedren dag 
Met nieuwe en grooter vlijt doet zoeken. 
Maar gij, al waart gij niet tot boeken 
Gedrukt, schoon m' in den rang van manuscript u zag, 
Nooit had gij nog den prijs waar ik op roemen mag. 

{==186==} {>>pagina-aanduiding<<}

Ik heb den vorstenrang, gij, dien van boerenvlegels; 
Gij, wat voor waarde ooit in u stak, 
Prijkt slechts met ouwels of met lak; 
Maar ik, ik prijk somtijds tot zelfs met gouden zegels; 
Zoo hoog verheft ge u nooit, wat schat 
Gij ook, veracht papier, bevat. 
En waar, waar ziet gij toch zoo dikwijls u bewaren? 
Men rijgt u aan een snoer, somtijds van 't grofste garen; 
Men bindt u vast aan een of hangt u aan een strop, 
Gelijk de snoodste booswicht, op. 
Wordt gij dan daar met stof omgeven, 
Dan rukt men snel u van den wand 
En slaat u met een forsche hand; 
Maar ik word zachtjens afgewreven; 
Men vreest voor mij de kleinste breuk, 
De flaauwste smet, de minste kreuk. 
Gij, veelal moet ge staan wanneer ge niet moet hangen; 
Maar ik, ik deel in hooger eer; 
Steeds met de meeste zorg zie ik me altijd ontfangen, 
Ik lig altoos gemaklijk neêr. 
Maar 't is nog alles niet; hoe wordt na weinig weken, 
Niet ieder pak, of wat aan snoeren zit, doorkeken, 
En wat is dan uw droevig lot? 
Gij moogt u nog gelukkig noemen, 
Als ge u tot fidibus ziet doemen, 
Of tot een vette papillot.’ 

{==187==} {>>pagina-aanduiding<<}

Dus liet het Perkament zich hooren; 
Maar, hoe vernederd door die taal, 
't Verbolgen blad papier kon toch zijn spijt niet smoren, 
En vaart weêr schamper uit: ‘Smaal, trotsche pronker! smaal 
Op wat men mij somtijds doet lijden. 
Ziet ge u altoos van leed bevrijden? 
Huist gij dan altoos in een rijkversierde zaal? 
Al dient gij nooit tot vorm van krullen, 
Ziet men u daarom steeds als pauselijke bullen, 
Als vorstlijke diplomata? 
Neen, waar somtijds uw waarde ook in besta, 
Tot lager kring moet ge ook al dalen. 
En woudt ge dan op mij nog smalen? 
Gij, wien ook 't wreedste lot zoo dikwerf wordt beschikt. 
Wordt ge ook niet duizendmaal geprikt, 
Of soms tot berstens toe geslagen? 
't Is waar, geen peperhuis wordt ooit uit u gemaakt, 
Geen zakj' uit u gevormd; dat lot moet ik verdragen, 
Maar hebt gij dan altoos slechts stille vreugd gesmaakt? 
Deed u de smart dan nimmer klagen? 
Wanneer met ruwe hand uw leden, uitgestrekt 
En, als voorheen een dief ter pijnbank, uitgerekt, 
Doorslagen worden met een talloos tal van gaten, 
Heeft dan uwe afkomst nog dat schandlijk lot gestuit? 
Wat wordt ge dan? - een zeef! - niets mag uw rang dan baten, 
Dan zijt gij minder nog dan ik; doorluchte guit! 

{==188==} {>>pagina-aanduiding<<}

Maar, dat is 't niet alleen; ach! bleef het maar bij zeven; 
Wordt nog een erger lot niet ook aan u gegeven? 
Wordt niet op hout of op metaal, 
Gij uitgespannen menigmaal? 
Hoe smaakt u dan den dans der houten trommelstokken? 
Dan voelt gij ook de forsche hand, 
Die, schoon de middagzon u brandt, 
Of u de regen heeft doortrokken, 
Toch telkens meer u slaat en feller steeds u spant. 
En hielden maar de schelle klanken, 
Door slagen uit uw huid gewekt, 
De vreugd bij ieder opgewekt; 
Waart gij maar tambourijn, dan mochten we u nog danken. 
Maar neen; als oorlogstrom spoort gij de strijders aan; 
Men hoort u tot den aanval slaan; 
Gij doet hun hakken, steken, schieten; 
Gij doet hun op de maat elkanders bloed vergieten. 
Maar ik, met al dat leed begaan, 
En gruwend van de krijgsbedrijven, 
Zie aan mijn' zachter' aart, mijn teêr gemoed voldaan, 
Als ik op mij in rust het vreêverbond voel schrijven.’ 
‘Wat, vrede en rust? Verwaande vent!’ 
Spreekt nu op nieuw het Perkament: 
‘Wat pocht gij op een schim nog nooit door u herboren? 
Neen, om de vrede en rust te storen, 
Daar voor zijt gij alom bekend. 

{==189==} {>>pagina-aanduiding<<}

Zeg, dor en uitgebleekt geraamte! 
Werdt ge als ge blozen kondt, niet bloedig rood van schaamte, 
Wijl gij zoo snood de rust verbant, 
En echter mij nog zoo durft honen? 
Zijt gij niet juist een stokebrand 
Als gij, gevouwen tot patronen, 
Het buskruid hebt tot ingewand? 
Dan wordt gij ook gescheurd, gebeten, en gestoten, 
In een gepropt, geblakerd of verbrand. 
Wat wordt er dan door u genoten? 
Is dat dan ook een lust? maar ja, dat is zij vast; 
't Is juist een zaak voor u gepast, 
Voor u, verachte! die een pest der aard kunt wezen. 
Laat gij niet allen alles lezen? 
Voert gij niet sedert uw bestaan 
Het doodlijkst gif in alle hoeken? 
Moet ieder niet uw aanzijn vloeken, 
En zien met wellust mij steeds aan?’ 
Hij zweeg en ook 't papier liet zich niet daadlijk hooren, 
Maar hijgde, bleek van spijt, naar lucht. 
En ik, voor erger kwaad beducht, 
Bracht hun toen ver van een om 't kijven dus te storen, 
En dacht: hoe menig aardsch gekijf 
Heeft als dit twistgesprek ook nietmetal om 't lijf. 





{==190==} {>>pagina-aanduiding<<}

Huwlijks-liedjen.

Wijze: Wien Neêrlandsch bloed in d' adren vloeit.


Wien zuiver 't bloed door de aadren vloeit, 
Van lagen wellust vrij, 
Wiens hart voor liefde en huwlijk gloeit, 
Verheff' den zang als wij: 
Hij stell' met ons, vereend van zin 
In 't hartig maatgeluid, 
Het welgemeende feestlied in, 
Voor Bruidegom en Bruid. 
 
Kupido, op zijn rozenthroon, 
Door al wat leeft vereerd, 
Houdt gunstig ook naar onzen toon 
Het heilig oor gekeerd. 
Hij geeft ook vast, na 't dichtrenkoor, 
Wier feesttoon hooger klom, 
Ons rond en hartig lied gehoor 
Voor Bruid en Bruidegom. 
 

{==191==} {>>pagina-aanduiding<<}

Stort uit dan, Vrienden, eens van zin, 
Dien overdierbren kreet: 
Hij telt gewis een deugd te min, 
Die liefde en echt vergeet; 
Hij gloeit voor mensch en broeder niet, 
Die thands zijn' wensch niet uit, 
Of koel blijft bij het hartig lied 
Voor Bruidegom en Bruid. 
 
Ons klopt het hart, ons zwelt het bloed, 
Bij 't rijzen van dien toon; 
Geen ander' klinkt ons vol gemoed 
Ons kloppend hart zoo schoon: 
Hier smelt het eerst, het dienst belang 
Van waar men samenkom, 
Tot een gevoel in d' eigen' zang 
Voor Bruid en Bruidegom. 
 
Bescherm, Kupied! bewaak den grond 
Waarop het Bruidspaar gaat; 
De plek waar hunne wieg op stond 
Waar nu hunne echtkoets staat. 
Wij smeeken van uw trouwe hand, 
o Dierbre Godenspruit! 
Bescherming voor den huwlijksband 
Van Bruidegom en Bruid. 
 

{==192==} {>>pagina-aanduiding<<}

Bescherm, Kupied! hun huwlijksthroon, 
Op reine trouw gebouwd, 
En blinke altoos hun huwlijkskroon 
Nog meer door deugd dan goud. 
Steun iedren stap door hun gedaan 
In Hymens heiligdom, 
En schenk uw heil op al de paân 
Van Bruid en Bruidegom. 
 
Van hier, van hier, wat wenschen voedt 
Voor dezen dag alleen: 
In ons gevoel blinkt nog een goed 
Door nacht van jaren heen. 
Als eens het nu gelukkig paar, 
Omringd door menig spruit, 
Weêr, na nog vijf en twintig jaar, 
Zal Bruîgom zijn en Bruid. 
 
Dring' luid, van uit ons feestgedruisch, 
Die beê uwe ooren in: 
Bewaar, Kupied! bewaar hun huis 
En heel hun huisgezin. 
En zij op 't zilvren feest den zang 
Hun even wellekom: 
Bewaar, Kupied! nog jaren lang 
De Bruid en Bruidegom. 






