
   
        
           
               Raymond de schrijnwerker
               A.L.G.  Bosboom-Toussaint
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Raymond de schrijnwerker van A.L.G.  Bosboom-Toussaint uit 1880.
               
               
                   
                       
                   
               
           
           
           
               bosb002raym01_01
               DBNL-TEI 1
               
                   2015 dbnl
               
           
           
               
           
           
               
                   
                   eigen exemplaar dbnl 
               
               A.L.G.  Bosboom-Toussaint, Raymond de schrijnwerker. G.L. Funke, Amsterdam 1880
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Raymond de schrijnwerker
               A.L.G.  Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Raymond de schrijnwerker
               A.L.G.  Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2015-10-14
               
                   FR
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: A.L.G. Bosboom-Toussaint, Raymond de schrijnwerker. G.L. Funke, Amsterdam 1880
 
Zie: https://www.dbnl.org/tekst/bosb002raym01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==I==} {>>pagina-aanduiding<<}

RAYMOND DE SCHRIJNWERKER

{==II==} {>>pagina-aanduiding<<}


{==III==} {>>pagina-aanduiding<<}

RAYMOND DE SCHRIJNWERKER
NOVELLE IN GESPREKKEN
DOOR
A.L.G. BOSBOOM-TOUSSAINT
PREMIE
VAN
HET NIEUWS VAN DEN DAG. JAARGANG 1880
AMSTERDAM, - G.L. FUNKE
1880

{==IV==} {>>pagina-aanduiding<<}

Stoomdrukkerij van Roeloffzen & Hubner, Amsterdam.




{==V==} {>>pagina-aanduiding<<}

HAREN VRIEND


Mr. G. VAN TIENHOVEN


TOEGEWIJD


DE SCHRIJFSTER

{==VI==} {>>pagina-aanduiding<<}



{==VII==} {>>pagina-aanduiding<<}

Personen.


De Markies De Mercoeur, edelman van den ouden stempel, in de zestig jaar.

La Broche, zijn kamerdienaar, zelfde leeftijd als zijn meester.

Burggraaf Lionel de Mercoeur, zijn neef, in de dertig jaar.

Raymond, een jonge schrijnwerker.

De heer Benoit, Notaris te Meudon, zaakwaarnemer van den Markies.

De Ridder Louis de Valbrun.

Lucien Brécourt, dagbladschrijver.

Germain, kamerdienaar van den Graaf De Mercoeur.

Freule Gabrielle d'Arques, nicht van den Markies.

Denise Darbois, boerevrouw.

Jufvrouw Duvivier, weduwe van leeftijd.

Sophie, hare dochter.

Charles, haar zoon.

De heer Gervaux, fabriekant.

Mevrouw De Lancry, eene jonge weduwe.

Een Juweliersbediende.

Een Winkelbediende.

Lakeijen op het kasteel.



{==VIII==} {>>pagina-aanduiding<<}

	VERDEELING.	
		Blz.
voorspel		1
	EERSTE GEDEELTE.	
vader en zoon		43
	TWEEDE GEDEELTE.	
de pleegmoeder en naar gezin		73
	DERDE GEDEELTE.	
op het kasteel de mercoeur. de neef en de nicht		131
	VIERDE GEDEELTE.	
strijd		177
	VIJFDE GEDEELTE.	
de laatste worsteling en hare uitkomst		245
	ZESDE GEDEELTE.	
de zoon des huizes		299


Het Voorspel en het Eerste Gedeelte der handeling valt voor op het kasteel de Mercoeur, gelegen tusschen Moudon en Parijs; in 't begin van de herstelling der Bourbons, 1814.


Het tweede gedeelte te Parijs in een burgerhuis van de straat St. Denis.


Voorts weer op het kasteel op verschillende tijdpunten.




{==1==} {>>pagina-aanduiding<<}

Voorspel


Eene ruime zaal in het kasteel de Mercoeur uit den tijd van Lodewijk XIV en geheel ingerigt naar den smaak van dat tijdvak, maar de sporen dragende van verwoesting en verval. Een porte-brisée op den achtergrond, eene deur links, waarvoor eene portière hangt van moderne wollen stof, een andere deur regts, gesloten. Op den voorgrond vier hooge kruisramen met kleine ruiten in vergulde roeden.


De zachtgroene damasten gordijnen, die er voorhangen, hebben scheuren en gaten, welke grillige lichtspelingen veroorzaken.


Het is een heldere voormiddag in het laatst van Mei.


la broche, 
(geheel in 't zwart met oudmodischen rok, korte broek, zijden kousen en schoenen met gespen, grijze staartpruik, en nog frisch gelaat, ondanks de rimpels op het voorhoofd en de ietwat gebogen houding.) 




raymond, 
(eenvoudige burgerkleeding van het nieuwe tijdperk, (geen werkpak) kloeke gestalte, hoog voorhoofd, door blond krullend haar ten deele bedekt, schrandere gelaatstrekken, helder blauwe oogen, houding en manieren los en vrij, zonder plompheid.) 




la broche, 
(nadat hij Raymond in de zaal heeft binnengeleid door de porte-brisée, schuift de gordijnen wijd open, terwijl hij tot Raymond zegt: 
Ziehier nu de familiezaal, die weêr in orde moet gebragt worden.... Mijnheer.... meester - hoe wilt gij dat ik u noemen zal?



{==2==} {>>pagina-aanduiding<<}



raymond. 
Noem mij Raymond, dat's kort en goed. Het heerschap komt mij niet toe - burger zegt men niet meer, en uw meester ben ik niet. Ik werk zelf voor mijn brood en stel daar mijne eer in; voel mij dusdoende vrij en onafhankelijk - en 't overige komt er niet op aan.




la broche 
(met een ligt schouderophalen.) 
Ook goed! ik voor mij hecht er aan Monsieur La Broche genoemd te worden, daar heeft een kamerdienaar van goeden huize regt op, die weet wat zijn meester, die weet wat hem zelven toekomt en dat onderscheidt hem van de lakeijen.




raymond 
(die intusschen de zaal heeft rondgezien.) 
Het komt mij voor Mr. La Broche, dat hier heel wat te doen valt - de zaal is in deerlijken staat. De behangsels zien er uit of men ze met geweld van de wanden heeft willen scheuren - waar ze nu in flarden zijn blijven hangen. Het kostbare beeldhouwwerk dat de vakken omlijst is jammerlijk geschonden, ook de geschilderde lambriseringen zien er uit of er met bijlen in gehakt is. (Naar boven kijkende) Zelfs de dessus de portes en de paneelen der deuren zijn erg beschadigd....




la broche. 
Dat danken wij aan die canailles van Jacobijnen, maar Goddank, hun rijk is nu uit - en de vraag is maar alles weer te vernieuwen en te herstellen in denzelfden trant. - Ziet gij er kans voor?




raymond. 
Wel zeker! De firma Duvivier, waarvoor ik optreed als meesterknecht, bepaalt zich niet tot eene schrijnwerkerszaak - wij zijn ook behangers en vergulders, wij leveren spiegels en ornamenten van allerlei aard, wij ondernemen alle restauraties die tot ons vak behooren, en wij hebben altijd de meeste voldoening gehad van de zijde der families, die ons hun vertrouwen schonken.




la broche 
(ter zijde.) 
Die jongen praat waarachtig of hij de rentmeester ware van een adellijk grondbezitter, en 't is maar een meesterknecht van een schrijnwerker. (Overluid.) Nu Sinjeur Raymond, gij kunt

{==3==} {>>pagina-aanduiding<<}
hier een staaltje geven van uwe bekwaamheid en goeden smaak. Al de meubelen moeten vernieuwd worden, wij hebben deze oude sopha, de tafel en een armstoel maar laten staan om het model aan te geven waarnaar het geheele ameublement moet vervaardigd worden; zou dat bleekgroen damast nog te krijgen zijn in hetzelfde patroon?




raymond. 
Dat is niet waarschijnlijk, het is geheel verouderd en in onbruik geraakt, wij werkten in den laatsten tijd meestal in den style empire....




la broche 
(verschrikt het gebaar makende of hij hem den mond wil sluiten). 
Zwijg toch, onvoorzichtige! dat onzalige woord mag hier niet uitgesproken worden.




raymond 
(glimlagchend). 
Hoe nu! niet eene waar het gebruikt wordt als kunstterm?




la broche. 
Om niets ter wereld. De Markies kan het woord niet verdragen.




raymond. 
Maar als ik toch wil duidelijk maken....




la broche. 
Zeg dan ten minste: in den stijl van den Overweldiger.




raymond 
(even het hoofd schuddend). 
De vraag voor ons is nu maar hoe we hetzelfde patroon krijgen, de fabriekanten leveren in den regel slechts wat de heerschende smaak voorschrijft, maar toch als de Markies het verlangt....




la broche 
(hoog en forsch). 
Men zegt mijnheer de Markies.




raymond 
(met zeker ongeduld). 
Als Uw heer de Markies het verlangt, kan men het patroon op bestelling laten namaken, het is wel de moeite waard, want er kan toch niets meer gebruikt worden van de oude stof (met iets als weemoed in 't rond ziende). 't Is erbarmelijk zooals ze hier huis gehouden hebben; geen enkel vak is verschoond gebleven.



{==4==} {>>pagina-aanduiding<<}



la broche. 
Ja! die helsche onverlaten, dat sans-culotten gebroed, die geuzen van Jacobijnen hebben zich hier in volle kracht getoond bij 't plunderen en 't blakeren van het kasteel - ze hebben zelfs de familieportretten niet gespaard! Zie toch! zonder eenigen eerbied voor die doorluchtige afbeeldsels, hebben ze wangen en neuzen doorgesneden en de oogen uitgestoken!




raymond. 
Ja mijn goede mr. La Broche, wat zal men zeggen? Waar ze de originelen onder de guillotine bragten, is het niet vreemd dat ze zonder verschooning waren voor de portretten!




la broche 
(wantrouwend, met zekere heftigheid.) 
Dat zult gij dan toch niet prijzen?




raymond. 
Ik! zeker niet, ik kan het alleen beklagen zoo er door die blinde partijwoede, die onzinnige vernielzucht zoovele kostbare kunstwerken zijn geschonden (hij keert zich naar den wand en gaat langzaam voort, den blik naar de portretten gerigt; op eens blijft hij staan, slaat de hand aan 't voorhoofd en spreekt halfluid) Zonderling!....




la broche 
(naar hem toe gaande). 
Kent Gij ook bij geval een schilder, die in staat zou zijn om ze weer op te knappen?




raymond 
(blijft in gedachten verdiept op een der portretten staren, en geeft geen antwoord.) 




la broche 
(voortsprekende). 
Ik weet wel, het zou aan mij zijn om zoo iemand op te sporen, daar de Markies, mijn meester, mij heeft opgedragen voor deze zaak te zorgen - maar wij zijn nog zóo kort geleden in Frankrijk terug, ik ben zoo goed als vreemdeling geworden in Parijs en ik zou niet weten tot wien mij te wenden - gij zijt zeker met dat slag van lieden bekend?




raymond, 
(uit zijne gepeinzen opgeschrikt, zich omkeereude.) 
Welk slag van lieden bedoelt gij?




la broche. 
Schilders, kunstenaars, de een of ander, die in staat is de familieportretten weer in behoorlijken staat te brengen.



{==5==} {>>pagina-aanduiding<<}



raymond. 
Wees gerust: daar is wel iemand voor te vinden, laat dat maar aan mij over.




la broche. 
Maar.... ze moeten er niet mee talmen, want ik heb wel eens gehoord, dat die verfkladders, onder voorwendsel van kunst, gruwelijk luijeren, en daar de portretten bij de zaal hooren.... terwijl Mijnheer de Markies verlangt, dat alles spoedig in orde zal zijn.




raymond. 
Spoedig! Wat noemt gij spoedig? Als men de restauratie onderneemt van zulk eene zaal, moet men wat tijd voor zich hebben. Er zal toch wel geene groote haast bij zijn?




la broche 
(de handen in een slaande van ergernis.) 
Geene haast! Hij denkt dat er geen haast bij is. Parbleu! mijn waarde Raymond, dat zal men u wel anders leeren. Ga maar eens even na: de Markies, mijn meester, laat de familiezaal in orde brengen, geheel in dezelfde manier waarin zij zich bevond, toen zijn Hooggeboren Heer Grootvader, de Hertog de Mercoeur, trouwde, juist omdat er sinds dien tijd ook de bruiloft gevierd is van zijn Hooggeboren Heer Vader, de Markies de Mercoeur, en die van den tegenwoordigen Markies, mijn Meester, met de Baronnesse d'Arques zaliger, omdat Mijnheer de Markies verlangt, dat er nu ook de bruidspartij zal gehouden worden van zijne nicht Freule Gabrielle d'Arques met zijn neef Mijnheer de Burggraaf de Mercoeur - en - de jonge lieden zijn reeds verloofd - binnen de zes weken moeten ze getrouwd zijn, opdat de Burggraaf zijne jonge gemalin ten hove zal kunnen voorstellen bij het eerste cour, dat onze geëerbiedigde Koning Lodewijk XVIII in de Tuileriën zal houden!




raymond. 
Als er zoo'n haast is bij dat huwelijk, moet uw Heer de Markies zijn inval opgeven, om in deze zaal bruiloft te houden, want.... het kan mee, het kan tegen vallen; maar er gaan ongeveer drie à vier maanden mee heen, eer alles hier zijn eisch heeft.



{==6==} {>>pagina-aanduiding<<}



la broche 
(met een grijnslach van ergernis.) 
Zijt gij dol, man! drie à vier maanden, en daar zou dat huwelijk naar wachten, of de Markies opgeven wat hij voorgenomen heeft! Ik zie wel dat gij mijn meester niet kent! Maar hij is zoo edelmoedig als onverzettelijk! Doe dus uw uiterste best, gij behoeft geen kosten te ontzien. De Markies de Mercoeur behoort gelukkig niet tot die uitgeweken edellieden, die in den vreemde armzalig hebben moeten leven, om nu geheel berooid in Frankrijk terug te keeren, in afwachting, dat hun vergoeding zal worden toegekend voor het verlorene! Mijnheer de Markies is de eenige erfgenaam geworden van de hertogin de Mercoeur, zijne hooggeboren tante, die even voor de revolutie met een Oostenrijkschen prins is gehuwd, en in 1810 overleden, schatten heeft nagelaten. Mijn meester heeft niet behoeven te wachten tot de koning de teruggave der door de republikeinen gestolen goederen heeft gedecreteerd. Hij heeft kort en goed zijn zaakwaarnemer nog uit Engeland last gegeven om het kasteel de Mercoeur tot elken prijs los te breken uit de onwaardige handen waarin het gevallen was. En de oude fournisseur d'armée van den tiran, voorziende, dat het op het laatst liep met de Bonapartistische comedie - greep met beide handen het schitterend voorstel aan, en maakte zich uit de voeten. Gij begrijpt dus het ongeduld van den Markies, om het verblijf zijner doorluchtige voorouderen weêr in vollen luister hersteld te zien, en zijn vast voornemen om het eerste heugelijke feest plegtiglijk in de hernieuwde familiezaal te doen vieren.




raymond. 
Ja! dat verlangen kan ik mij zeer goed voorstellen, en ik zal doen wat in mijne magt staat om het te bevredigen, maar men kan het onmogelijke niet vergen, al plagt Napoleon te zeggen, dat dit woord geen fransch is - zelf moest hij tot zijne schade ondervinden, dat er aan menschelijk vermogen grenzen zijn gesteld, en ook waar het den arbeid geldt moet men dit erkennen.




la broche. 
Zes weken! Anderhalve maand is een heele tijd. Gij kunt wel klaar komen als gij maar wilt, laat uw volk dag en nacht door werken!



{==7==} {>>pagina-aanduiding<<}



raymond. 
Dag en nacht door werken! Gij hebt goed spreken, Mr. La Broche, maar - dat gaat niet aan. Mag men dat van lieden vergen, die waarlijk aan hun korte rusturen al niet te veel hebben? Ik zeg niet, dat de lieden onwillig zouden zijn, als zij er goed voor betaald werden, - maar bij ons laten we niet werken tot men er bij neêrvalt. Daarbij... gij weet dat zoo niet, mijn goede Mr. La Broche - maar - er moet zooveel voorafgaan eer het aan den eigenlijken handenarbeid toe komt. Die stijl, die nu geheel in onbruik is geraakt, weêr in volle juistheid terug te geven, - dat eischt onderzoek - overleg - daarmee komt men op het gebied van kennis en kunst - en dat alles kost nadenken, en - tijd, want dat kan men zoo maar niet in een vorm gieten, dat is geen fabriekwerk in éen woord. Daar moet ik voor opkomen - ik - allereerst, en al zou ik mijne nachtrust er voor over hebben, ik wil mij wel inspannen maar niet overspannen, allerminst mij overhaasten, want ik wil eer van mijn werk hebben.




la broche. 
Niet overhaasten! Een mooi geval! - maar ik heb u immers gezegd, dat de Markies spoed verlangt; ik ben zelfs zoo ver gegaan van u reden te geven voor dat verlangen - en nog komt gij mij met praatjes aan, die bij mij niets afdoen - daar de Markies, mijn meester, nadrukkelijk heeft bevolen....




raymond 
(hem met ergernis in de rede vallend.) 
Bevelen! bevelen! Uw meester is mijn meester niet en ik laat mij zoo maar niet bevelen. Wij zijn Goddank niet meer in het tijdperk van het leenregt, toen de groote Heeren om een luim te bevredigen hunne vazallen als mijnslaven konden voortdrijven met zweep- of stokslagen, naar verkiezing; dat verouderd stelsel heeft uitgediend, oude man! (Tot zich zelve half luid en zonder La Broche aan te zien.) Daar is me nu God betert de heele revolutie over heen gegaan, duizende slagtoffers gevallen en Frankrijk van den hoogsten roem - tot de diepste vernedering gezonken, en toch komen die oude onverzettelijken met dezelfde eischen en denzelfden waan, of er niets gebeurd ware en niets veranderd; of alles op hun wenk zou moeten draven, als voorheen! Beeld u dat niet in, mijn goede monsieur La Broche,

{==8==} {>>pagina-aanduiding<<}
want het zal geducht tegenvallen. Ik en mijne kameraden zijn vrije lieden, die niet zullen luijeren als er te werken valt, maar wij willen niet gecommandeerd worden, niet opgejaagd als wild bij een drijfjacht. Als men dat voornemen heeft geef ik het op, dan moet uw meester zijne bestelling maar aan eene andere firma opdragen, al zou ik er op durven zweren dat niemand die beter en vaardiger ten uitvoer zal leggen dan wij.




la broche. 
Br.! wat een driftkop, wat een rebellische republikein, mogelijk wel een van de koningsmoorders - men kan de hand niet uitsteken of men stuit er op een.




raymond 
(met ironie). 
Dat ik er een van zijn zou is ligt uit te rekenen, ik zal zoo ongeveer vijf of zes jaar oud zijn geweest toen men den rampzaligen Lodewijk XVI deed boeten voor de zonden en geweldenarijen zijner voorzaten, voor de dwaasheid en de ongeschiktheid zijner omgeving.




la broche 
(zich de ooren stoppende). 
Zwijg, vermetele! zwijg toch met zulke taal in dit huis, in deze zaal! de haren rijzen mij te berge van ergernis!




raymond. 
Dat is mijne schuld niet, wek mijne ergernis dan ook niet door uwe belagchelijke verdenking. Gij weet niets van mij, niets van mijn verleden, niets van mijne zienswijze en om een enkel vrij woord durft gij mij veroordeelen.




la broche. 
Iemand van uwe soort kan niet voelen wat het zegt voor een oud en getrouw dienaar van goeden huize zoo.... republikeinsch zal ik het maar noemen, te hooren spreken over den koningmartelaar en zijne getrouwen, als zijn meester een van die hovelingen is geweest....




raymond. 
De dienaren van goeden huize behoorden het voorbeeld te volgen van hunne meesters en van koning Lodewijk XVIII zelf, die het verleden trachten te vergeten en hun best doen om zich te schikken naar den tijdgeest.




la broche. 
De tijdgeest, dat is de geest van den duivel! meen niet dat

{==9==} {>>pagina-aanduiding<<}
iemand van de onzen, ik bedoel van 't echt adellijk bloed, zich daar ooit naar zullen voegen. Zijne Majesteit onze geëerbiedigde koning ja! die kan nu wel niet anders... voor 't oogenblik... maar 't zal niet van langen duur zijn.




raymond 
(het hoofd schuddend.) 
Met die onderstelling doet gij den regeerenden koning vrij grooter onregt dan ik het den doode deed. Die gezindheid, die naar verraad en meineed zweemt, mag men niet onderstellen bij een vorst, want de minste burger die een eerlijk man is - zou zich schamen beloften te doen, met het voornemen om ze later niet te houden.




la broche. 
Och kom! lieden van uwe soort hebben van zulke zaken het regte verstand niet, vorsten en edellieden behoeven zich niet te laten meten met denzelfden maatstaf dien de burgerluî onder elkaâr toepassen. En ik verzeker u dat de Markies....




raymond 
(hem in de rede vallende.) 
Ik vraag u niet naar de denkwijze van uw meester, laten wij ons niet ophouden met praatjes, wij verstaan elkaâr toch niet, en als er haast is bij het werk heb ik hier wat anders te doen. Laat mij hier alleen, anders kan ik niet, zonder afleiding of stoornis, de maat nemen van de vakken, en mijne berekeningen maken....




la broche. 
Hebt gij daarbij geene hulp noodig?




raymond. 
Voor 't oogenblik niet, en zoo ik iemand noodig heb zal ik mijn jongmaatje roepen, die met mij mee gekomen is.




la broche. 
Heel goed (heengaande spreekt hij met het hoofd schuddend half luid). En zulk slag van volk moet men nog geld laten verdienen!




raymond 
(alleen, terwijl hij zijn duimstok en notitieboekje te voorschijn haalt.) 
Een onuitstaanbaar soort, dat knechtsvolk van goeden huize! zoo als ze zich noemen. Al den overmoed en het wanbegrip van de meesters, en de kleinzieligheid en bekrompenheid van den dienstbare nog daarenboven. Ik heb er altijd nog meer last van dan van de groote heeren zelf, als ik in zulke

{==10==} {>>pagina-aanduiding<<}
huizen te doen heb (even nadenkend.) En toch, er zit goeds in dien oude trouw aan zijn meester, al is het ook maar hondentrouw, die niet redeneert, maar die voor zijns Heeren eer en gezag staat, en aanbast wie hij verdenkt die te kort te doen, en eerlijk zeker ook, trots elke verzoeking. Kon men zoo vast vertrouwen op onze werklieden, maar helaas! al worden ze niet verdrukt, niet te kort gedaan, al gaat men met hen om als makkers, als vrienden, daar is geene zekerheid, daar is geene trouw - als ze morgen meer kunnen krijgen bij een ander laten ze onze werkplaats in den steek. Daar zijn er onder, ja! waar men op rekenen kan, maar toch, het zijn de uitzonderingen. (Het hoofd schuddend; met melancholie) Waar gaan we heen, de adel is niet veranderd, het volk is niet verbeterd, het staat alleen vaster op zijn regten, zònder ernstig te vragen naar de pligten die zij opleggen, - en dat alles na zulke schokken en schuddingen, die beide gereinigd en verbroederd tot elkaêr hadden moeten brengen - daar moet toch eens eene betere toekomst aanbreken, de menschheid moet vooruit gaan, maar.... ik ben niet hier om te mijmeren (in 't rond ziende) acht vakken alle gelijk wat de breedte betreft, ik heb er maar van één de maat te nemen, dan ben ik daarmeê klaar. (hij doet zooals hij zegt en noteert zijne bevinding in zijn zakboekje) Drommels! ik moet rekening houden met de smalle vakken tusschen de hooge kruisramen in. (Hij gaat daarop toe, en gebruikt zijn duimstok om de breedte op te nemen; onwillekeurig ziet hij naar buiten en blijft staan, getroffen en met starenden blik.) Zonderling! het was mij bij het binnentreden of ik die zaal meer had gezien! en nu weêr dat uitzigt! och kom! niets dan inbeelding: een heerweg, een rivier en 
boschgezigt - ziet men immers zoo ongeveer van uit elk kasteel hier in den omtrek, wat heeft dat voor mij te beteekenen - (zich over 't voorhoofd strijkende) luister, Raymond, je mag toch geen suffer, geen droomer worden, wien iets voor oogen zweeft dat hij overal meent weêr te zien - laat me liever de hoogte opnemen - dat is mijn werk (naar boven ziende) - maar - 't is niet te bereiken met den duimstok - ik zou dien La Broche moeten vragen om een trap, maar wacht! ik kan mij wel redden - (de sopha betastend) - dat meubel is

{==11==} {>>pagina-aanduiding<<}
niet elastiek en nog stevig genoeg om mijn wigt te dragen, alleen.... wat stoffig - monsieur La Broche schijnt geen order te hebben om die ontredderde zaal schoon te houden! nu dat doet er niet toe (hij trekt zijn jas uit en vertoont zich in zijn vest en hemdsmouwen, die niet van fijn linnen maar helder wit zijn). Kom, oudje! bewijs mij eens een dienst, (hij trekt de sopha naar den muur, aan de zijde waar de familieportretten hangen, klimt er op en staat nu vlak tegenover een der laatsten; kennelijk getroffen blijft hij daarop staren, vergeet zijn duimstok te gebruiken en verzinkt in een gepeins, dat hij afbreekt om uit te roepen) - dat is al heel vreemd - (hij klimt van de sopha af en gaat er op zitten, voortmijmerend en halfluid sprekend):
Wat overkomt mij toch, dat ik telkens iets meen te herkennen, en toch, het is geene inbeelding? Ondanks die schrammen over het portret treft mij die gelijkenis, zooals de zaal mij reeds hij het binnenkomen trof, als iets dat ik meer gezien heb. Dat geschilderde, rijk vergulde plafond met die amortjes en die afhangende guirlandes komen mij voor als oude kennissen, die ik weerzie na lange jaren scheidens. Ben ik in de war, speelt de fantasie mij parten, dat ik van daag door alles wat mij te voren komt herinnerd word aan dat verre verleden, dat voor mij in zulke dichte nevelen is gehuld, die toch soms op eens door eene onvoorziene aanleiding optrekken - en die mij dat verleden voortoovert, zoo helder en levendig of ik het weer voor mij zag. (Hij schudt het hoofd en staat op in zekere drift). Dwaasheid dat alles, ik ben Jeanne d'Arc niet, om vizioenen te hebben - weg daar mee - ik heb hier mijn werk te doen, laat varen die droomerijen, Raymond! tracht naar het meesterschap in uw vak, wees een dankbaar zoon voor uwe goede pleegmoeder, een steun voor haar jongeren zoon, en laat uw hoofd niet draaijen, omdat de eene poederpruik op de andere gelijkt, een roodfluweelen hofcostuum, een wit satijnen vest met goudborduursels - kanten lubben en jabots - men ziet ze immers altijd als men de galerijen in de kabinetten der ci-devants binnentreedt - de ci-devants - die nu weêr optreden als de Heeren en Meesters van het tegenwoordige - misschien toch

{==12==} {>>pagina-aanduiding<<}
nog maar weêr voor 't oogenblik - (weêr luid en los) mijnenthalve! als zij het er naar maken, mits men de guillotine er buiten laat. Br.! daar heb ik nog ál te klare, nog ál te afgrijselijke herinneringen aan; die woeste horden met die roode mutsen en die pieken! - die karren, wier akelig gedreun mij nòg door de ooren trilt - en daarin die bleeke slagtoffers, met akelig verwrongen gelaatstrekken - en die vrouw - met de gebonden armen en het kort afgesneden haar, die kreet dien zij slaakte - en die mij tot in 't harte trof en onvergetelijk blijft - weg! in Godsnaam weg van mij! Wat brengt er mij toch toe om dit alles weêr te herdenken? (Hij loopt met snellen ongeregeld, en stap door de zaal) - ik ga Philippeau roepen; als de knaap bij mij is, zal het wel weêr overgaan. (Hij loopt naar de porte brisée op den achtergrond; eer hij die bereikt heeft komt Gabrielle te voorschijn, uit een kabinet ter linkerzijde, waarvoor de portière hangt die zij opengeschoven heeft - zij blijft staan en spreekt halfluid.)




gabrielle. 
Nu wil ik toch zien wie die kloeke werkman is, die zich zoo flink tegen La Broche heeft geweerd! (Terwijl zij de portière laat vallen en vooruit treedt, heeft Raymond, zich omgekeerd en staat vòor haar, wat verrast gaat hij ter zijde, en schiet in haast weêr zijn jas aan.)




gabrielle. 
Verschoon mij, mijnheer Raymond, ik wil u niet storen, maar..... ik val wat nieuwsgierig..... ik wenschte uwe kennis te maken.




raymond 
(antwoordt alleen met eene ligte buiging). 




gabrielle 
naar de portière wijzende. 
Ik zat in mijn boudoir te borduren, ik hoorde u binnenkomen met La Broche. Ik heb niet opzettelijk geluisterd naar uwe woordenwisseling met den kamerdienaar.... maar toch.... ik heb alles verstaan.




raymond 
(koeltjes.) 
Wat ik met den bediende van den Markies te verhandelen had, behoeft voor niemand hier in huis een geheim te wezen. Wel zou ik mij eenigzius anders hebben uitgedrukt zoo ik had kunnen raden, dat ik zulk eene toehoorderes had.



{==13==} {>>pagina-aanduiding<<}



gabrielle. 
Dan is het heel goed, dat gij dit niet hebt geweten. Ik vooral heb belang bij het vraagstuk of deze zaal op den bestemden tijd gereed zal zijn, want ik ben Gabrielle d'Arques, de nicht van den Markies.




raymond 
(glimlagchend.) 
Dus de verloofde, wier huwelijksverbintenis niet kan doorgaan, tenzij dat de bruiloftszaal in orde is.... Wees gerust, Freule, ik zal het mogelijke - ja zelfs het onmogelijke beproeven - om den door mij aangegeven termijn nog te bekorten. Het ligt niet in mijn aard mij te laten voortdrijven door een kamerdienaar, zelfs niet door.... zijn meester; maar om het geluk eener jonge dame te bespoedigen, zal ik ik mij getroosten, wat ik la Broche niet wilde toezeggen: Ik zal mijzelf en mijne makkers rust noch duur gunnen, eer wij aan de bestelling van den Markies de Mercoeur hebben voldaan.




gabrielle. 
Ik wil niet dat gij u zoo overspannen zult, Mijnheer Raymond, ik kwam juist zeggen, dat er volstrekt geen haast bij is....




raymond. 
Dus heeft La Broche mij wat willen wijsmaken, en staat de markies niet zoo stijf op zijn stuk als hij voorgeeft?




gabrielle. 
La Broche heeft u de waarheid gezegd, de markies is onverzettelijk als hij zich iets heeft voorgenomen.




raymond 
(met een tintje van ironie). 
En toch komt de Freule mij waarschuwen, dat er volstrekt geene haast is bij de voltooijing der bruiloftszaal; gelukkige bruidegom!




gabrielle 
(wat gekrenkt.) 
Minder te beklagen dan gij u dat mogelijk voorstelt, daar de vrouw, die voor hem bestemd is, zich niet in den blinde voor het leven wil verbonden zien, zonder te weten of zij haren echtgenoot zou kunnen achten en.... liefhebben; en nu moet gij weten, dat ik den neef, met wien ik verloofd ben, nog maar éens heb gezien, en wel bij de verloving.



{==14==} {>>pagina-aanduiding<<}



raymond 
(eenigzins spotachtig.) 
De eerste blik heeft dus niet voor het leven beslist, zooals het gaat in de romans?




gabrielle 
(snel.) 
Die gij leest, maar waar gij u blijkkaar niet door laat verschalken.
Het komt mij voor, mijnheer Raymond, dat gij voor iemand van uw beroep....




raymond. 
Mijn beroep, Freule! brengt mee, dat men zich oefenen moet in velerlei takken van kunst en kennis, als men iets meer wil zijn dan een schrijnwerker, die een tafel en een paar stoelen kan afleveren; als men mee wil gaan met zijn tijd - zijn smaak wil vormen, zijn blik wil oefenen - moet men lezen, moet men onderzoeken en er naar trachten om handenarbeid tot kunstwerk op te voeren.




gabrielle. 
Gij weet niet hoezeer het mij verheugt in u iemand aan te treffen die beschaving heeft boven zijn stand.




raymond. 
Ik verzoek u, Freule, mij niet voor zulk eene uitzondering aan te zien. Er zijn grove onwetende lieden onder de onzen, dat is waar, maar er is in onzen tijd geen stand, geen bedrijf meer, dat tot ruwheid en onwetendheid veroordeeld is; er is eene volksklasse - ja - ik zou de laatste zijn om het anders te willen - maar het is geene verworpen troep parias meer, die van hooger hand verdrukt en in onwetendheid kan gehouden worden. Ook onze klasse maakt deel uit van het volk - wij weten dat nu eenmaal - en 't heeft bloed en tranen genoeg gekost om ons tot die kennis te brengen; wij weten, dat wij vrije menschen zijn, dat wij regten hebben, zedelijke, zoowel als stoffelijke, die wij mogen doen gelden. Geen schrikbewind met al zijn gruwelen en dwaasheden - geen keizerstirannij - met al haar roem en verdrukking, heeft dit bewustzijn in ons kunnen verstikken, waar het eens levendig is geworden - ondanks alles houden wij vast aan de overtuiging, die wij eens hebben gevat - dat het verschil tusschen menschen èn menschen niet ontstaat door verschil

{==15==} {>>pagina-aanduiding<<}
van bloed, van afkomst, maar door opvoeding; dat alleen kennis - beschaving - deugd onderscheid maakt tusschen burgers en burgers - wij, die het dus opvatten en ons vast houden aan dit beginsel, zullen ons best doen te bewijzen - dat wij in tegenstelling van den bevooroordeelden adel - veel hebben geleerd, al wenschen wij veel te vergeten! Doch.... verschoon mij, ik spreek zooals het mij niet past te spreken tegen eene jonkvrouw, die eenmaal burggravin de Mercoeur zal zijn....




gabrielle. 
Gij spreekt zooals ik het gaarne hoor. Gij zegt ronduit uwe meening; gij bewijst mij, dat gij karakter hebt, en 't een als 't ander komt maar al te zeldzaam voor. Daarbij, ik heb eerbied voor den man, die achting toont voor zich zelf en zijn stand, welke die ook zij. Gij wekt mijn vertrouwen en versterkt mij in het voornemen, dat ik reeds vatte om.... uwe hulp in te roepen.




raymond. 
De Freule d'Arques kan op mij rekenen waar ik haar van dienst kan zijn; maar toch, ik zie niet.....




gabrielle. 
Ik zal het u duidelijk maken. - Bij hetgeen de Markies heeft vastgesteld, staat het in uwe magt mijne huwelijksverbintenis een geruimen tijd te verschuiven, maar zoo ik daartoe uwe tusschenkomst inroep, wil ik door u niet verkeerd beoordeeld worden, en daartoe heb ik u een en ander mede te deelen wat ik u verzoek zonder ongeduld aan te hooren. (Al sprekende heeft zij plaats genomen op de sopha, terwijl Raymond tegenover haar staan blijft, met de eene hand op de tafel geleund, als iemand, die eenigzins met zijne houding verlegen is.)




gabrielle. 
Allereerst moet ik u zeggen, dat het huwelijks-ontwerp tusschen mijn neef en mij van den Markies onzen oom is uitgegaan, zonder dat er anders dan voor den vorm ons gevoelen over gevraagd is. Het is eene vereeniging, waaraan wij ons moeten onderwerpen ten behoeve van familie-belangen. Mijn oom de Markies is kinderloos en wenscht de beide laatste afstammelingen van zijn huis: de Burggraaf de Mercoeur, zoon van zijn jongeren broeder, en Gabrielle d' Arques, de dochter van zijne

{==16==} {>>pagina-aanduiding<<}
vrouws zuster met elkaar te verbinden, om ons gezamenlijk zijne bezittingen na te laten en in de hoop uit hem zijn geslacht weer te zien opbloeijen. In onzen stand worden de huwelijken niet zeldzaam gesloten om dergelijke beweegredenen en - men zegt dat het er niet slechter om gaat... Het is mogelijk, maar ik... denk er eenigzins anders over, zooals ik u reeds gezegd heb, ik verlang mijn toekomstigen echtgenoot te leeren kennen vóor dat ik mij onherroepelijk aan hem verbind. Mijn neef de Mercoeur van zijne zijde schijnt echter weinig lust te hebben om mij tot die kennismaking gelegenheid te geven, want in plaats van de gastvrijheid aan te nemen, die hem door een onzer vrienden in de buurt is voorgeslagen, blijft hij te Fontainebleau, waar hij onder het keizerrijk eene betrekking had bij de jacht en stoeterij; zelfs heeft hij zich nog niet weer laten zien op het kasteel de Mercoeur.




raymond. 
Dat toch van uit Fontainebleau niet onbereikbaar is voor een heer, die over paard en rijtuig te beschikken heeft.




gabrielle. 
Ik ben zeker dat hij dagelijks rijtoertjes doet in den omtrek.




raymond. 
Daar steekt iets achter naar 't mij voorkomt - en de Freule heeft groot gelijk dat zij er meer van wil weten eer het tot eene beslissing komt.




gabrielle. 
Ik geloof niet dat de onhoffelijkheid juist tegen mij is gerigt - maar... wat zal ik u zeggen, de Markies en de Burggraaf harmonieeren niet al te best. De eerste kan het den laatste maar niet vergeven, dat hij tot den dienst van Napoleon is overgegaan, 't geen toch dunkt mij zoo'n onvergefelijke misdaad niet is. Wie kon denken dat het keizerrijk niet voor goed was gevestigd, en dat het wettige koningschap zou hersteld worden? De ouders van den Burggraaf waren niet geëmigreerd; zijn vader kwam om in een straatgevecht bij de inneming der Tuilleriën, zijne moeder stierf van den schrik; de wees vond schuilplaats bij zijn voormaligen gouverneur, die als priester den eed gedaan had aan de republiek en die

{==17==} {>>pagina-aanduiding<<}
hem opvoedde zoo goed als dat ging - in dat tijdperk van verwarring en onzekerheid.... Was het zoo schuldig dat hij, doorluchtige voorbeelden volgende, gunst en bescherming zocht bij den man, die alvermogend was geworden in Frankrijk, in Europa...?




raymond. 
In waarheid, een jong edelman die niet van harte republikein kan worden, die noch koopman, noch werkman kan zijn....




gabrielle. 
En die zoomin lust had den degen te voeren voor de republiek als geschiktheid tot eenig vak van studie, moest immers wel zijne partij kiezen om tot eene positie te komen?




raymond. 
Honderden hebben hetzelfde gedaan, en ik zie niet waar het met Frankrijk heen moet als de partijen.... en er zijn er helaas! zoo velen, - eeuwig onverzoenlijk blijven en zich van elkaar verwijderd honden om antecedenten, die men niet moest herdenken dan om wederzijds schuld te bekennen.




gabrielle. 
Ik ben dat met u eens; maar.... spreek zoo tegen den Markies, en gij zult hooren wat hij antwoordt! Mijn oom heeft zich eens voor al vastgezet in het gevoelen, dat ieder Fransch edelman van den regten weg afwijkt en zich verlaagt, die niet goed en bloed voor de eer der witte cocarde veil heeft en die, om welke oorzaak ook, de zijde der Bourbons verlaat. Hij zelf handelde standvastig naar dat beginsel en heeft het zelfs mijn vader kwalijk genomen, dat deze, eenmaal uitgeweken, zich naar Amerika heeft begeven en niet naar Coblentz.... doch dat daar gelaten.... mijn neef Lionel heeft zich bereid verklaard den Koning hulde te brengen en trouw te zweren, en hij zou zich tegen zijn naam en zijn fortuin bezondigen zoo hij anders deed, maar des ondanks kon het zeer wel zijn, dat de voorwaarden van den markies, de verpligtingen die deze hem oplegt, hem weinig aanlagchen,...




raymond 
(ongeloovig.) 
Verschoon mij, Freule, dat is niet waarschijnlijk.... Een huwelijk met de Freule d' Arques zou hem tegenstaan!



{==18==} {>>pagina-aanduiding<<}



gabrielle. 
Hij heeft ten minste nog niets gedaan om het tegendeel te bewijzen. En intusschen staat de markies er op, dat die verbindtenis binnen twee maanden voltrokken zal worden. Gij begrijpt dat ik onder deze omstandigheden met blijdschap uwe berekening heb vernomen, die ons ten minste nog eenigen tijd uitstel belooft.




raymond. 
Veroorloof mij eene vraag, Freule....




gabrielle. 
Wat wilt gij weten?




raymond. 
Heeft de Burggraaf een ongunstigen indruk op u gemaakt?




gabrielle. 
Dat kan ik juist niet zeggen. Alleen komt het mij voor, dat hij wat luchthartig is en niet zeer geneigd om het leven ernstig op te vatten - 't geen volkomen in strijd is met mijne denkwijze - daar ik ernst wensch te maken met mijne pligten, en vast sta in zekere beginselen, die ik niet ter wille van eenige lotwisseling zou kunnen opgeven.




raymond 
(levendig.) 
Daarin ben ik het geheel met u eens.... (zich bedwingende) doch.... verschoon mij, Freule, zoo de nadere kennismaking met uw neef niet aan uwe wenschen beantwoordde, zijt gij dan toch besloten die verbindtenis aan te gaan?




gabrielle 
(de schouders ophalend.) 
Niet, als het mogelijk is mij daaraan te onttrekken - maar helaas, daar is niet veel kans op. De Markies houdt alleen rekening met het familiebelang, dat de vereeniging eischt. De Burggraaf zou zich al te zeer bezondigen tegen zijne positie, om zich niet te schikken naar de omstandigheden, en ik, die in Frankrijk, waar ik eigenlijk vreemdelinge ben - geen anderen beschermer - geen andere toevlugt heb dan mijn oom.... ik zal mij naar diens wil moeten voegen, zoowel als mijn neef.




raymond. 
Wat baat u dan dat uitstel, dat u alleen de zekerheid zou geven van een ongelukkig huwelijk?



{==19==} {>>pagina-aanduiding<<}



gabrielle 
(opgeruimd.) 
Het kan immers nog anders uitvallen, als wij maar tijd hebben elkaâr te leeren verstaan.... daarbij.... in 't ongunstigste geval zal ik niet zoo volkomen lijdelijk zijn - ik wil ten minste beproeven of er nog niet eene uitkomst is - ja! ik wil u niet ten halve mijn vertrouwen schenken. Ik reken nog op eene omstandigheid, die mij de volle vrijheid zon geven om den Burggraaf mijne hand te weigeren, zoo hij in plaats van mijne achting te verdienen, slechts mijn antipathie opwekte, en ik een rampzalig huwelijkslot vreezen moest.... Gij begrijpt, dat tijd gewonnen in dezen voor mij veel gewonnen is.




raymond. 
Ik zie niet hoe.... ik kan niet raden op welke omstandigheid gij zulke hoop vestigt - toch niet op de mogelijkheid van.... eene nieuwe omwenteling.... die weêr de Bourbons verdreef, en den adel dwong hen in ballingschap te volgen en aller vooruitzigten op nieuw in kwestie stellend - te gelijk alle plannen voor de toekomst zou verijdelen....?




gabrielle 
(met waardigheid.) 
Ik zou de dochter mijner vaderen niet moeten zijn om het voorregt mijner vrijheid, al wordt het nog zoo hoog door mij gewaardeerd, op zulke berekeningen te bouwen. Neen! er is iets anders - mogelijk is het eene hersenschim waarop ik mijne hoop grond - maar..... ik heb wel eens gedroomd.... dat alles nog eens geheel anders zal uitvallen - ik heb somtijds visioenen gehad.... Gij, mijnheer Raymond, gelooft gij aan visioenen?




raymond. 
Wat zal ik u zeggen, Freule - ik heb ze zelve wel eens - mijne droomen, mijne visioenen die ik.... herinneringen zou kunnen noemen - en die mij soms pijnlijk genoeg vervolgen - maar waarvan ik nooit spreek met anderen uit vrees van.... niet begrepen te worden, en verdacht - van, wie weet welke aanmatiging....




gabrielle. 
Dan zult gij althans mij niet uitlagchen, als ik u beken dat ik op grond van zulk een droomgezigt, geloof aan eene

{==20==} {>>pagina-aanduiding<<}
mogelijkheid, waaraan niemand hier schijnt te denken, en waarover ik met den Markies niet eens zou durven spreken.....




raymond. 
Welke toch?




gabrielle. 
Dat de wettige erfgenaam van den rang en de bezittingen van den Markies nog zal komen opdagen, dat met diens optreden alle andere plannen in duigen zullen vallen en ik vrij word van elken band, dien ik niet vrijwillig zou wenschen aan te gaan. Luister (zij spreekt snel en zacht) - de Markies gelooft zich nù kinderloos, maar hij heeft eens een zoon gehad: de vreugd van zijn leven, de hoop voor de toekomst van zijn edel stamhuis - maar in de vreesselijke dagen van het schrikbewind werd die teêre spruit van den alouden stamboom afgerukt, en de Markies heeft voor altijd die hoop opgegeven. Ik niet! Ik zal u zeggen waarom: uitgeweken met de Prinsen van den bloede bij het opkomen der revolutiestormen, liet mijn oom op dit kasteel eene geliefde echtgenoot achter, te zwak om hem te volgen, en bleef hun eenig kind onder hare hoede. Men verkeerde toen nog in den waan, dat de beweging onder het volk niets was dan een geest van rebellie, aangestookt door eenige volksverleiders, maar die lig telijk zou zijn te bezweren door een Quos Ego uit den vreemde, zooals de Prinsen en de adel hoopten uit te lokken. Mijn oom verkeerde in de meening, dat hij welhaast triomfantelijk zou terug keeren, en vreesde geen kwaad voor de Markiezin, van de vijandschap of de vermetelheid harer onderhoorigen of naburen. Men zegt, zoo als gebleken is, dat de eersten haar lief hadden en getrouw bleven tot op het uiterste, terwijl de anderen haar eerden en beklaagden, zonder haar echter te kunnen beschermen, toen het noodlottig tijdperk van het schrikbewind aanbrak en woeste horden het land afliepen om - zooals zij het noemden - de roofholen der tirannen omver te halen! Ook het kasteel Mercoeur kwam toen aan de beurt, en ondanks den wanhopigen weêrstand van de bedienden, door goedhartige landlieden uit den omtrek gesteund, drongen zij binnen om te plunderen en te verwoesten zoo veel zij maar konden. Deze zaal, waar de bloem 
van den adel zoo menig feest had gevierd -

{==21==} {>>pagina-aanduiding<<}
de beroemde familiezaal der Mercoeurs getuigt nog van hun laffe vernielzucht, maar, helaas, daarbij bleef het niet. Niet slechts op levenlooze voorwerpen koelde zich de wraaklust van dit slecht begrepen patriottisme. Getergd door den weêrstand, dien men geboden had, vermoordden zij den trouwen rentmeester, die het verblijf zijner meesteres tot het uiterste toe had willen verdedigen, versloegen ze alle bedienden die zich niet door de vlugt hadden weten te redden, en namen de markiezin zelve gevangen - om haar als in triomf naar Parijs te voeren, onder beschuldiging van weêrspannigheid aan het grootmagtig volksbewind. Daàr naar den kerker gesleept, deelde zij het lot van zoo velen haars gelijken, wie men niets te laste kon leggen dan haar naam, haar rang en - het uitwijken harer naaste betrekkingen! Een der bedienden, die wist te ontkomen, had zich bij den markies gevoegd in het buitenland, om hem verslag te doen van de smartelijke gebeurtenis, en hem eenige papieren, eenige kleinoodiën te overhandigen, die de intendant hem stervende had toevertrouwd - hij kon zijn meester de mededeeling niet sparen van het lot dat de markiezin had getroffen, haar naam was vermeld op de lijst der geguillotineerden!




raymond. 
En het kind?




gabrielle. 
Hij wist er niets van te zeggen, hij wist alleen dat de tuinmansvrouw, die de min was geweest van den jongen graaf, als een razende het vertrek was binnen gestormd, waar zich de markiezin met haar zoon gewoonlijk ophield, dat zij zich met de woestheid eener getergde tijgerin tusschen de aanvallers een doortocht had gebaand - en zelfs met hun kreet leve de natie! weg met de aristos! had ingestemd; dat men het kind een oogenblik in hare armen had gezien, maar dat niemand verder iets van haar had vernomen. Had zij weten te ontvlugten, was zij zelve het slachtoffer geworden van hare trouw, had men haar den jonker ontrukt of - had zij hem kunnen redden?.... niemand wist er iets van te zeggen, maar het is niet waarschijnlijk, dat zij, die de moeder niet hebben verschoond,

{==22==} {>>pagina-aanduiding<<}
het kind zullen gespaard hebben als het in hunne magt is gevallen. Zekerheid van het een of het ander heeft men echter niet, en nu, waar er ruim twintig jaren verloopen zijn na die vreesselijke gebeurtenis, slechts een van de tallooze gruwelen door die verdwaalde voorstanders der regten van den mensch bedreven - nu er zoovele schokken, zoovele veranderingen, zoovele omkeeringen hebben plaats gegrepen, heeft men elke gedachte aan onderzoek opgegeven; in de meening dat zulke pogingen vruchteloos moesten zijn en alleen op smartelijke teleurstelling zouden uitloopen; zoo althans denkt de Markies. Hij heeft den dood van zijn zoon als een onbetwistbaar feit aangenomen - en hij berust er in - wel is waar eene diep smartelijke berusting, zooals die waarmede hij zijne gemalin betreurt - maar toch, hij heeft er rust bij gevonden om alle hoop op te geven - allen twijfel te vermijden, en zijne plannen voor de toekomst te bouwen op hetgeen hij zekerheid acht, op zulke wijze, dat hij niet eens meer opgeschrikt wil worden door het uiten van vermoedens, het opwerpen van onderstellingen, die hem in zijne overtuiging zouden kunnen schokken. Als men hem spreekt van een onderzoek in te stellen op dit punt, is een bittere glimlach en een droevig hoofdschudden zijn eenig antwoord; en wie het waagt nader aan te dringen en hem de mogelijkheid voor te houden van eene goede uitkomst, dien vraagt hij op hoogen scherpen toon: of men van meenens is, in den een of anderen avonturier den lust op te wekken om zich uit te geven voor den vermisten Graaf de Mercoeur.




raymond 
(die met de grootste opmerkzaamheid heeft geluisterd, en nu en dan bewijs heeft gegeven van sterke gemoedsbeweging, spreekt nu met herwonnen kalmte.) 
De Markies heeft gelijk; een laaghartige, een gelukzoeker zonder naam zou voor de verzoeking kunnen bezwijken, om zich eene maatschappelijke positie te veroveren ten koste van zulk bedrog.




gabrielle. 
Dat moet ik toestemmen, er zijn immers reeds hier en ginds gewaande dauphins opgestaan, en toch bestaat er geen twijfel bij de Koninklijke familie omtrent het lot van Lode-
{==23==} {>>pagina-aanduiding<<}
wijk XVII - in den kerker - of onder de handen der Jacobijnen omgekomen.




raymond 
(met zekere bitterheid.) 
Dat spreekt van zelve. De hooggeboren families, die zoo schermen met hare legitimiteit - kunnen niets onbestemds, niets twijfelachtigs dulden op dit punt, en zijn er bij gevolg op gesteld, dat de eens ingevoerde rangschikkiug niet meer verbroken wordt - ze zouden liever den regtmatigen erfgenaam verloochenen, dan de mogelijkheid te stellen, dat de verstootene geen indringer ware.




gabrielle 
(wat droevig het hoofd schuddend.) 
Gij hebt den kasten-geest, die helaas nog altijd onder de onzen heerscht, wèl gevat! Welnu! ik ben er vrij van, ik geloof aan de mogelijkheid dat de Dauphin aan de woede zijner haters is ontvoerd, en ik geef ook de hoop niet op, dat men den jongen Graaf Raymond heeft gered, dat hij leeft, dat hij nog moet zijn op te sporen.....




raymond 
(verrast.) 
Raymond! is dat de naam van den vermisten zoon?




gabrielle. 
Ja! hij is uw naamgenoot, dat wil zeggen - hij heeft er nog twee of drie namen bij, zooals mijn eigen vader, die zijn doopheffer is geweest. De hertogin de Mercoeur, tante van den tegenwoordigen Markies, was petemoei, en ik heb mijn vader dikwijls hooren vertellen met welk een luister en omslagtig ceremonieel de christenwijding van het arme kind heeft plaats gevonden. Als ik zeg kind! is het omdat niemand der zijnen - den ongelukkigen Louis-Philibert-Raymond anders heeft gekend dan als een kind. Zijn vader, de eenige van ons die hem ooit zag, moest hem verlaten toen hij vier of vijf jaren oud was - in 1791 - wij zijn nu in 1814 en rekenen niet meer bij het jaartal der republiek - dat jongemensch, zoo hij nog in leven is, moet dus ongeveer 26 jaar zijn - (zij gaat voort met zekere opgewondenheid.) En waarom moet men hem dan reeds wegcijferen als onherroepelijk verloren! - In deze dagen bij den terugkeer van al wat Frankrijk eenmaal ontvlood - komen er zoo veel gevallen voor - van bloedverwanten, die elkaâr dood of verloren waan-
{==24==} {>>pagina-aanduiding<<}
den - en die met het vaderland ook die verlorenen weêr vinden. Hoe dwaalden ze allen jaren lang in vreemde landen - naar een ander werelddeel zelfs! Zijn er niet, die zich schuil hielden, in de eene of andere kleine provinciestad - om de ballingschap te vermijden, die hen zwaarder drukte dan de armoede - zijn er niet, die reeds afgedaald waren tot den laagsten stand - die met handenwerk hun brood verdienden - te trotsch om gunst van den overweldiger - of aalmoezen van hooghartige verwanten aan te nemen, en die nu - met de herstelling van het koningschap - zich ook weêr opheffen uit hunne vernedering, om te voorschijn te komen met regten en aanspraken.... die.... (even glimlagchend) wel niet altijd even geldig zijn - maar waaraan toch door de edelmoedigheid van onzen Koning zooveel mogelijk regt wordt gedaan. Zijn er zelfs niet, die 
onbewust gebleven van hen zelven, eerst door toevallige omstandigheden tot de ontdekking zijn gekomen van hunne afkomst.... en zou iets dergelijks met mijn neef ook niet het geval kunnen zijn?




raymond. 
Gij hebt gelijk, Freule, zoo iets zou ook met uw neef kunnen gebeuren, maar als hij weten kon welke schikkingen er nu reeds in de familie hebben plaats gehad, welke overeenkomsten er gemaakt zijn, die hij door zijn optreden zou kunnen storen, en, als hij dan lette op 't geen gij mij toegestemd hebt omtrent de gezindheid der adellijke families jegens indringers; als hij overwoog hoe weinig er op zijn terugkeer gerekend, hoe weinig er zelfs naar verlangd wordt, dan zou hij, indien hij er ten minste over dacht als ik, zich wel wachten van zijne ontdekking gebruik te maken, om als algemeene vreugdverstoorder op te treden.




gabrielle. 
Ja! maar als hij weêr kwam, en bewijzen kon, waarlijk het kind van den huize te zijn, dan zou hij onder ons voor niemand een vreugdverstoorder wezen; integendeel, mijn oom heeft berust, dat is waar - maar niet zonder verscheuring des harten, en er knaagt een worm aan alle aardsche voorspoed, die hem ten deel valt. Toen de vorstelijke nalatenschap der Hertogin de Mercoeur hem werd toegekend, riep hij uit: ‘Die was eens

{==25==} {>>pagina-aanduiding<<}
voor Raymond bestemd; ik ongelukkige ben de erfgenaam van mijn zoon!’ Toen het koningschap werd hersteld en Lodewijk XVIII den troon beklom, was het eerste woord van den Markies: ‘Kon ik hem nu mijn Graaf de Mercoeur voorstellen!’ In de berusting door de wanhoop opgelegd, maakte hij zijne beschikkingen met de kalmte van een wijsgeer, die zijn testament nog wil uitgevoerd zien bij zijn leven, om te weten hoe zij het maken zullen, die het aanvaarden. De Burggraaf en ik zijn de begunstigden, maar.... onder voorwaarden, die ons, zoo ik mij niet bedrieg, beiden even zwaar vallen. Mijn neef Lionel schijnt daarmee zelf zoo weinig ingenomen, dat het mij verwonderen zou, zoo hij niet - ondanks de fortuin, die hij er door verloor - met blijdschap het optreden van den regtmatigen erfgenaam zou begroeten, dat hem vrij maakt van het juk door den Markies opgelegd - en - wat mij betreft (halfluid en vertrouwelijk) ik ben het niet, die het bij werkeloos hopen en wenschen laat blijven. Ik berust niet - ik zoek en ik verwacht te vinden. 't Is juist daarom, dat het mij zoo noodig is tijd te winnen; wij zijn nog slechts; zoo kort in Frankrijk terug. Er heerscht hier nog zooveel verwarring op elk gebied, dat er wel vele maanden verloopen zullen eer ik vind wat ik zoek - hoewel het mogelijk is.... dat ik in de naaste ure onvoorziens de gewenschte ontdekking kon doen.




raymond 
(eenigzins getroffen). 
Ik begrijp niet hoe gij dat kunt verwachten, Freule....




gabrielle. 
Ik zal het u zeggen: Ik tracht de tuinmansvrouw op te sporen die eens de min is geweest van den jongen Graaf. - Hier in den omtrek is zij nooit weêr gezien, ook haar man is spoorloos verdwenen - mogelijk omgekomen, want bij de plundering van het kasteel is hun huisje door de onverlaten in brand gestoken eer zij aftrokken, dit wisten de oude lieden mij te zeggen, die in de nabuurschap zijn gebleven - die vrouw, zoo zij nog leeft en niet suf is geworden, zal mij kunnen zeggen wat er gebeurd is met het kind, dat men voor het laatst gezien heeft in hare handen. - Het ergste is, dat ik hier niet vrij genoeg ben om mijn eigen wegen te gaan, en mijne ingevingen snel tot daden te maken. Kon ik den Burg-
{==26==} {>>pagina-aanduiding<<}
graaf maar te hulp roepen, doch hij zou mij uitlagchen - en in elk geval uiet heel gewillig zijn om zich voor zoo'n onderzoek te laten gebruiken; mijn Oom - zou boos worden, mij van romaneske invallen beschuldigen - en mij verbieden toe te geven aan 't geen hij sensiblerie noemt. La Broche, die met den Markies uitweek en hem steeds ter zijde bleef, kan ik in dezen ook niet vertrouwen, daar hij alle diens begrippen en vooroordeelen heeft overgenomen. Anders ware het voor hem toch zoo'n Herculeswerk niet, te onderzoeken, hetzij te Parijs of in den omtrek, wat er van de echtelieden Darbois is geworden, en zoo zij weduwe werd - of Denise Darbois niet is uit te vinden!




raymond 
(getroffen ter zijde). 
Denise!




gabrielle 
(opmerkzaam). 
Ja, Denise! kent gij haar misschien?




raymond 
(in verstrooijing bijna tot zich zelven). 
Er zijn zoo veel Denises in Frankrijk - maar ik beloof u, Freule, dat ik mijn best zal doen om uwe Denise op te sporen. Nu ik weet dat zij er nog een naam bij draagt om haar van alle andere te onderscheiden, en in alles waar ik overigens in uw belang licht kan brengen - kunt ge op mijne hulp rekenen.




gabrielle 
(levendig hem, de hand biedend, die hij aarzelend even met de zijne aanraakt.) 
Ik dank u reeds voor de toezegging, en acht dat een goed begin.




raymond. 
Maar op mijne beurt wenschte ik u eene vraag te doen, als gij het geene onbescheidenheid acht.




gabrielle. 
Spreek toch zonder zoo veel aarzeling.




raymond 
(in zigtbare ontroering.) 
Ik zou willen weten wie het origineel is van dàt portret? (op eene der afbeeldsels wijzende.)




gabrielle 
(naar zijne aanwijzing ziende). 
Wel! dat stelt den Markies voor - den tegenwoordigen, mijn oom - Louis-Henri-Robert-de Mercoeur, daar naast hangt zijn vader, die opperjagermeester is geweest van Lodewijk XV, maar

{==27==} {>>pagina-aanduiding<<}
dat gezigt is aan flarden gereten en niet meer te herkennen.




raymond 
die op de afbeelding is blijven staren, zich nu tot haar keerende.) 
En weet gij bij geval, Freule, of er ook een miniatuur naar gemaakt is, een miniatuur in pastel?




gabrielle. 
Daar weet ik niets van. Zooals ik u zeide, in Engeland geboren en opgevoed - ben ik voor 't eerst in Frankrijk, voor 't eerst op dit kasteel; maar het is zeer waarschijnlijk, dat er voor mijne tante een dergelijke miniatuur is gemaakt om en medaillon te dragen - dat was destijds zeer in de mode. Waarom vraagt ge dit?




raymond 
(snel en heftig bewogen.) 
Omdat ik dergelijk medaillon in mijn bezit heb. Zie hier, Freule. (Hij opent eene portefeuille en houdt het haar voor).




gabrielle 
(verrast.) 
Zeker, dat is mijn oom, en dat moet naar het groote portret zijn gecopieerd. Hoe komt dat in uwe handen?




raymond, 
Dat zal ik u zeggen (hij blijft digt bij haar staan en schijnt zich te bezinnen hoe aan te vangen.)




de markies 
treedt op, een lakei schuift de porte-brisée voor hem, open en sluit die, nadat hij is binnengetreden. 
De Markies is gekleed naar de mode van het Fransche hof onder Lodewijk XVI. De haren zijn gepoederd, opgenomen à aîles de pigeon en van achteren door een strik en haarzak vastgehouden; zijn uitgesneden rok is van violet fluweel met zilverborduursel en geciseleerde stalen knoopen - ook het gevest van den degen is van staal. Wit satijn vest met zilver geborduurd, kanten jabot, manchettes, korte broek en violet zijden kousen - lage schoenen met stalen gespen en hooge hakken. Hij draagt het kruis van St. Louis - en de witte cokarde op den kleinen driekanten hoed, dien hij onder den arm houdt. (Raymond en Gabrielle zijn in zekere haast ieder aan eene zijde gegaan. Toch heeft de Markies hen te zamen opgemerkt. Hij blijft bij de deur staan kennelijk onaangenaam getroffen - en roept zíjne nicht tot zich op een toon van misnoegen en verwijt.)



{==28==} {>>pagina-aanduiding<<}



de markies. 
Gabrielle!!




gabrielle 
(schielijk naar hem toegaande.) 
Mijnheer de Markies!




de markies 
(toornig met gedempte stem.) 
Is dat Engelsch gebruik, Freule, dat de jonkvrouwen van goeden huize zich tot een gemeenzaam onderhoud leenen met.... lieden uit de volksklasse of - is het eene slechte gewoonte, die de Barones d'Arques.... uit zeker tijdperk van haar leven heeft overgenomen?




gabrielle. 
Ik onderstel, Mijnheer, dat iedere fransche dame van onzen tijd in een gelijk geval hetzelfde zou gedaan hebben. Ik wenschte inlichtingen te vragen omtrent de restauratie van deze zaal, en.... ik vernam veel wat mijne belangstelling wekte.




de markies. 
Ik wil toegeven dat de aanstaande Burggravin de Mercoeur het regt heeft daarvan kennis te nemen, en zelfs dàt om hare wenschen in dezen aan dien man daàr te doen verstaan - maar.... het behoorde te geschieden in overleg met het hoofd der familie - en - in diens tegenwoordigheid - gij hebt, maar al te veel de gewoonte in alles uw eigen invallen te volgen, zonder op de convenances te letten.




gabrielle. 
Geloof, Mijnheer, dat alleen het toeval....




de markies. 
Genoeg.... (haar toilet met een afkeurenden blik opnemend.) Ik zie dat gij nog en deshabillé zijt, Freule - het wordt hoog tijd dat gij u kleeden gaat voor het diner.




gabrielle. 
Voor het diner? Komen er dan gasten, Oom? Mij dacht voor ons tête à tête kon dit eenvoudig huisgewaad volstaan.




de markies. 
Aan mijne tafel is altijd plaats voor gasten, die ongenoodigd kunnen komen. Van daag heb ik zaken met den notaris van Meudon, die mijn rentmeester is, en ik zal hem ten eten houden; daarbij heeft de Mercoeur eens vooral zijn couvert hier bij mij, het kon zijn dat hij er gebruik van wilde maken,

{==29==} {>>pagina-aanduiding<<}
en al ware dit niet te wachten, al kwam er niemand, en al begrijp ik dat gij het overbodig acht moeite voor uw toilet te doen bij het vis-à-vis met een man van leeftijd als ik, de Markies de Mercoeur staat er op, dat men tegenover hem, in zijn huis, aan zijne tafel het decorum in acht zal nemen.




gabrielle 
(met wat ongeduld). 
Maar.... beste oom....




de markies 
(invallende). 
Ik weet wel, Freule, dat gij deze dingen gering schat, dat die zoogenaamde vrije en verlichte denkwijze, die ook gij hebt overgenomen, tengevolge van uwe opvoeding, uw omgang - ook achteloosheid omtrent de vormen insluit, maar ik zeg u: zoolang deze oogen niet gebroken zijn, zoo lang wensch ik, dat men ze jegens mij in het oog zal houden. De hofprediker, die eens te Versailles de jonge Hertogin van Bourgondië noodzaakte de koninklijke kapel te verlaten, toen zij in jachtkleeding de mis dacht bij te wonen, wist wel wat hij deed. Met die vormen, met de étiquette hangt alles zamen, het respect, het gezag... Toen men ten hove de snoeren van het decorum en der etiquette begon los te maken, gaf men daarmee handligting aan de democratie om den troon omver te werpen, en wij - edellieden van den ouden stempel, - gespaarden uit den zondvloed, die ons oude Frankrijk onder bloed en tranen heeft bedolven, wij, die gekomen zijn om de dynastie te steunen en hare waardigheid te helpen handhaven, wij moeten de laatste wezen om voor kleinigheden te achten wat de hechtsels en de duigen zijn, die den grooten maatschappelijken cirkel bijeenhouden.




gabrielle. 
Den hofcirkel, dat wil ik aannemen, Markies, maar toch verzeker ik u dat.... overigens....




de markies 
(met hoogheid). 
Men spreekt mij niet tegen, Freule. Voor u wordt het hoog tijd om aan uw toilet te beginnen, ik zal zoo vrij zijn u naar uw boudoir terug te leiden. (Hij biedt haar den arm en voert haar vaar binnen door de portière.)




raymond 
(die gedurende dit tooneel zich zooveel mogelijk op den voorgrond, heeft gehouden, heeft den Markies en zijne nicht onrustig en in spanning gade geslagen - - hij ziet

{==30==} {>>pagina-aanduiding<<}
er bleek en ontdaan uit - brengt de hand aan het voorhoofd, terwijl hij op doffen toon spreekt.) 
Met geen enkelen blik heeft hij mij verwaardigd; voor zijn jachthond zou hij nog een oog hebben gehad; maar.... slechts een werkman! in zijne schatting welligt minder dan een lakei.... hoe kon ik ook meenen.... 't is onmogelijk; er ligt iets onoverkomelijks tusschen hem en mij - ik moet zeer behoedzaam zijn; (hij gaat weêr naar 't portret) - de gelijkenis... is treffend, alleen de leeftijd....




de markies 
(keert terug, hij heeft den driekanten hoed op 't hoofd, en gaat op de sopha zitten,) 
Kom wat nader, jongman! ik heb met u te spreken.




raymond 
(treedt vooruit met zekere schuwheid.) 




de markies 
(het hoofd opheffende en hem scherp aanziende.) 
De Barones d'Arques had u zeker te ondervragen naar den vermoedelijken duur uwer werkzaamheden aan deze zaal?




raymond 
(even buigend.) 
Zoo is het Heer Markies, en....




de markies 
(valt hem barsch in de rede.) 
En hebt gij haar durven zeggen - wat La Broche mij heeft medegedeeld, dat gij onwillig waart om dien spoed te maken, dien wij noodig achten?




raymond 
(strak.) 
Ik heb de Freule gezegd wat ik ook tot u moet zeggen, Heer Markies, dat ik àl den voortgang wilde maken, die bestaanbaar is met de goede uitvoering van het werk. Als de Markies mij de eer doet het mij op te dragen, moet ik er ook eer aan kunnen behalen - anders zonden wij beter doen er niet mee te beginnen.




de markies 
(voor zich.) 
Jawel! Kort aangebonden, juist zooals La Broche hem mij heeft voorgesteld. (Luid tot Raymond.) - Ik begrijp, dat gijlieden ook uw point d'honneur hebt en keur dat goed in zekere mate - maar gelooft gij niet, dat er te Parijs nog wel schrijnwerkers te vinden zullen zijn, die aannemen mij te bedienen - in den door mij bestemden tijd?




raymond. 
O! zeker, mijnheer, tien voor een - die.... 't belooven zullen - en leveren mogelijk ook - mits men op de gehalte

{==31==} {>>pagina-aanduiding<<}
van het geleverde niet al te scherp toeziet, maar als het de firma Duvivier is, waardoor de Heer Markies bediend wil zijn, dan mag het bekeken worden, dan is er geen kwestie van knoeierij of oppervlakkig fabriekwerk; alles in zijne soort keurig afgewerkt en degelijk tevens, daar sta ik voor in, mits men mij aan geen tijd bindt.




de markies 
(voor zich). 
Ferm op zijn stuk maar - dat mag ik wel - de stem trekt mij aan, de toon is noch grof noch laag, (luid tot Raymond):
Gij staat er voor in - zegt gij - wat zijt gij dan eigenlijk bij de Duviviers?




raymond. 
Meesterknecht in naam, chef van de firma in de daad, want mijnheer Duvivier is sinds een paar jaar overleden, en zijne weduwe zet de zaak voort met mij, ten behoeve van haar eenigen zoon, die alleen meerderjarig verklaard is voor den vorm, maar nog niet aan het hoofd der zaken kan staan in de daad.




de markies. 
Dus is het met u, dat men te rekenen heeft. Heel goed. Hoe heet gij?




raymond. 
Raymond....




de markies. 
Raymond, zonder meer? Is dat uw van of uw doopnaam?




raymond. 
Ik onderstel dit laatste, in elk geval moet ik het er mee doen voor alle beî..... mijne pleegouders zelven weten er niets meer van.




de markies. 
Uwe pleegouders? Zijt gij dan een wees.




raymond 
(de schouders ophalend). 
Dat durf ik niet te verzekeren...




de markies. 
Een onwettig kind dus - een vondeling?




raymond. 
Ik geloof vast, dat mijne moeder eene achtenswaardige vrouw is geweest, en wat het andere betreft: als men een kind van vier of vijf jaar is, dat in een volksoploop aan zijne min ontweldigd wordt, geen vondeling kan noemen - dan ben ik dat niet.



{==32==} {>>pagina-aanduiding<<}



de markies 
(opgeschrikt). 
Is dat met u gebeurd? In een volksoploop! Waar en wanneer?




raymond. 
Naar men mij verteld heeft, is het te Parijs voorgevallen; het moet gebeurd zijn ten tijde van het schrikbewind, toen kinderen zoo min als vrouwen veilig waren tegen den moordlust dier woestelingen.... en zonderling, wat mij toen overkwam is mij nooit uit het geheugen geraakt - het vreesselijk tooneel ligt me nog altijd bij met eene klaarheid, of het pas ware geschied - en toch - naar gissing ben ik zoo ongeveer zes-en-twintig jaar!




de markies 
(voor zichzelven, met gebogen hoofd). 
Dat zou juist zijn leeftijd wezen, zoo hij nog in leven ware! (hij slaakt een diepen zucht.) Hoe toch alles er mij aan. herinnert! zoo'n kloeke jongman had - hij kunnen zijn - wat beter manieren - de houding van zijn rang natuurlijk! maar overigens (het hoofd opheffend en Raymond met zeker opzet aanziende) een gelaat, een voorkomen, dat een edelman geen oneer zon doen, in waarheid, fijne schrandere trekken, een. hoog voorhoofd, waarop dat blond krullend haar wat al te laag neerhangt, en oogen, die ik niet kan aanzien, zoo wonderlijk als het mij daarbij te moede wordt - er ligt eene uitdrukking in, die - die - mij doet gedenken aan alles wat mij eens lief was; (hij wendt met drift het hoofd af en zoekt zich tegen den indruk te verzetten door zijn snuifdoos uit zijn vestzak te halen en een snuifje te nemen) mogelijk ook een der tallooze slachtoffers van hen, die, om de regten van den mensch te verzekeren, zich op iedere wijze tegen de menschheid vergrepen. (Overluid tot Raymond met zacht bewogen stem.) Gij zegt, dat gij nog geheugen hebt gehouden van 't geen er toen met u voorgevallen is? Ik stel belang in allen, die door het terrorisme geleden hebben. Zoo het u niet te veel kost, wilt gij mij dan uwe herinneringen mededeelen?




raymond 
(wat schuw.) 
Ik zou het willen. Heer Markies, maar....




de markies. 
Welnu!




raymond. 
Maar ik vrees, dat Mijnheer mij zal houden voor iemand,

{==33==} {>>pagina-aanduiding<<}
die zich door zijne verbeelding laat meesleepen, en die voor de werking van een sterk geheugen uitgeeft, wat niets is dan het gevolg van inbeelding en opschroeverij.




de markies. 
Vrees daar niet voor, jongman; uw voorkomen boezemt mij vertrouwen in. Gij ziet er niet uit als iemand, wiens verhitte fantasie zijn droomen voor de werkelijkheid uitgeeft. Spreek, ik verlang het!




raymond. 
Ziet gij, Heer Markies, ik ben gelukkig in mijn stand, ik ben het, zooals ik u reeds gezegd heb, op wien de belangrijke zaak der Duviviers voornamelijk rust, ik ben de chef, al kon ik geene fondsen aanbrengen om regtens lid der firma te worden - ik bragt mijn arbeid, mijn hoofd, mijne vaardigheid daarin, die allen, al zeg ik het zelf, heel wat waard zijn. Ik houd van mijn beroep, ik vind er alle voldoening in die men wenschen kan, ik ben tevreden in mijn lot, zooveel een mensch dat maar zijn kan, en toch word ik somtijds gekweld door pijnlijke gedachten en herinneringen, die zich niet altijd even sterk doen gelden, maar die mij toch, als zij opkomen, de opgeruimdheid benemen, die mij afgetrokken en mijmerziek maken en mij soms neerrukken tot de diepste zwaarmoedigheid. De vragen: ‘Van waar kom ik? Wien behoor ik toe? Leven zij nog die een regt op mij hebben, op mijn hart, dat nu alleen aan zijne weldoeners hangt? Zou het mogelijk zijn dat eenmaal eene moeder of een vader de armen naar mij uitstak!’ (Na eenige aarzeling, terwijl hij den Markies opmerkzaam, gadeslaat). In éen woord, mijnheer, ik geloof dat ik in eene aanzienlijke familie thuis hoor, een zulke althans die een landgoed of een kasteel bewoonde en...




de markies 
(valt hem heftig en barsch in de rede). 
En welke wenschen, welke verwachtingen bouwt gij op de verwezenlijking van dat vermoeden?




raymond 
(met fierheid). 
Geene andere mijnheer dan die eene - zekerheid te hebben omtrent mijne afkomst. Zekerheid ook voor mij zelven, dat ik geen droomer ben en geen hersenschimmen voedsel geef, als mij allerlei gedaanten voor den geest zweven, van wier be-
{==34==} {>>pagina-aanduiding<<}
staan ik niets zekers weet; daarvoor mijnheer en voor niets anders zou ik mij alle moeite willen geven, alle inspanning getroosten, alle smartelijke herinneringen willen oproepen.




de markies 
(glimlagchend). 
Dat is ligt gezegd, jongman, maar gij begrijpt toch wel, dat dit zòo niet gaat. Als gij eens voor een kind van goeden huize erkend waart, zoudt gij niet meer kunnen blijven wat gij nù zijt, zoudt gij in uwe regten moeten treden, uwe pligten moeten aanvaarden. Gevoelt ge dat niet?




raymond. 
Verschoon mij, dat kan ik den Heer Markies nog niet toestemmen, de omstandigheden zouden er naar kunnen zijn...




de markies. 
Wel neen, stijfhoofd! uit het een moet wettelijk het ander volgen. Ik zelf - ik heb een zoon verloren - maar als ik de zekerheid had dat hij nog leefde, als hij door onbetwistbare getuigenissen bewijzen kon te zijn wie ik wenschen zou in hem te zien! geloof vrij dat ik hem niet zou toelaten zich in de schaduw te houden. (Bewogen) Goedheid des Hemels, wat dat zijn zou! (Zich herstellend) maar - dat zal niet zijn - 't is onmogelijk, helaas!




raymond. 
Heeft mijnheer de zekerheid van zijn overlijden?




de markies. 
Zoo goed als had ik die.... ja! Een jongmensch van zijne geboorte - een Graaf de Mercoeur, verschuilt zich niet jaren lang - zonder van zich te laten hooren. Bij de opkomst van het zich noemende Keizerrijk, was het toch voor een jong edelman niet meer gevaarlijk om zich te doen gelden....




raymond. 
Maar staat het dan vast, dat bedoeld jongmensch heeft kunnen weten dat hij een Graaf de Mercoeur was door zijne geboorte?




de markies. 
Gij zegt daar iets.... ja 't is waar. - Het zou kunnen zijn dat mijn zoon.... mijn Louis Philibert Raymond in onwetendheid heeft geleefd van.... zijne afkomst - maar neen! maar dat is niet denkbaar - zwijg, verstoor mijne rust niet door zulk vermoeden op te werpen, en in mij wakker te maken

{==35==} {>>pagina-aanduiding<<}
wat voortaan sluimeren moet, zal zulke twijfel en onrust niet mijn gemoed beroeren. Spreek mij van u zelven - ik wil weten of ik iets voor u doen kan....




raymond. 
Welk een nevel er ook voor mij ligt over mijn eerste jeugd, ik heb er nog geheugen van, dat ik mij bevond in ruime, hooge vertrekken, dat er verschillende menschen om mij heen waren, mannen en vrouwen, maar bovenal is mij bijgebleven de gestalte van eene bleeke vrouw, die veel schreide en die een hoog kapsel droeg, met pluimen, juist die kan ik mij nog het beste voorstellen, want als zij zich tot mij neerboog om mij te kussen, voelde ik hare tranen op mijn voorhoofd, en dan keek ik naar die mooie veeren. Zoo is een kind. Wie weet welke zielesmart die dame, denkelijk mijne moeder, te verduren had, die ik niet mede voelen kon. Ik weet wel dat ik in hare tegenwoordigheid niet op mijn gemak was, want ik mogt niet wild, niet luidruchtig zijn, en dat ik steeds een gewaarwording van verligting had, als men mij naar buiten bragt, waar ik dan joelen en spelen mogt, nu eens in een prachtigen tuin - dan weêr onder hooge boomen en in ruime lanen, zoo iets als een park denk ik, waar allerlei fraaije vogels te zien waren in een ruim gebouw achter vergulde tralies, en waar steeds eene vrouw bij mij was, die mij bezig hield, en mij hielp om kippen en duiven te lokken en te voeren, een vrouw, die geen kapsel droeg maar een hooge witte muts, en een bont schort, waar ze voor mij broodkruimels en duivenboonen in mee droeg, waaruit ik met mijn kleine handen juichend mijn voorraad putte. Zulke onbeduidendheden blijven zich vasthechten in mijn geheugen, terwijl het meer belangrijke, juist datgene waar het op aan komt, weggetrokken is als de schaduw, als de ligte morgenwolke aan den hemel. (hij zwijgt in zigtbare ontroering.)




de markies 
(ziet hem aan.) 
Nu, ga voort!....




raymond 
(ziet verlegen.) 
Ik vrees Mijnheer te mishagen.... want al die kleine bijzonderheden moeten U vervelen, en toch voor mij zijn ze van beteekenis.



{==36==} {>>pagina-aanduiding<<}



de markies. 
Voor mij ook, want ze geven ons mogelijk opheldering omtrent de plaats waar gij in uwe kinderjaren hebt geleefd.




raymond. 
Dit meen ik ook, maar vòor ik verder ga, zou ik wel eene vraag willen doen, zoo ik niet vreesde dat het u als eene onbescheidenheid zou voorkomen.




markies. 
Vraag gerust - gij zult niet onbescheiden zijn, ik ben er zeker van.




raymond 
(rondziende). 
Komt men uit deze zaal in een kleiner vertrek, dat uitzigt geeft op een tuin of een park?




markies 
(wat verwonderd op de deur wijzende, tegenover die welke naar het boudoir van Gabrielle leidt). 
Zoo is het, aan die zijde ligt, hetgeen vroeger het appartement van de Markiezin was; maar dat is nu afgesloten, en ik denk het vooreerst in dien staat te laten; waarom vraagt gij dit?




raymond 
(zeer bewogen). 
Eene slaapkamer met een klein salon, uit welk laatste men, zoo ik mij niet bedrieg, op een groote duiventil moet zien, in den vorm van een feodalen toren met zijn kanteelen en kleine spitsboog vensters?




de markies 
(in de uiterste verbazing). 
Die plagt er te zijn, ja! maar die kunt gij niet gezien hebben, want die is in 1792 omvergehaald door die canailles van Jacobijnen!




raymond 
(snel maar met eene doffe stem, als onder bedwongen aandoening). 
Niet omvergehaald, maar in brand gestoken - ik ben er zeker van - want ik heb de laaije vlammen zien uitslaan!




de markies 
(opspringend en hem bij den arm vattend.) 
Dat is niet mogelijk, dat beeldt gij u in.




raymond 
(mismoedig de schouders ophalend en met zekere bitterheid). 
Ik wist het vooruit! (hij zwijgt.)




de markies 
(die zich hervat heeft). 
Maar gij begrijpt dat ik er meer van weten wil.



{==37==} {>>pagina-aanduiding<<}



raymond 
(strak). 
Waartoe - als ik toch geen geloof verdien, als het Mijnheer slechts kwelling en onzekerheid aanbragt.




de markies. 
Het is niet te berekenen jongman, wat er voor mij en voor u uit volgen kan - als gij mij opheldering kunt geven hoe dat zijn kan wat gij mij daar zoo even hebt gezegd.




raymond. 
De Markies heeft gelijk, het kan zijn dat ik nu eens en voor altijd bevrijd word van 't geen mij levenslang kwelt en vervolgt. - Welnu dan, Mijnheer! geloof mij - of geloof mij niet - maar zoodra ik hier binnen trad, overviel mij iets onbeschrijfelijks - ik kreeg eene gewaarwording, of ik hier meer was geweest. Nooit stonden de tooneelen, die me uit mijne kinderjaren zijn bijgebleven, mij zoo helder voor den geest dan juist nu - in deze zaal vooral - met die familie-portretten, waaronder er zijn die mij treffen of ik ze meer heb gezien. Toch ben ik in menig ander kasteel of adellijk landhuis werkzaam geweest, zonder dat daàr iets bijzonders op mijne herinnering werkte. Zij waren en zij bleven mij vreemd, maar hier dringt het zich met telkens sterker overmagt aan mij op, dat ik hier als kind heb gespeeld - en rondgeloopen. Veroorloof mij nòg eene vraag, Mijnheer, als ik het u niet te lastig maak.




de markies 
(met wat ongeduld.) 
Welnu?




raymond. 
Daar moet hier in deze zaal eene deur zijn, waardoor men naar een trap komt - die vrij duister en wat nauw is....




de markies. 
l'Escalier de Service, juist - alleen de bedienden gebruikten die als zij hier noodig hadden, het is goed geraden.




raymond. 
Ik raad er niet naar, Mijnheer. Ik herinner mij dat ik er nooit alleen afloopen mogt - en - ik ben er afgedragen nadat ik den duiventoren in brand had zien staan - zoo iets blijft ons levenslang bij - en dàt kàn geen inbeelding zijn.




de markies 
(sterk bewogen.) 
Gij weet niet hoe dit alles mij treft. - Vertel mij toch uit-
{==38==} {>>pagina-aanduiding<<}
voerig wat gij u er van herinnert. Ik stem u toe, dat ik hier niet meer aan inbeelding kan gelooven.




raymond. 
En ik.... zoek alleen naar licht voor mij zelf - en - voor u. Op dien dag - de laatste dien ik hier heb doorgebracht - bevond ik mij - in dat vertrek daar ginds - dat nu gesloten is en dat een klein salon of een boudoir moet geweest zijn, en ik stond voor het hooge kruisraam, dat op het park uitziet, naar de drukte te kijken, die er heerschte op het achterplein. Gewoonlijk was het daar stil, doch nu was er eene groote menigte menschen, die onder elkander joelden en schreeuwden. Er werd geloof ik gevochten, en men hoorde schieten - toch ook zingen en juichen alsof ze veel pleizier hadden. De meesten waren lieden met roode mutsen, met pieken en geweren - maar er waren ook vrouwen bij, en ik zag er ook mij bekende gezigten onder, lieden uit de buurt en bedienden van het kasteel - zoo als ik nu geloof - die vermoedelijk zich wilden verzetten tegen het binnenstormen van de vreemde horden. Toen kwam zoo iets niet in mij op - het was iets vreemds, en ik vond het aardig - maar ik was in die kamer niet alleen. De bleeke dame, waarvan ik vroeger sprak, zat in een ziekestoel met kussens, waartegen zij, in zwaarmoedige enlustelooze houding, het hoofd rusten liet. Soms snikte en schreide zij, en er werd rondom haar druk gepraat door lieden, die af en aan liepen en die onrustige gebaren maakten; maar wat er gezegd werd daar heugt mij niets van. Ik weet alleen dat ik op eens de vlammen uit den toren schieten en de duiven rondfladderen zag, en dat ik nieuwsgierig was, niet bang, en dat er steenen tegen de ruiten werden geworpen waar ik vlak voor stond te kijken, zoodat een glasscherf mij aan het voorhoofd trof; het moet eene diepe wonde zijn geweest, want (hij knielt neêr bij de sofa en tilt zijn lang krullend haar op,) ik draag er nòg het lidteeken van!




de markies, 
(ziet hem aan, sterk bewogen, maar toch nog in zelfstrijd.) 
Het is vreemd, niemand heeft mij van deze bijzonderheden gesproken....




raymond 
(schielijk oprijzende; hervat zich en spreekt koeltjes.) 
Vermoedelijk, omdat niemand er in die schrikvolle ure op

{==39==} {>>pagina-aanduiding<<}
gelet heeft dan.... zij, die het meeste belangstelde in mij - de bleeke dame - en - Denise.




de markies. 
Denise! Wie was dat?




raymond. 
De vrouw, die altijd rondom mij was als ik in den tuin spelen mogt - ik heb later begrepen, dat zij mijne min moet geweest zijn.




de markies. 
Ach! daar gaat mij een licht op, (hij zucht en wendt het hoofd af; weer tot Raymond.) Ga toch voort.




raymond. 
Ik begon te schreien, meer van schrik dan van pijn, en liep zoo hard ik kon het vertrek dieper in en naar de bleeke dame toe, die als met een schok oprees uit haren ziekestoel, en die mij een zakdoek tegen het voorhoofd drukte.




de markies. 
Dàt moet- toch de Markiezin geweest zijn.




raymond 
(de schouders ophalend). 
Ik herinner mij niet hoe zij genoemd werd.... op dàt oogenblik waren wij alleen en zij sloot mij aan hare borst en zij schreide - ik zou haast zeggen zoo als altoos, maar zij had toen geen gekapt hoofd met pluimen - alleen een groote muts met kant die over het voorhoofd hing, juist dat is mij ook weêr bijgebleven.
Op eens werd de deur ruw en driftig opengerukt, zooals dat anders nooit geschiedde - en een troep mannen en vrouwen stortten naar binnen - woeste lieden, zooals ik ze pas beneden op het binnenplein had zien rondwaren. - Zij schreeuwden en lachten, zwaaiden sabels en pieken, duwden mij op zij, grepen de arme schreiende dame aan en sleurden haar weg - de kamer uit - en deze, ja! - deze groote zaal in, - ik weet nog dat ik mij tusschen hen indrong om haar te volgen, - en zòo mee binnen kwam; daar zag ik in eens Denise in hun midden, die naar mij toekwam, en die ik hoorde roepen: dit is de mijne, blijft daar af - toen werd mij een sjaal of een sprei over het hoofd, geworpen, iets zachts en warms, en ik werd opgenomen en ik voelde dat ik

{==40==} {>>pagina-aanduiding<<}
de trap werd afgedragen - zeker wat gejaagd, want mijne voeten raakten soms even den wand, en zoo wist ik dat het die enge trap was en niet de groote marmeren, met de breede treden, en toen - toen moet ik bewusteloos zijn geworden, hetzij door den schrik of door bloedverlies, want ik weet verder van niets.




de markies. 
Ontzettend, zou het mogelijk zijn! (Raymond aanziende in zigtbare ontroering) als 't eens ware! (maar plotseling met iets koels en wantrouwigs) het zou toch ook nog kunnen zijn, dat gij u vergist...




raymond. 
Dat ik mij vergissen zoude? Toch wel niet daarin, dat dit alles niet met mij is voorgevallen, dat deze indrukken, deze beelden mij niet voor altijd zijn bijgebleven, dat ik die schrik en angst niet heb doorleefd...




de markies. 
Neen! maar dat gij des ondanks toch niet zijt waarvoor gij, u zelf houdt.




raymond 
(koel en tier). 
Waarvoor meent Mijnheer de Markies dat ik mij zou willen houden, wat ik niet zijn zou? Ik ben Raymond de schrijnwerker, de pleegzoon van de echtgenooten Duvivier en begeer niets anders te zijn. Ik wil alleen rust hebben van hetgeen mij kwelt en vervolgt meer dan ooit voor dezen, sinds ik hier ben. De Heer Markies kan mij geene ophelderingen geven... Ik meen zelfs te doorzien, dat zekere ontdekking veeleer geschuwd wordt dan verlangd, omdat deze al te groote verwarring zou kunnen aanrigten in gemaakte plannen en allerlei belangen in kwestie kon stellen; bijgevolg zal ik zwijgem en mijne waarnemingen voor mij zelf houden.




de markies. 
Jongman! Gij weet niet wat gij mij doet met zòo te spreken! God weet dat ik er mijn halve vermogen voor over zon hebben als ik Denise Darbois een paar vragen kon doen, die mij zouden geven wat ik noodig heb: zekerheid, want zonder dat kàn ik mij niet verblijden.




raymond. 
Denise Darbois - zoo zij nog in leven is, moet zijn uit te

{==41==} {>>pagina-aanduiding<<}
vinden...... maar ik zie niet dat haar getuigenis zooveel voor u kan afdoen.




de markies 
(hartstogtelijk.) 
Alles! zij alleen kan mij zeggen wat gij en ik niet kunnen uitmaken of - zij haar zoon gered heeft dan wel den mijnen! Begrijpt gij mij nu?




raymond 
(buigt toestemmend het hoofd en wendt zich verslagen ter zijde. Bij zich zelven:) 
De stem van het bloed spreekt wel zwak tusschen ons - hij kan gelijk hebben.




la broche 
(komt binnen door de groote middendeur; met eene buiging tot den Markies.) 
Mijnheer de Markies, de Notaris van Meudon is gekomen.




de markies 
(verstrooid.) 
Heel goed! (Na eene pauze) Laat mijnheer Benoît even wachten. Is de Freule in 't salon?




la broche. 
Ja, mijnheer! - en er zal zoo aanstonds geluid worden voor het diner...




de markies, 
Wacht nog even!




la broche 
(maakt een gebaar van bevreemding.) 




de markies 
(tot Raymond.) 
Wilt gij met ons aan tafel komen?




la broche 
(slaat de handen ineen van verbazing en ziet met bezorgdheid naar den Markies.) 




raymond 
(half luid tot den Markies.) 
Ik bid u, verschoon mij Mijnheer, zoolang wij nog geene zekerheid hebben ot ik hier thuis hoor! Daarbij - (met een blik op zijne kleeding) - zou het wel voegzaam zijn - dat ik.... zooals ik nu ben.... met u en de Freule ging aanzitten...? De étiquette is.... hier immers een eeredienst.




de markies. 
Gij hebt gelijk - en dat gij er aan denkt - bewijst mij dat..... goed bloed zich niet kan verloochenen - maar - wat wij hopen - wat wij gelooven - moet voor anderen als voor ons zelven onbetwistbare zekerheid worden en... gij vindt dus goed, mijn waarde Raymond, dat men u ergens apart zal bedienen?



{==42==} {>>pagina-aanduiding<<}



raymond. 
Als het zijn kon liefst in deze zaal; ik wensch hier nog wat te blijven.




de markies. 
La Broche, hebt gij verstaan. Mijnheer Raymond verlangt zijn diner hier......




raymond 
(lagchend.) 
Met wat brood en wat koud vleesch zijt gij van mij af, monsieur La Broche - alleen (hij fluistert den Markies iets in.)




de markies 
(overluid.) 
La Broche, hebt gij den sleutel van het voormalig appartement der Markiezin - - en die van l'escalier de service?




la broche. 
Zeer zeker Mijnheer de Markies - maar - ik heb ze niet bij mij.....




de markies. 
Ga ze halen en breng ze aan Mijnheer Raymond. La Broche (buigt zwijgend; maar ziet den Markies nogmaals aan met een droeven onrustigen blik - en wil daarop gaan.)




de markies 
(roept hem terug.) 
La Broche!




la broche 
(keert terug en blijft staan in afwachtende houding.) 




de markies. 
Weet Gij mij ook te zeggen of de zoon van Denise nog in leven was bij de plundering van het kasteel?




la broche. 
Herinnert Mijnheer zich niet dat haar kind gestorven is, juist toen.... (hij aarzelt - hij stottert) toen... het andere, de jonge Graaf, werd gespeend - en dat bij dit verlies de arme kinderlooze zich zoo hartstogtelijk hechtte aan dezen.




de markies 
(springt op van de sofa in heftige ontroering.) 
Ik dank u, La Broche, ik dank u - dàt juist, dat was mij ontgaan - ga nu! (La Broche verwijdert zich, maar aan zijn gang, aan zijne houding en droevig hoofdschudden is het te bespeuren dat hij bezorgd is over zijn meester. Zoodra zij zamen zijn, loopt de Markies in vervoering op Raymond toe, sluit hem in zijne armen en roept uit!) Ik twijfel niet meer!






{==43==} {>>pagina-aanduiding<<}

Eerste gedeelte.


Vader en zoon.


{==44==} {>>pagina-aanduiding<<}


{==45==} {>>pagina-aanduiding<<}


Een salon op het kasteel de Mercoeur, gemeubeld naar den smaak van het eerste keizerrijk.


Gabrielle en de Notaris van Meudon zijn te zamen. Gabrielle in een elegant toilet naar de mode van den dag: Grijze zijden japon, eng en kort, zoodat men de lage schoenen met kruisbanden zien kan. Het lijf eindigend bijna onder den arm en vrij gedecolleteerd, korte gepofte mouwtjes en bloote armen, met een enkele bracelet. Een parure van bloedkoraal. Het blonde haar hoog op het hoofd gekapt met vlechten en doffen, en een kam met bloedkoraal gesierd. Krullen à l'Anglaise. Zij zit aan de tafel met een handwerkje, doch is opgestaan zoodra de notaris binnen komt.


Mijnheer Benoît is gekleed met al de deftigheid van iemand uit zijn stand, die bij een hoogen client aan tafel is genoodigd. Middelbare leeftijd, krullende naturel wat hoog op het voorhoofd, hooge witte das met rozet en slippen. Na de vormelijke begroeting zegt:


gabrielle. 
Ik ben blij dat ik u nog eens even spreken kan, Mijnheer Benoît, vóór dat mijn oom binnen komt. Hebt gij mij ook iets mede te deelen?




de notaris. 
Ja, Freule, een nieuwtje! Die zekere Denise Darbois, waarnaar de Freule zich geïnformeerd heeft, is nog in leven en met uw goedvinden zal zij zoo spoedig mogelijk hier komen.




gabrielle. 
Gij weet niet hoe gij mij verblijdt met dit berigt, Mijnheer! Ik dank u duizendmaal voor de genomen moeite.




de notaris. 
Om de waarheid te zeggen, Freule, heeft het mij niets geene moeite gekost; het toeval diende mij. Ik moest naar Parijs om

{==46==} {>>pagina-aanduiding<<}
een hôtel te zien, dat Mijnheer de Markies wilde koopen om er de wintermaanden door te brengen. Ik wist de diligence te snappen en trof onder anderen een jongen pachter van mijn dorp, die mij vraagt of het waar was wat men zeide, dat de Markies de Mercoeur in Frankrijk is teruggekeerd en op zijn kasteel bij Meudon komt wonen? De Markies woont er al! mogt ik zoo zeggen.
Daar zal Denise blij om wezen, ging hij voort. Denise, welke Denise? vroeg ik verrast, toch niet Denise Darbois? Precies! dezelfde die voorheen min is geweest bij den kleinen Graaf, was het antwoord. Zoo zoo! dus is zij nog in leven, en haar man? Neen, die is dood, maar zij heeft het heel goed als weduwe, en ze woont te Parijs, zij is in huis bij mijne schoonmoeder, die hare zuster is, een kloek wijf!
Denise? Wel neen, die is vòor haar tijd oud en afgeleefd van verdriet. Ik spreek van mijne schoonmoeder, die een mooije zaak heeft, een fruit- en groentewinkel, die klinkt als een klok! en haar zoon Jacques, mijn zwager, die heeft ook een woordje mee te spreken in de hal, dat verzeker ik u. - Er volgde een uitvoerig verhaal omtrent de voortreffelijkheid van den zwager en de kostelijke geldwinning van de schoonmoeder, 'tgeen ik geduldig aanhoorde, totdat ik hem weêr op Denise kon brengen - om hem mede te deelen, dat men deze verlangde te zien op het kasteel de Mercoeur, en dat ze maar naar de Freule moest vragen. Hij ging toch naar zijne schoonmoeder, en zou de boodschap doen. Ik twijfel dus niet of de goede vrouw zal op hooge beenen komen aanloopen.




gabrielle! 
Loopen!




benoît. 
Bij wijze van zeggen, ze zal wel een karretje nemen tot aan het dorp - en van daar naar 't kasteel is maar een wandelingje voor zoo'n mensch. Gij ziet, Freule - dat zaakje is als van zelve gegaan; met het hôtel ging het, helaas! niet zoo glad....




de markies 
(komt binnen). 
De Notaris zwijgt en gaat hem met eene diepe buiging tegemoet.



{==47==} {>>pagina-aanduiding<<}



de markies 
(groet beleefd maar wat afgetrokken). 




de notaris. 
Mijnheer de Markies, ik heb volgens de orders, die u mij gegeven hebt, die onderhandeling aangeknoopt, maar....




de markies 
(droogjes). 
Heel goed, Mijnheer Benoît, maar ik verzoek u met de zaken te wachten tot na den eten (tot Gabrielle) - de Burggraaf is: dus niet gekomen! weêr niet! dat's vrij onhoffelijk....




gabrielle. 
Ik beken u, Mijnheer, dat ik niet op hem had gerekend.




de markies. 
Hij heeft toch waarlijk geen reden om u - om mij te verwaarloozen.




gabrielle 
(even de schouders ophalend). 
Men kan niet weten......


Op ditzelfde oogenbik doet een lakei de deur open en dient den Burggraaf aan, die daarop binnentreedt. Leeftijd tusschen de dertig en veertig, niet groot van gestalte, maar forsch en met wat aanleg tot gezetheid, donker haar, levendige bruine oogen, frissche gelaatskleur, een uiterlijk dat van levenslust en opgeivektheid getuigt. Zijn houding en manieren, los en gemakkelijk als die van een man van de wereld, nemen echter zekere gedwongenheid aan tegenover den Markies. Zijne kleeding: een blauwe frac met vergulde knoop en, hooge kraag en hooge staande boord, zwarte das, losjes gestrikt, fijne grijze kuitpantalon, waarover laarzen met boordsel en zwarte kwasten. Het lint van het legioen van eer in het knoopsgat. Hij groet den Markies met eene diepe, deftige buiging, gaat naar Gabrielle toe om haar te begroeten, en als zij hem à l'Anglaise de hand toesteekt, buigt hij zich en kust even de toppen harer vingers.


lionel 
(tot den Markies, die hem alleen met eene strakke buiging heeft verwelkomd). 
Ik hoop niet, Mijnheer, dat ik ongelegen kom, nu ik mij zelven voor het eerst de eer geef van uwe vergunning gebruik te maken om onverwacht bij u aan tafel te komen?




de markies 
(met ironie). 
Zoo precies op slag, Mijnheer! dat het bijna te laat is.



{==48==} {>>pagina-aanduiding<<}



lionel 
(zich bedwingend). 
Verschoon mij! Ik vreesde dat àl te vroeg mogelijk onbescheiden zou zijn! ik had nog zoo weinig gelegenheid mijn droit d'entrée hier te doen gelden... (dit laatste rigt hij tot Gabrielle).




gabrielle 
(wat koel en wat verstrooid). 
Ik geloof, neef - dat gij daarvan niemand een verwijt hebt te maken dan u zelven.




de markies 
(die inmiddels den Burggraaf van het hoofd tot de voeten heeft opgenomen). 
Hoe is het nu, Mijnheer, men kleedt zich dus niet meer als men bij het Hoofd der familie aan tafel komt!




lionel 
(een weinig verlegen). 
Wat zal ik u zeggen, Markies, ik moet excuus vragen - ik ben te paard van Fontainebleau hierheen gekomen - en bij gevolg zoo wat half en half in rijkleeding.... ik dacht....




de markies 
(valt hem grimmig in de rede). 
En men doet het tegenwoordig zonder degen, naar ik zie! Een edelman!




lionel 
(met weêrhouden drift). 
Daar ik niet weet of ik in mijne betrekking te Fontainebleau zal gehandhaafd worden door den Koning, vond ik het ongepast mijn uniform te dragen - waarin daarenboven zeer zeker verandering zal komen. Bij 't burgerlijke costuum draagt men thans niet meer den degen, tenzij aan het Hof of in gala - en ik verkeerde in de meening, Mijnheer de Markies, dat uwe uitnoodiging ten doel had mij heel gemeenzaam en en familie bij u te zien.




de markies 
(met zekere bitterheid). 
Gij hebt gelijk. Ik ben een vreemdeling geworden in dit nieuwe Frankrijk, zooals de Jacobijnen en de Bonapartisten het gemaakt hebben. Maar toch, als men zich zoo op zijn gemak zet, als gij zegt, dat nu het gebruik is, dan zou ik in uw geval ten minste geene ergernis willen geven met dàt lint in het knoopsgat, de herinnering aan uw dienstijver voor den overweldiger.




lionel 
(ter zijde tot Gabrielle). 
Wat is de Markies van daag slecht gehumeurd! (luid tot

{==49==} {>>pagina-aanduiding<<}
den Markies). Ik wist niet mijnheer, dat ik u ergernis zou geven met mijne decoratie. Gij weet zoo goed als ik, dat een edelman niet alles kan aangrijpen, zooals de zoon van een kruidenier; dat men toch iemand moet dienen, en daar ik niet als kind met mijne ouders ben geëmigreerd en het zeldzame voorregt heb gehad niet geguillotineerd te worden door mijne Heeren van het Schrikbewind, zie ik niet in waarom ik geen ambt zou hebben aangenomen, dat mij uitnemend te pas kwam, van den man die, wat hij dan ook overigens geweest zij, de orde hielp herstellen en die meester was par droit de conquête!




de markies. 
Ik stem u toe, dat men zoo handelt als men geen beginselen heeft en alleen denkt om het belang van 't oogenblik. Wat overigens betreft dat kruis van 't Legioen van Eer, door zoo'n eervolle hand uitgereikt...




de vicomte. 
Markies! er zijn eervolle mannen door den ex-Keizer gedecoreerd, dat zal de hardnekkigste balling van Coblenz moeten toestemmen, en meent gij mogelijk, Mijnheer! dat die maarschalken van 't Keizerrijk, waarop de Koning zelf gezegd heeft te zullen steunen, bij de ontvangst van den Vorst verzuimd zullen hebben hunne decoraties te dragen, hoewel zij die uit handen van den overweldiger hadden ontvangen?




de markies 
(met een minachtend schouderophalen.) 
't Is te hopen, dat de Koning geen berouw zal hebben van zijn goed vertrouwen; wat mij betreft, ik kan mij naar die nieuwe zienswijze nog zoo niet schikken...




de vicomte 
(met zekeren ernst.) 
Ik bid u, waarde Oom, verbitter toch uzelven en anderen het leven niet met recriminaties over een verleden, dat nu eenmaal niet meer is te herdoen, hoe men er ook tegen uitvaart. Laten wij het voor 't geen het was; werpen wij het achter ons en trachten wij het onze te doen om het nù beter te maken.... (eer de Markies antwoorden kan, komt La Broche binnen.)




la broche. 
Mijnheer de Markies is bediend!



{==50==} {>>pagina-aanduiding<<}



de markies. 
Lionel! geef uwe nicht den arm. Mijnheer Benoît, ik zal zoo vrij zijn voor te gaan. (De Markies wendt zich naar de middendeur, die de bedienden hebben opengeslagen; de anderen volgen hem.)




Het kabinet van den Markies.

De Markies zit bij de schrijftafel en is bezig met, papieren in te zien en te rangschikken. Gabriëlle zit bij eene salontafel in 't midden van het vertrek, met een borduurraam waarop zij werkt.


de markies 
(opziende.) 
Gabriëlle! leg toch eens dat handwerk ter zijde. Gij weet niet hoe gij mij ergert door altijd uw naaigereedschap mee te sleepen, tot in mijn kabinet toe.




gabrielle 
(haar borduurraam ter zijde leggende). 
Ik wist waarlijk niet, Oom! dat ik U daarmee ergernis gaf. Vergeef het mij, het is de gewoonte; ik kàn niet leêg zitten.




de markies. 
De gewoonte! Juist dat maakt het voor mij zoo veel te erger, 't is of gij mij telkens herinneren wilt aan die dagen van vernedering, waarin gij.... Verlangt gij dat ik het zal uitspreken?




gabrielle. 
Waarin ik mijn brood verdiende met les geven! Maar, Oom! ik zie daarin volstrekt geene vernedering. Ik plagt er trotsch op te zijn, dat ik aldus voor mij zelve kon zorgen en onafhankelijk blijven....




de markies 
(de schouders ophalend). 
Zij begrijpt mij niet eens! (met een zucht). O! die mésalliances, het beste bloed moet er door ontaarden!
(Tot Gabriëlle) Is de Burggraaf vertrokken?




gabrielle. 
Ja, Mijnheer! terstond na den eten, zoodra u niet den no

{==51==} {>>pagina-aanduiding<<}
taris in uw kabinet waart gegaan, en zeer ontstemd, naar het mij voorkwam; hij wilde niet eens zijne koffij gebruiken.




de markies. 
Dat is mijne schuld niet, hij is zoo ligt geraakt....




gabrielle. 
Verschoon mij, Oom! maar het kwam mij voor, dat hij juist heel veel lijdzaamheid oefende. Hij is iemand die al eene positie in de wereld heeft gehad, en u.... behandelt hem soms of hij nog onder de pages hoorde. Gij hebt hem aan tafel zonder ophouden getaquineerd over kleinigheden, en telkens grievende toespelingen gemaakt op zijne voormalige betrekking tot Bonaparte! Kan hij het helpen, dat deze den troon heeft bemagtigd, al sinds zoo lang ontruimd door de wettige bezitters? Was iedereen niet dankbaar, zelfs de émigrés, die weêr in Frankrijk durfden terugkeeren, dat er iemand aan 't hoofd stond, die de lieden niet guillotineren liet. omdat zij een adellijken naam droegen?




de markies 
(hartstogtelijk). 
En die den Hertog d'Enghien vermoorden liet, omdat hij een Condé was.




gabrielle. 
Daar heeft hij zich zelf zeker meer schade mee gedaan dan met vele ongerechtigheden zamen! Ik meen waarlijk den gevallen tiran niet te verdedigen, daartoe ben ik te veel Engelsche in 't hart, ik wenschte alleen maar, dat u Lionel niet zoo voortdurend wildet vervolgen met het verwijt, dat hij gedaan heeft wat honderde anderen deden even als hij - die nu triomf roepen met de overwinnende partij en zich zoo digt mogelijk scharen rondom den troon van Lodewijk XVIII.




de markies. 
Omdat anderen eervergeten handelen, behoef ik zulke gedragingen toch niet goed te keuren in wie tot mijn geslacht behooren.




gabrielle. 
Indien u alleen maar kondet goedvinden dat punt te laten rusten; hij zal er niet van ophalen: wees er zeker van! Maar gij, Oom, die fierheid en karakter vordert in een edelman, hoe

{==52==} {>>pagina-aanduiding<<}
kunt gij hem kwalijk nemen, dat hij zich geprikkeld voelt door die onophoudelijke aanvallen!




de markies. 
Een edelman, die vergeten kon wat hij zijn Koning schuldig is, heeft het regt niet meer zoo aantrekkelijk te zijn.




gabrielle. 
Het zou mij toch niet verwonderen zoo hij dat regt nam. Hij meent in uwe houding tegenover hem te zien, dat gij een wrok tegen hem voedt; dat heeft hij mij bekend, en daarop is hij heengegaan.... zeer ontstemd en zoo koel beleefd tegen mij of hij van plan ware niet weêr te keeren.




de markies. 
Hij zal zich nog wel bedenken, maar indien niet - dan - wat mij betreft mag hij wegblijven.




gabrielle 
(in de hoogste verbazing.) 
Maar Oom! daar begrijp ik niets van. Hoe veel malen hebt gij mij niet op het hart gedrukt, dat eene verbindtenis tusschen den Burggraaf en mij iets onvermijdelijks was, door u zelf onherroepelijk besloten, om de familie de Mercoeur weêr in eere en bloei te herstellen.




de markies. 
Dat heb ik ook gezegd, en ik zou er bij blijven - hoe het mij ook ergert en tegenstaat - dat een voormalig gunsteling van Bonaparte eenmaal in mijn rang en regten zou treden - om geen andere verdienste - dan deze, dat hij de eenig overgeblevene is van mijn naam; maar - ik begin hoop te koesteren, dat ik deze vereeniging, als pis-aller uitgedacht, zal kunnen opgeven wanneer de wettige erfgenaam optreedt.




gabrielle 
(levendig.) 
Gij gelooft dan nu aan die mogelijkheid, waarvan gij nooit hebt willen hooren?




de markies. 
Ik heb zoo goed als zekerheid. Nog heden hoop ik de laatste nevelen opgeklaard te zien.




gabrielle. 
Gij weet niet, Oom! hoe mij dat verblijdt. Ik bid u, zeg mij toch hoe gij hem hebt opgespoord.



{==53==} {>>pagina-aanduiding<<}



de markies. 
Ik heb hem niet opgespoord. Ik heb hem aangetroffen, ontdekt; hoe, dat moogt gij hem zelf vragen, want ik wacht hem hier. (Hij schelt.)


La Broche komt binnen en blijft zwijgend wachten tot de Markies hem aanspreekt.


de markies. 
La Broche! waar is op dit oogenblik Mijnheer Raymond?




la broche. 
Hij is nu weêr binnen gegaan naar de groote zaal, heeft zich licht laten geven en is, geloof ik, bezig met teekenen of schetsen, zooals hij het noemt. Zijn eten heeft hij nauwelijks aangeroerd, maar alsof 't hem opgelegd was, is hij het voormalig appartement van de Markiezin gaan doorkruisen, alle vertrekken rond snuffelend of hij er iets verloren had; vervolgens is hij naar beneden gegaan, en langs den trap, die door de bedienden wordt gebruikt, is hij den tuin ingeloopen met eene drift of hij er iets had te zoeken en is ten laatste voor de oude vervallen volière blijven stilstaan, in eene verrukking of hij heel wat bijzonders zag; hij had tranen in de oogen. Ik vergis mij niet, want in de meening dat hij den weg van die afgelegen plek naar 't kasteel niet terug zou weten te vinden, was ik hem gevolgd, en ik kwam juist bij hem toen hij met alle aandacht naar 't verroeste traliewerk stond te kijken, waar achter geen enkele vogel meer te zien was. 't Is een origineel; toen hij mij bemerkte heeft hij zich omgekeerd, zeker wat knorrig dat ik hem gevolgd was, want hij gaf mij geen antwoord toen ik hem een paar vragen deed.




de markies. 
Hij had gelijk, het kwam je niet toe hem te ondervragen....




la broche 
(getroffen.) 
Mijnheer de Markies, ik meende....




de markies. 
Zwijg, en verzoek mijnheer Raymond hier bij mij te komen.




la broche 
(buigt en verwijdert zich met een gebaar van verwondering). 




gabrielle. 
Verschoon mij, Oom, gij meent toch niet dat die jonge schrijnwerker....



{==54==} {>>pagina-aanduiding<<}



de markies. 
Een handwerkman is, zoo als gij eene lesgeefster zijt geweest, als een slagtoffer van de verkeerde wereld, die de revolutie heeft daargesteld.




gabrielle. 
Nu gij het zegt, ja! er was wel iets in hem dat mij terstond trof, iets.... dat ik om de waarheid te zeggen toeschreef aan.... den invloed, dien de nieuwe orde van zaken op de ontwikkeling van den derden stand heeft uitgeoefend.




de markies. 
Zottin met uwe ontwikkeling, met uw derden stand. Ontbolster een boer, laat een parve nu toe in goed gezelschap en zie dan wat er van is, van die beschaving, van dien vooruitgang, maar.... steek een edelman in een werkpak en gij zult al spoedig zien uitkomen, dat....




la broche 
(doet de deur open voor Raymond. Op een wenk van den Markies plaatst hij een stoel bij de schrijftafel en verwijdert zich daarop.) 




de markies 
(Raymond, zoodra hij hem ziet welgevallig toeknikkend, maar zonder op te staan.) 
Welnu, mijnheer Raymond, hebt gij u te goed gedaan aan uwe herinneringen van 't kasteel?




raymond 
(die bij het binnentreden eerst den Markies, daarna Gabriëlle eerbiedig heeft gegroet). 
In 't kasteel minder dan ik mij had voorgesteld, Mijnheer. Het appartement, aan de groote zaal grenzend, was geheel ontmeubeld, er was niets meer te vinden van alles wat ik er dacht te zien, ook het uitzigt was niet meer hetzelfde, want het blijkt dat men een stal heeft gezet waar de duiventoren en het tuinmansbuis plagten te staan, alleen in den tuin, in 't park, vond ik de oude plekjes terug, die mij nooit uit het geheugen zijn gegaan.




de markies. 
Gij weet u zeker niet meer te herinneren, hoe gij gekomen zijt bij de lieden, die gij uwe pleegouders noemt?




raymond. 
Integendeel, Mijnheer, dat weet ik zeer goed, en dat is niet te verwonderen, want toen had ik zoo iets vreesselijks moeten

{==55==} {>>pagina-aanduiding<<}
aanschouwen, dat mij nòg eene huivering door de leden vaart als ik er aan herinnerd word. Alleen, ik weet niet hoe ik buiten het kasteel ben geraakt, nadat men mij van den trap heeft afgedragen. Ik onderstel dat men mij in bewusteloozen staat ergens gebragt heeft waar ik ziek werd, maar wie er toen om mij heen waren, en waar ik mij bevond, daarvan weet ik niets. Ik mis den draad die er toch loopen moet tusschen die eerste schokkende gebeurtenis, die mij in 't geheugen is gebleven, en dat andere afgrijsselijke tooneel, dat mij evenzeer onvergetelijk is. Ik zou zelfs niet weten te zeggen of er eene groote dan wel een geringe ruimte van tijd ligt tusschen de beide voorvallen, waarvan ik zulk een levendigen indruk behield....




de markies. 
Dat doet er ook zooveel niet toe. Deel mij maar mede 'tgeen gij u nog herinnert - dan.... ik wil niet dat gij dus staande zult blijven, neem toch den stoel, dien La Broche voor u heeft klaar gezet.




raymond. 
Verschoon mij, Mijnheer. Ik ben zoo het best op mijn gemak. (Hij blijft staan bij den armstoel, waartegen hij somtijds leunt onder het spreken). Ik had dan op zekeren dag eene gewaarwording of ik ontwaakte uit een zwaren droom - ik lag te bed, niet meer zoo zacht en warm als ik het gewoon was; ik bevond mij ergens waar het kil en duister was; toch kan het geene gevangenis zijn geweest, want de lieden die ik niet kende liepen af en aan, soms bleef de deur openstaan en dan zag ik licht, en Denise kwam daar ook bij mij, maar zij was er niet altijd.




gabrielle. 
Denise!




raymond. 
Ja, Freule! dezelfde, die mij zeker uit eenig groot gevaar heeft gered, en die, naar ik vermoed, mijne min is geweest. Denise Darbois, zooals ik nu weet dat haar naam is.




gabrielle. 
Waarom hebt gij mij dat niet gezegd?




raymond. 
Dat heb ik zelf nu pas vernomen; daarbij, ik moest meer zekerheid hebben voor mij zelven eer ik spreken kon.



{==56==} {>>pagina-aanduiding<<}



de markies 
(met zeker ongeduld.) 
Ga toch voort, Raymond.




raymond. 
Denise dan, als zij bij mij kwam in dat somber verblijf, bragt mij altijd iets lekkers mee, want het eten dat men mij gaf stond mij tegen, en als ik ongeduldig was en haar plaagde om weêr met mij in den tuin te gaan spelen, sloot zij mij schreijend in hare armen en zei - ‘dàt kan niet meer, arm ‘lief kind, maar - wij zullen nu spoedig uitgaan - en dan zullen wij brioches koopen.’ Ik herinner mij nòg den laatsten dag dat zij weêrkwam en mij hielp opstaan en aankleedde, en mij een rood wollen mutsje opzette in plaats van de blaauw fluweelen toque die ik plagt te dragen. Ik weet nòg dat zij er zoo droevig uitzag en dat zij tranen in de oogen had, terwijl zij mij vertelde dat ik nu zou uitgaan - dat wij te Parijs waren, en dat ik veel drukte van volk en soldaten zou zien, maar dat ik mij stil moest houden en niet schreijen of schreeuwen mogt, wat er ook gebeurde. Ik zie nòg de volle drukke straten die wij door gingen - onder veel gedrang van volk dat schreeuwde en joelde - en dat mij zenuwachtig maakte - maar ik durfde toch niet huilen, noch iets vragen aan Denise die zoo hard als ik kon met mij voort liep. Eerst hield zij mij bij de hand - maar later - toen het gewoel en gedrang al sterker werd om ons heen, tilde zij mij op en droeg mij op den arm. Eindelijk bleven wij staan tegenover een groot somber gebouw, en Denise zette mij op den grond en ik hoorde een akelig gieren en zingen, precies zoo als ik dat het laatst op het kasteel had gehoord, en zag weêr dezelfde soort mannen met roode mutsen en pieken - en ook vrouwen met woeste gezigten en wilde gebaren; en er rolden dreunend karren voorbij, waar mannen en vrouwen in zaten met bleeke gezigten, die uitgejouwd werden door het volk om ons heen. Dat alles maakte mij zoo bang en zoo wee - dat ik Denise smeekte om weg te gaan, maar zij gaf mij daarin niet toe, en zei maar telkens dat ik stil moest zijn. Op eens echter nam 
zij mij weêr op den arm, en tilde mij zoo veel in de hoogte als zij maar kon, en er kwam toen juist een kar voorbij waarin enkel vrouwen zaten met bloote hoofden en kort af-
{==57==} {>>pagina-aanduiding<<}
gesneden haar, (rillende). Ik zie dat verschrikkelijke tafereel weêr voor mij of ik het pas gisteren had aanschouwd, (hij verbleekt onder het spreken), eene van die vrouwen met gebonden handen, juist aan onze zijde, boog zich zoo ver mogelijk naar voren - en Denise wrong zich door de menigte heen zoo digt bij de kar als het volk met de pieken haar toeliet, zij fluisterde mij in, dat ik mijne armen moest uitsteken en een kushand toewerpen naar dien kant. Ik deed het snikkend van angst, ondanks haar verbod. Toen zag - toen hoorde mij de schoone bleeke vrouw - en zij noemde mijn naam, en zij gaf een gil en maakte eene beweging of zij van de kar wilde springen, maar de geweren van de soldaten en de pieken van die anderen - rigtten zich tegen haar, tegen ons. Denise werd woest teruggedrongen en de kar trok voorbij, - maar dat moet mijne Moeder zijn geweest - want haar kreet drong mij tot in 't harte, en nòg, nòg - als ik des nachts wakker lig - en het ongeluk heb door een of ander aan dat verleden herinnerd te worden, hoor ik dien gil, dien snik - en zie ik al dat ontzettende voor mij als in een visioen! (Hij slaat de handen voor de oogen en valt als door zijne aandoening overweldigd in den armstoel neêr.)




de markies en gabrielle, 
die in zichtbare ontroering geluisterd hebben, staan op en komen schielijk naar hem toe.) 




de markies 
(slaat den arm om den hals van Raymond). 
Ja, mijn zoon! dat zal uwe Moeder geweest zijn! maar hier hebt gij uw Vader!




raymond. 
Vader! (zich herstellende) Vader! Onbeschrijfelijk zoet is mij die naam. Reeds hebt gij mij uw Zoon genoemd. Maar wij moesten toch Denise kunnen oproepen om....




gabrielle. 
Dat is te doen. - Zoudt gij haar nog herkennen?




raymond. 
Denise! O! onder duizenden, al moet zij nu oud zijn geworden. Zij is de eenige wier beeld mij uit die kinderjaren helder is bijgebleven, en daar is ook wel reden toe.




de markies. 
In die noodlottige ure zijt gij dus van haar afgedwaald?



{==58==} {>>pagina-aanduiding<<}



raymond. 
Dat niet, maar men heeft mij met geweld aan haar ontrukt. Die woeste mannen, die boosaardige vrouwen met die groote cocardes op de mutsen, drongen op ons in en wilden mij aan haar ontnemen, zij scholden ons en stompten Denise en schreeuwden: ter dood! ter dood! Van angst en schrik bleef ik stom; al had het mogen zijn, ik kon niet schreijen of gillen. Denise worstelde dapper tegen, zij hield mij stijf in de armen geklemd en trachtte steeds vooruit te komen, al wilde men het haar beletten. Daar werd zij door twee of drie tegelijk forsch aangegrepen, op den grond geworpen, en ik zie mij in de handen van een afschuwelijk wijf, en ik hoor lagchen en roepen: ‘naar de Seine!’ en ik werd meegesleurd, maar op eens trad er een forsch man in den weg, hief mij op, nam mij op zijn arm, en ze hadden zeker ontzag voor hem, waut ze lieten hem begaan, en hij, zich een doortogt banende tusschen de menigte in, die verbluft terug week, liep schielijk met mij voort.




de markies. 
Dat monster!




raymond. 
Neen! hij was een vriend, een redder. Het was Mijnheer Duvivier, die mijn pleegvader is geworden. Zooals hij mij later heeft medegedeeld, hoorde hij dien verwilderden volkstroep elkander toeroepen, dat ze het aristocratenkind wilden verdrinken als een jonge kat; en daar hij het niet aanzien kou dat men een kind mishandelde, was hij tusschen beide gekomen, eerst met geweld, daarop met gezag, want hij bekleedde eene functie in zijne wijk en hij droeg de driekleurige sjerp, die zij eerbiedigden. Wat Denise betrof, die had hij alleen in de verte gezien onder den volkshoop, en hij had haar aanhaar lot moeten overlaten, en het is maar al te waarschijnlijk, dat zij haar hebben omgebragt. Medelijden met de slagtoffere die men naar de guillotine voerde is haar zeker tot misdaad gerekend. Burger Duvivier (zooals men toen zeide) droeg mij naar zijn huis, bij zijne jonge vrouw, die mij liefderijk ontving en goed verzorgde. Voor 't eerst werd ik te slapen gelegd in een zacht bed en kreeg ik eten dat mij niet tegen stond.

{==59==} {>>pagina-aanduiding<<}
Welhaast was ik geheel bekomen van de uitgestane angst onder hunne vriendelijke bejegening en het spelen met hunne kinderen. De indrukken, door al die vreesselijke tooneelen bij mij te weeg gebragt, verflauwden meer en meer. Ik mogt vrij rondloopen in de ruime werkplaats, en ik was er weldra zoo thuis, dat ik mijne duiven en kippen vergat. Het verledene begon in een nevel voor mij weg te zinken, en toen ik tien jaar oud was - naar de berekening mijner pleegouders, want ik wist zelf niet mijn waren leeftijd aan te geven - meende ik werkelijk tot het gezin te behooren, en men deed vooreerst niets om mij van die dwaling terug te brengen. Integendeel, men vermeed alles wat mij aan 't verledene kon herinneren. En dat was goed ook, want er waren mij beelden en tafreelen in 't geheugen geprent, die maar de zwakste aanleiding noodig hadden om weer in volle schrikwekkende klaarheid voor mij op te rijzen, al wist ik ze niet goed meer thuis te brengen, en al dacht ik zelf, dat het akelige droomen, bange visioenen waren, mij uit eene ziekte bijgebleven. Om mij tegen alle gevaar te beveiligen, had burger Duvivier, die zelf tot de municipaliteit behoorde, mij doen doorgaan voor een neefje uit de provincie, dat hij tot zich had genomen, daar de ouders overleden waren, en al ware ik van zijn bloed geweest, hij had mij geen trouwer vaderzorgen kunnen betoonen. Zijn oudste zoon had een onweêrstaanbare roeping voor den krijgsdienst en verliet reeds op zijn vijftiende jaar het ouderlijk huis voor de militaire school. Ik daarentegen had lust in het vak, tot groote voldoening van mijn pleegvader; maar al stond hij mij toe, zoodra ik er de krachten voor had, mij onder zijne gezellen te oefenen, hij wilde dat ik tot meer dan werktuigelijken arbeid bekwaam zou worden. Niet slechts liet hij mij alles leeren, wat maar eenigszins bij het vak kon te pas komen, maar hij verlangde, dat ik mij oefenen zoude in alles, wat geacht werd tot eene beschaafde opvoeding te 
behooren. Hij zeide uit te gaan van het beginsel, dat waar alle burgers van de fransche republiek gelijke regten genoten, zij ook zorgen moesten, dat hunne zonen en pupillen geschikt zouden zijn voor alles waartoe zij geroepen konden worden.



{==60==} {>>pagina-aanduiding<<}



de markies 
(schudt het hoofd met ergernis en valt in). 
Een verkeerd uitgangspunt, dat door de latere gebeurtenissen geheel zijne kracht heeft verloren.




raymond 
(levendig). 
En waaraan ik eene opvoeding, een onderwijs heb te danken, zoo als ik nauwelijks geloof dat een Markies de Mercoeur op het ouderlijk kasteel zou zijn te beurt gevallen.




de markies. 
Maar waarbij, als te vreezen is, juist datgene werd verzuimd wat een Markies de Mercoeur als het eerste en noodigste behoort te worden ingeprent.




raymond. 
Wat toch?




de markies. 
Het zelfgevoel dat een edelman past tegenover den burger, het juiste begrip van de voorregten eener edele afkomst en de waardeering van dit alles, tegelijk met de eischen en de verpligtingen die het oplegt.




raymond 
(met een fijn glimlachje). 
Ziedaar inderdaad eene vordering, die men een republikein van het eerste tijdperk der republiek niet kon stellen met eenig regt, waar het een pleegkind gold, wiens afkomst alleen op gissingen berustte; en, al ware dat niet geweest, burger Duvivier, met hart en ziel republikein, heeft vermoedelijk niet zoo veel aan die bijzonderheid gehecht om er zijn plan van opvoeding door te laten wijzigen. Hij zou met Rousseau hebben gezegd: ‘Een edelman op te voeden, daar heb ik geen verstand van,’ en hij wist al te goed, welk lot in zijn tijd een hooggeborene te wachten stond, die met verouderde begrippen tegen den tijdgeest meent te kunnen strijden om zijn pleegzoon aan zulk gevaar bloot te stellen. Père Duvivier, zoo als hij veel werd genoemd, wist er alles van; hij heeft in den bangsten tijd van het schrikbewind menig ongelukkige van rang ondersteund en voortgeholpen. Als lid van de municipaliteit heeft hij veel goed gedaan, en zoo veel kwaad verhinderd als maar eenigzins mogelijk was.




de markies. 
Toch jammer, dat hij met de republikeinen heeft meege-
{==61==} {>>pagina-aanduiding<<}
daan. Hoe kon dàt in een braaf, in een welgezind man opkomen?




raymond 
(glimlagchend). 
Wat zal men zeggen... hij viel niet in de termen om uit te wijken... hij stond aan de zijde van het volk, al was hij geen woordvoerder in de Jacobijnen-club. En mogelijk zult u het in hem prijzen, dat hij voor zijne betrekking bedankte, toen de eerste Consul zich tot Keizer liet uitroepen, omdat hij Napoleon niet wilde dienen, hoewel hij niet kon verhinderen dat zijn zoon aan het vaandel van het keizerrijk trouw zwoer.




de markies. 
Wel hard voor den vader! En wat is er nu van dien jongman geworden?




raymond. 
Gesneuveld in den Russischen veldtogt. De vader overleefde dien slag niet lang, gelukkig dat ik nu dáar was om voor de weduwe de omvangrijke zaak te kunnen drijven; de jongere zoon is.....




de markies. 
Genoeg, als die lieden iets van mij wenschen zal ik hun schitterende bewijzen geven van mijne erkentelijkheid dat zij zóo voor u gezorgd hebben.




raymond. 
Ik kan u vooruit verzekeren, Mijnheer, dat zij niets van u zullen verlangen, dat zij tevreden zijn hun pligt betracht te hebben en zich verheugen zullen mij door de mijnen erkend te zien. Er heeft ook voor henzelven zegen op hun goed werk gerust. Zij hadden veel voorspoed, en in die tijden waarin zoo menigeen, wien het goed ging, verdacht, belasterd, vervolgd werd, genoten zij de algemeene achting en vertrouwen.




de markies 
(met wat ongeduld). 
Heel goed! ik denk die familie een bezoek te brengen.




raymond 
(levendig). 
Dan zult gij zien welk een bloeiende zaak het is, onze magazijnen, onze modelkamers....




de markies 
(lagchend). 
Als men er niet in voorzag, zoudt gij met hart en ziel schrijnwerker worden.



{==62==} {>>pagina-aanduiding<<}



raymond. 
Blijven! zoo ik meen.




de markies. 
Gij weet wel beter. Gij zult toch begrijpen dat ik nòoit zal toestaan....




raymond 
(met vuur). 
Niet toestaan Mijnheer, dat ik een beroep zou uitoefenen waarin ik ben opgeleid, dat de lust van mijn leven is! Niet toestaan dat ik mijn naasten pligt volbreng en de weduwe van mijn weldoener en haar zoon tot hulp en steun zal zijn, alleen omdat ik bij toeval tot de ontdekking ben gekomen dat....




de markies. 
Gij tot eene adellijke familie behoort; dat gij een vader hebt, wien gij gehoorzaamheid schuldig zijt, en die niet zal dulden, dat zijn zoon zich zal verlagen, door in een schrijnwerkerswinkel te blijven arbeiden....




raymond 
(fier). 
Ik ben opgevoed in het beginsel, dat arbeid niet verlaagt maar verheft.




de markies. 
Burgerlieden - dàt kan zijn, maar een edelman, een Graaf de Mercoeur, behoort het noblesse oblige tot devies te nemen, en dat legt hem in de eerste plaats de verpligting op, het hoofd van zijn huis te eerbiedigen, en diens wil te volgen in alles.




raymond. 
Maar als ik nu eenmaal geene aanspraak maak op de voorregten mijner geboorte....




de markies. 
Meent gij dan daarmee mijn vaderregt weg te cijferen?




raymond 
(zichtbaar in tweestrijd). 
Ik heb twintig jaar lang de trouwe zorg en de liefde mijner pleegouders genoten. Moet ik dien band dan nu op eenmaal verbreken en verloochenen, nu het blijkt dat ik tot eene familie behoor, wier tradities, wier gevoelens mij vreemd zijn gebleven, en volkomen in strijd met de begrippen van eer en pligt die mij zijn ingescherpt van jongs af aan? Moet ik, die

{==63==} {>>pagina-aanduiding<<}
geleerd heb rond te zien in het leven met een vrijen ruimen blik, nu de oogen sluiten, en mij blindelings laten leiden door hen, die alles maar van éene zijde weten te beschouwen; het familiebelang, de ijdele glorie van het blazoen. (Zich tot Gabrielle wendend die in kennelijke onrust en spanning den woordenstrijd tusschen den Markies en Raymond heeft aangehoord.) Spreek gij, Freule! gij die niet beheerscht wordt door de vooroordeelen uwer caste - wat moet ik doen, breken met geheel mijn verleden.... of.... (Gabrielle die toevallig den blik naar de deur heeft gewend, welke nu stil geopend wordt door La Broche - die haar een wenk geeft - Gabrielle antwoordt in verstrooijing): Gij moet doen wat uw hart u ingeeft. (Al sprekende gaat zij naar de deur en wisselt zacht een paar woorden met La Broche, die daarop terugwijkt, en Denise binnenlaat. De Markies is ter regter zijde geweken, en blijft op zijne schrijftafel leunen, terwijl hij Raymond met een trotschen toornigen blik aanziet.)




raymond 
(staat ter linkerzijde met gebogen hoofd in pijnlijke gedachten verzonken.) 




denise 
(die nog de kleeding draagt eener boerenvrouw van voorheen, treedt langzaam en schuchter op, maar op eens als onder den aandrang van haar gevoel vergeet zij haar schroom, loopt op den Markies toe en valt aan zijne voeten, onder snikken, zonder een woord te kunnen uitbrengen). 




de markies 
(haar herkennende.) 
Denise! Denise! Het is de goedheid Gods, dat gij nog in leven zijt; het is de hand der Voorzienigheid, die u herwaarts voert, nu in deze oogenblikken. (Hij reikt haar de hand om zich op te rigten, maar zij blijft geknield en spreekt onder hevige aandoening.)




denise. 
Mijnheer de Markies is al te genadig, dat hij mij niet in toorn verjaagt. Ik ben toch zoo blij, dat ik nog mag beleven Mijnheer de Markies weêr te zien, om vergiffenis te kunnen vragen voor het leed, dat u is geschied! Maar wil gelooven, dat ik er onschuldig aan ben, al was ik mogelijk onvoorzigtig. Uw kind, aan mijne zorg toevertrouwd, had ik aan geen gevaar mogen blootstellen, had ik als een schat moeten verbergen, maar het was om de moeder, om de arme moeder,

{==64==} {>>pagina-aanduiding<<}
wie het beloofd had haar den jongen Graaf nog eens te laten zien, en die troost mogt zij toch wel genieten vóor haar schrikkelijken dood, dunkt mij. Maar helaas! daardoor is haar zoon in 't verderf gestort.




de markies 
(met een blik op Raymond.) 
In 't verderf, dat is zeer wel mogelijk.




denise. 
Het is zeker, mijnheer de Markies! maar àl te zeker. Toch heb ik het uiterste gedaan om hem te beschermen, te behouden; ik had er mijn leven voor willen stellen, maar ik vermogt niets tegen hun overmagt, ze hebben hem met geweld uit mijne armen gerukt, die barbaren, die monsters! om hem te vermoorden.




de markies. 
Misschien is er toch nog redding voor hem opgedaagd, Denise! Wees niet zoo mistroostig! sta op, ik heb hoop, dat ik mijn verloren zoon nog eens in mijne armen zal sluiten. U, goede vrouw, heb ik niets te verwijten; integendeel, men heeft mij verteld hoe gij uw best hebt gedaan om hem aan 't gevaar te ontrukken, dat hem reeds dreigde bij de plundering van het kasteel.




denise (opstaande). 
Wie heeft dat aan Mijnheer de Markies kunnen vertellen; ze hebben immers alles op het kasteel vermoord, die krengen van Jacobijnen.




de markies. 
De zoon van mijn intendant, Petit Pierre, is het ontkomen, en heeft zich te Coblenz bij mij gevoegd om mij de ramp te berigten die mij en mijn huis had getroffen. Hij vertelde mij, dat hij u in het boudoir der Markiezin had gezien met den jongen Graaf in de armen.




denise. 
Zoo is het ook, Mijnheer de Markies. Toen ik zag dat die booswichten na den duiventoren, na ons huis in brand te hebben gestoken, in 't binnenste van het kasteel doordrongen, vloog ik ze achterna, vast besloten, het kostte wat het wilde, mijn kind, excuseer Mijnheer de Markies, ik bedoel den jongen Graaf, uit de handen dier moordenaars te redden. Onder

{==65==} {>>pagina-aanduiding<<}
dat gemeene volk, dat zoo brutaal de vertrekken binnendrong of ze er thuis hoorden, waren ook vrouwen, erger soms dan de mannen in ruwheid en wilden moordlust. Ik deed of ik van de hunnen was, anders zouden ze mij niet doorgelaten hebben, of ook vermoord, zoo als ze het de arme kamenier hadden gedaan, toen zij de Markiezin ter hulp wilde komen. Ik zag gelukkig den kleinen Graaf, die schreijend en met bloedend voorhoofd bij zijne moeder wilde blijven, die men bewusteloos weg droeg.... ik sloeg hem de courte-pointe van zijn ledikantje over het hoofd, om hem aan hunne oogen te onttrekken en zijne snikken te smoren. Zóo droeg ik hem weg, den trap af, dien de bedienden gebruikten om in de groote zaal te komen. Het arme kind was zoo verschrikt en bedwelmd, dat hij niet meer schreide - zoo kwam ik veilig met hem tot in de keuken, waar alles stukgeslagen en niemand meer te vinden was; de roovers hadden zich daar eerst te goed gedaan aan alles wat er van hunne gading was; de dienstboden waren gevlugt, en wie weerstand bood, hadden ze met hunne bijlen en pieken afgemaakt. Mijn ongelukkige man had meê dat lot ondergaan - de tuinmansjongen kwam mij dat vertellen, hij zelf was het ontsnapt, omdat hij zich in een hoek had verborgen. ‘Ik moet weg met dat kind, weet gij er raad op, Jacques?’ vroeg ik, en de eerlijke jongen wist er raad op. Het karretje en de ezel zijn nog in de kleine schuur, dàar hebben ze niet naar omgekeken en daar kunnen wij schuilen tot zij aftrekken. Dàt was een inval! Wij bleven er tot het donker werd, toen spanden wij den ezel voor het karretje, deden er groentemanden op, kwansuis om die naar stad te brengen, en ik achter in onder de huif met mijn kleinen Graaf op den schoot, die altijd sluimerde, nadat ik zijn diepe wonde aan het voorhoofd verbonden had, digt en warm toegestopt onder de courte-pointe, waarover ik, om geen erg te geven, mijn schoudermantel 
heensloeg. Zoo togen wij in den nacht naar Parijs, waar 't volk aan de poort geen erg in ons had; en daar wij als de andere groenluî wat in de vroegte binnen trokken, kwamen wij er veilig door. Jacques en ik zagen er niet verdacht uit, en als ze iets van 't kind merkten, voegde ik hun toe: maak asjeblieft mijn kleinen jongen

{==66==} {>>pagina-aanduiding<<}
niet wakker. Jacques had familie in den Faubourg du Temple, die er een kleine groente- en vruchtenering deden, zoo wat uit de derde hand, want ze hadden nog geen plaats in de hal. Daar brachten we onze manden met groenten en vroegen om schuilplaats. Zij woonden heel armelijk - hun winkeltje was bij den vlakken grond, en zij zelf behielpen zich in een sousterrain - maar het waren goede lieden, die slechts voor de leus met het revolutievolk meededen, en voor onzen Graaf was het daar veiliger, dan in de Tuileriën, waaruit het Koninklijk gezin reeds verdreven was. Ik wist wel, dat er nog eene tante van de Markiezin te Parijs woonde, maar ik moest eerst weten of deze nog in leven was en of zij Raymond bij zich wilde hebben. Ik heb haar niet kunnen uitvinden. Ik denk wel dat zij haar ook naar de guillotine hebben gesleept.




de markies. 
Ja! mijne goede Denise, zoo is het. Mevrouw de Monteras was eene vriendin van Madame Adelaïde en als zoodanig onder de verdachten gerekend. Door verspieders omringd, werden hare onschuldigste handelingen verdacht gemaakt en - welhaast had men gevonden wat men zocht: het voorwendsel om haar te beschuldigen en te veroordeelen. Maar ga voort, brave vrouw. Ik luister met de grootste belangstelling naar uw verhaal en (met bedoeling op Gabrielle en Raymond ziende) ik ben hier de eenige niet, de Freule mijne nicht en Mijnheer.... zijn, ik ben er zeker van, even nieuwsgierig als ik zelf, wat er verder voorgevallen is met den jongen Raymond. (Gabriëlle, die zich bij 't binnenkomen van Denise naar Raymond heeft gewend en hem fluisterend en door gebaren beweegt om te zwijgen en geduldig toe te luisteren, heeft zich intusschen neergezet. Raymond blijft tegen haar stoel leunen, met het oog op Denise gevestigd.)




denise. 
Toen ik mijn jongen Graaf veilig wist in zijne schuilplaats, gaf ik toe aan mijn verlangen, om te vernemen wat er van mijne goede Mevrouw geworden was.
Jacques, die lezen en schrijven kon, slenterde Parijs rond, en liep herbergen en kroegen in en uit om de kranten en blaadjes in te zien en op die wijze te vernemen wat er al zoo gaande

{==67==} {>>pagina-aanduiding<<}
was. Zoo las hij ergens (ik weet niet meer hoe het leelijke schimpschrift heette, waarin hij dat vermeld vond) het geheele verslag van het gebeurde met het kasteel de Mercoeur, dat daar geprezen werd als een heldenstuk van de patriotten, en zoo kwam hij ook te weten, dat de Markiezin, die zg zich niet schaamden eene ci-devante te noemen, naar de conciergerie was gevoerd, zoo goed als ter dood veroordeeld. ‘Dat treft goed’, zei Jacques, ‘de portier van de conciergerie is een oom van mij, mijn eigen vaders broêr, en ik ga daar kennis maken.’ Dat gelukte hem, en toen hij vernam dat er werkvrouwen noodig waren, om zoo hier en daar eens wat schoon te maken in de gevangenis, wist hij mij daar binnen te brengen onder dát voorwendsel, maar het gelukte mij niet de Markiezin te spreken; toch zag ik haar, maar al brak mij het hart, ik hield mij goed en deed of ik heel ruw en onbeschoft met de gevangen vrouwen te werk ging. Zoo kreeg ik voet en werd vertrouwd, en zoo gelukte het mij een blik met de Markiezin te wisselen, die mij herkende; later kon ik haar influisteren, dat Raymond gered was, en toen ik vernam dat zij den volgenden dag met een troepje anderen naar de guillotine zou worden gevoerd, wist ik er wat op om haar nog eens even te naderen en nog een paar minuten met haar te spreken, en ik beloofde haar toen, dat ik mijn best zoude doen om haar Raymond nog eens te laten zien. Ik had het niet moeten beloven, dàar ligt mijne schuld, want ik bedacht niet, wat ik later moest ondervinden, dat het kind er door in gevaar kon komen; maar dat vooruitzigt deed de ongelukkige moeder toch zoo goed, ik zag hare oogen glinsteren van blijdschap, en haar doodsbleeke wangen werden even rood! Zij had een harer prachtige blonde lokken afgeknipt, in een papier gewikkeld, en daar had zij een medaillon in gedaan, dat zij voor het beulenvolk had weten te verbergen. 
‘Dàt is voor Raymond,’ was al wat zij kon uitbrengen, want er kwam stoornis en ik moest haastig ter zijde gaan. Raymond sukkelde na de schrik die hij had doorgestaan; de wonde aan het voorhoofd was diep en genas slechts langzaam. Het arme kind kon zich maar niet gewennen aan die kelderwoning; hij miste zijn zacht donzen bedje, en hij lustte het eten niet, al

{==68==} {>>pagina-aanduiding<<}
gaven de goede lieden, die 't zelven niet beter hadden, hem het beste wat zij wisten te bedenken. Wij durfden geen dokter roepen, omdat men geen mensch kon vertrouwen in die benauwde dagen, en als 't uitkwam, dat de Jacquots een aristocratenkind verborgen, zoo als ze dat noemden, dan kon hun dat duur te staan komen. Toch had de rust hem goed gedaan en hij verlangde zoo naar de frissche lucht! Helaas! moest de eenige maal dat ik met hem uitgaan kon, hem zòo noodlottig worden.... (zij aarzelt.... en hervat als met moeite) wat ik nu nog te zeggen heb zal mijnheer de Markies wel zoo hard vallen te hooren als mij.... om het uit te spreken, want... (Zij snikt en barst in tranen uit.)




de markies. 
Als dat verslag u zooveel moeite kost, beste Denise, kunt gij het u sparen.... Ik weet alles.




denise 
(verrast en onder tranen). 
Mijnheer de Markies zou weten hoe ze mij het kind met geweld uit de armen hebben gerukt, hoe de jonge Graaf verloren is gegaan!




de markies 
(Raymond, die naar Denise wil toegaan, met blik en gebaar hel zwijgen opleggend). 
Wie zegt u dàt hij verloren is gegaan, Denise? Dat er geen redding is opgedaagd....




denise 
(de armen opheffend en de handen ineen geslagen). 
Mijnheer de Markies zegt mij dat zòo - zòo - - of er nog hoop ware.




de markies. 
Er is meer dan hoop, Denise, er is zekerheid; ik heb mijn zoon weêrgevonden.




denise 
(met een kreet). 
Weêrgevonden! hoe! waar! waar!




de markies 
(koel en streng met een blik op Raymond). 
Verblijd u niet al te veel, goede Denise! Ik heb hem weêrgevonden, ja! maar om hem toch te verliezen! Hij is vervreemd geworden van de zijnen, hij wil niet aan mijne zijde staan, hij mort, hij komt in verzet tegen zijn vader.




denise 
(heftig). 
Dan is hij de ware Raymond niet, dan heeft men den Heer

{==69==} {>>pagina-aanduiding<<}
Markies een voorgewenden Graaf de Mercoeur aangewezen.




de markies. 
Neen toch niet, Denise, er valt niet aan te twijfelen; daar staat de Graaf de Mercoeur (op Raymond wijzende). Vraag het hem zelf, of hij zich mijn zoon gelooft.




denise 
(die bij de aanwijzing van den Markies voor 'teerst naar Raymond opziet, ijlt nu op hem toe.) 
Een slecht zoon voor zijn vader! Dan kan hij mijn Raymond niet zijn.




raymond. 
Ik ben uw Raymond, beste trouwe Denise! Herkent gij mij niet? Dat is niet vreemd! Uw voedsterkind is een man geworden, maar een man die zijne Denise ondanks de grijze haren onder duizenden zou herdenken (Hij sluit haar in zijne armen).




denise. 
O! maar als gij mijn Raymond zelf zijt, dan... (Zij heft zich op en ligt met een gebaar vol hartstogtelijke belangstelling het lang krullend haar op dat hem op het voorhoofd hangt.) Het lidteeken! dat is wèl het lid teek en en dat zijn ook de mooije blonde krullen van zijne moeder, en die uitdrukking van de blauwe oogen. O, ja! ja! die gelijkenis op de Markiezin, dat is wel de zoon zijner moeder. - Mijn kind! mijn Graaf... (Zij kust hem). Kan dat waar zijn, dat die tegen zijn vader zou opstaan?




raymond 
(met aandoening, terwijl hij hare hand vasthoudt). 
Geloof dat niet van mij, Denise, maar ziet gij, er is zooveel met mij gebeurd. Ik heb nooit geweten wie ik was, ik ben niet opgevoed om een Graaf te zijn. Ik ben opgevoed in den gegoeden burgerstand. Kent gij de Duviviers te Parijs.




denise. 
Neen!




raymond. 
Nu, dan zal ik u van hen vertellen...




de markies 
(op strengen vasten toon.) 
Op een anderen tijd, mijnheer, als ik u verzoeken mag; laat mij eerst weten wat ik aan mijn zoon hebben zal....




raymond 
(weifelend). 
Mijnheer.... de Markies, ik....



{==70==} {>>pagina-aanduiding<<}



gabrielle 
(met bedoeling). 
Hebt gij den Markies reeds het medaillon laten zien, dat gij bij u draagt?




de markies 
(wrevelig). 
Hij heeft mij niets laten zien, hij is zeker bang dat....




denise 
(snel). 
O! heeft hij het nog - hebben zij het hem niet afgenomen, dat papier met die haarlok en dat medaillon, dat ik hem tusschen zijne kleeren heb gestoken!




raymond 
(met vuur). 
Neen, Denise! het eenige kleinood dat men in mijn bezit vond, is zorgvuldig voor mij bewaard. (Hij neemt het medaillon uit zijne portefeuille en biedt het na eenige aarzeling den Markies aan). Er behoort bij, deze lok prachtig blond haar, in dit papier gewikkeld, waarin geschreven staat: ‘Denise zorg voor Raymond’. Zoo wisten mijne pleegouders mijn voornaam.




de markies 
(die zonder naar hem te luisteren met van ontroering bevende vingeren het papier heeft geopend en op het medaillon staren blijft). 
Mijn portret! hetzelfde miniatuur dat ik voor de Markiezin heb laten maken, toen zij mijne bruid werd! en die blonde lok, afgesneden om aan haar zoon te geven. (Hij kust die met vuur) De ondankbare, hij weet niet wat er om hem geleden is door vader en moeder beide! (Zijn oog valt op het papier). Haar schrift! al is 't gejaagd en bijkans onleesbaar. Mijne Louise! (hij kust de letters in de heftigste ontroering) dat hadt gij wel niet kunnen verwachten - dat de rouw die ik drage om uw verlies nog zou verzwaard worden, door uw Raymond zelf; dat ik, die in zijn dood had berust, nu om den levende treuren moet! (Hij barst in tranen los en zinkt als gebogen onder zijne smart in een armstoel neer.)




raymond 
(door heftige aandoening overweldigd, knielt voor hem neer en kust zijne afhangende hand.) 
Vergiffenis! mijn vader, om de wille mijner moeder, vergiffenis! Schenk mij uwen zegen - schenk mij uw hart!




de markies 
(buigt zich over hem heen, kust hem op het voorhoofd en reikt hem de hand om zich op te rigten.) 
Mijn eenige, ik kan niet anders, (als Raymond opgestaan is,

{==71==} {>>pagina-aanduiding<<}
blijft de Markies zijne hand vasthouden, en ziet hem aan met een onderzoekenden blik, terwijl hij spreekt):
Maar geen weêrspannigheid, Graaf de Mercoeur!




raymond 
(doodsbleek en met tranen in de oogen.) 
Ik versta u, mijn vader, ik onderwerp mij; - ik voel nu dat ik u behoor, dat ik breken moet met het verleden.




gabrielle 
(tot den Markies.) 
Welnu, Mijnheer, had ik zoo ongelijk, hoop te voeden op eene mogelijkheid, die nu verwezenlijkt is?




de markies. 
Neen, melieve! het ongelijk was aan mijne zijde, God zij geloofd! Gij hebt nu volle regt om uw neef als den zoon des huizes te begroeten. (De Markies schelt.)




raymond 
(snel op Gabriëlle toegaande.) 
Een neef mag de vrijheid nemen zijne nicht de hand te kussen. (Hij brengt de hand, die zij hem reikt, aan zijne lippen; op datzelfde oogenblik komt La Broche binnen en blijft als verstijfd staan, den blik op Gabriëlle en Raymond gerigt.)




de markies. 
La Broche! Ik heb u doen komen om goed nieuws te hooren. Ik heb mijn verloren zoon weêr gevonden, en ik verlang, dat allen, die aan mijn huis behooren, hem zullen erkennen en hulde brengen. Gij, die met mij getreurd hebt, gij, oude getrouwe het eerst!




la broche 
(met eene bevende stem.) 
Is het mogelijk, Mijnheer de Markies? (Vragender wijs den blik op Raymond gerigt.)




de markies. 
't Is niet slechts mogelijk, goede La Broche, 't is zeker. Kunt gij twijfelen als ik u zeg dat het waar is?




la broche 
(gaat schroomvallig en langzaam naar Raymond toe, valt aan zijne voeten, en roept uit met snikkende stem): 
Schenk mij vergiffenis, mijnheer de Graaf, ik heb u beleedigd, maar 't is in onwetendheid geschied; ik....




raymond. 
Sta toch op, mijn goede monsieur La Broche, ik heb u waarlijk niets te vergeven; gij waart in uw pligt; gij hebt tegen mij gestreden voor de eer des huizes; dat kan de zoon

{==72==} {>>pagina-aanduiding<<}
van den huize u niet kwalijk nemen. (Hij reikt hem de hand)




la broche 
(kust die eerbiedig). 
Ik had nooit gedacht dat mij nog zulke blijdschap beschoren was. Vergunt mijnheer de Markies mij hem geluk te wenschen?




de markies 
(hem, de hand reikende.) 
Wel zeker, mijn oude getrouwe, wij zullen nu nog goede dagen zien! Ga mijnheer Benoît roepen, die nog hier moet zijn; zorg dat er zoo goed als het in der haast zijn kan een vertrek in orde wordt gebracht voor den Graaf en laat Denise met u mede gaan, om aan al de huisgenooten te vertellen hoe zij voor mijn zoon heeft gezorgd.




denise 
(die intusschen met Raymond en Gabrielle fluisterend in druk gesprek is geweest, volgt nu La Broche, terwijl de Markies haar naroept): 
Gij moet vooreerst op het kasteel blijven, Denise. Wij hebben nog heel wat te bespreken en.... te verrekenen!






{==73==} {>>pagina-aanduiding<<}

Tweede gedeelte.


De pleegmoeder en haar gezin.


{==74==} {>>pagina-aanduiding<<}


{==75==} {>>pagina-aanduiding<<}

Ten huize van de Duviviers te Parijs.


Een huis in de straat St. Denis.


Eene gelijkvloersche kamer achter den schrijnwerkerswinkel, in deftigen burgertrant gemeubeld.


Ter linkerzijde een deur, waarmee men in een gang komt, die naar den winkel voert. Op den voorgrond een breed raam met kleine ruiten, waardoor men kan waarnemen wat er in den winkel omgaat. Op den achtergrond twee smalle ramen, die uitzigt geven op eene ruime binnenplaats met een kleinen tuin, waar achter de werkplaats ligt; rechts op den achtergrond een deur, die toegang geeft tot het andere gedeelte van de rez de chaussée, waaruit de woning bestaat.


Jufvrouw Duvivier en Sophie zitten ter weêrszijde van de tafel bij de ramen op den achtergrond. Jufvrouw Duvivier is deftig in den rouw gekleed, met eene wit batisten muts en een zwart krippen strik, op de manier der Elzasserinnen - 't geen haar zilvergrijs haar te sterker doet uitkomen. Zij zit met een breiwerk in de handen, maar zonder iets te doen, en kijkt naar Sophie, die in een groot staleboek bladert, dat voor haar op tafel ligt.


Sophie Duvivier is eene levendige brunette met donkere oogen en krullend haar, afgesneden à la Titus, meer gesierd dan gedekt door een fijn smaakvol mutsje met pensée lint. Zij draagt een eenvoudig kleedje, wit met lichte streepjes - kort lijf - laag uitgesneden - maar hals en schouders zediglijk gedekt door een fijnen kamerrijkschen halsdoek. De mouwen zijn glad en reiken slechts tot den elboog, zonder kanten of manchetten - alleen met een strookje van de zelfde stof gegarneerd; zij draagt mofjes van zwart geknoopte zijde en een huisselijk voorschootje van zwarte zijde met zakjes; zij heeft tot sieraad lange gouden oorbellen en een fluweelen lint om den hals, door een juweelen gespje bevestigd. Er ligt een

{==76==} {>>pagina-aanduiding<<}
waas van zwaarmoedigheid over hare trekken, die zonder dat eerder scherp dan zachtzinnig zijn van uitdrukking.


sophie. 
't Is zoo als wij dachten; geen staal van dat patroon, zelfs de kleur is er niet in een ander dessin. Er is wel appelgroen en zeegroen - maar dat feuille morte-mordoré is in de oudste monsters niet eens te vinden. Denkelijk hebben wij het nooit in voorraad gehad. Raymond zal naar Lyon moeten schrijven.




jufvrouw duvivier 
(met een pijnlijken glimlach). 
Dan moet gij of Charles dat doen, want gij begrijpt wel dat Raymond de correspondentie niet meer voeren kan voor onze zaak!




sophie 
(met wat bitterheid). 
Ik meende dat hij er de naaste toe was; maar gij hebt gelijk, moeder, een groot Heer, een zoon van een Markies, kan niet meer briefwisseling houden met fabriekanten en manufacturiers! Toen hij het vroeger deed, vergreep hij zich uit onkunde. Nu, goed! wat dàt betreft wij zullen er ons wel doorhelpen. (Op eens met eene uitbarsting die zij te vergeefs heeft bekampt, snikkend), dat wij hem zòo moesten verliezen! (Zij laat moedeloos haar hoofd in de beide handen vallen).




jufvrouw duvivier. 
Zóo verliezen! Maar Sophie, wat gaat er in u om? Wij behooren ons te verheugen, dat hij zich zelven zoo heeft weêrgevonden, dat hij nu is waar hij thuis hoort.




sophie. 
't Zal nog te bezien staan òf hij zich daar zoo thuis voelt als bij ons.




jufvrouw duvivier. 
Mij dunkt, in 't Kasteel waar hij zijne eerste kindschheid heeft doorgebragt....




sophie. 
Hij was immers maar vijf jaar ongeveer, toen vader hem bij u bragt? Hij heeft dus van 't ouderlijk huis niet veel kunnen navertellen.




jufvrouw duvivier. 
Toch had hij er nog herinneringen van gehouden die mij

{==77==} {>>pagina-aanduiding<<}
dikwijls bezorgd hebben gemaakt, vooral in 't eerst toen wij hem voor ons neefje moesten laten doorgaan. Later trok dat bij, en nadat hij eene ziekte had doorgestaan en in zijne ijlende koortsen akelige visioenen had gehad van brand en moord, ook over prachtige zalen en tuinen had geroepen, die hij meende weêr te zien, bragten wij hem zooveel doenlijk aan 't verstand, dat hetgeen hij zijne herinneringen noemde, een spel der verbeelding was, nog uit zijne ziekte overgehouden.




sophie. 
Hadt gij er reden voor, om hem dus over zich zelven in onzekerheid te brengen?




jufvrouw duvivier. 
Om hem te leeren ze voor zich te houden; zonder dat ware de knaap er ten tijde en ten ontijde mee voor den dag gekomen. En in die eerste jaren was er nog de uiterste voorzigtigheid noodig. Hij kon de zoon zijn van een der adellijke slagtoffers - maar ook een verstooten kind van de eene of andere familie, die belang had bij zijn verdwijnen, en die hem vervolgen zoude bij ontdekking. Ook mislukt de opvoeding van pleegkinderen meestal daardoor, dat zij te vroeg begrepen hebben onder vreemden te zijn - die klip wilden wij vermijden - en eerst nà zijn achttiende jaar, deelden wij hem alles mede wat wij van hem wisten - dat was niet veel! maar toch genoeg om hem niet langer in de meening te laten dat hij ons toebehoorde, overtuigd dat de plooi reeds gelegd was en dat de waarheid hem niet meer schaden kon. Ook heeft het ons niet berouwd dus gehandeld te hebben. ‘Ik mag u toch nog altijd als mijne naaste en liefste verwanten beschouwen, niet waar’? vroeg hij met oogen vol tranen, en wij kwamen overeen, dat er voor de wereld niets onder ons veranderd zoude worden. Hij zelf bleef voor ons wat men van den dankbaarsten en eerbiedigsten zoon kan wenschen. God zegent hem nù voor zijne liefde.




sophie. 
Maar hij heeft ook liefde ontvangen! Ik heb nooit anders dan de liefste mijner broeders in hem gezien! En 't is nog de vraag, of die anderen hem zòo zullen liefhebben als wij hier.



{==78==} {>>pagina-aanduiding<<}



jufvrouw duvivier. 
Mij dunkt, Sophie, daar valt niet aan te twijfelen. Een vader, die een zoon weêrkrijgt als dezen, nadat hij hem jaren lang voor dood heeft betreurd - zou dien niet de vurigste liefde wijden! Kijk, Sophie, als ik hem zoo weêrkreeg als mijn zoon, dan zou ik afgoderij met hem plegen van blijdschap, (met weemoed) maar daar is nu eenmaal geen kans op.




sophie 
(smartelijk het hoofd schuddend.) 
Neen, moeder, dat is voorbij; hij kan niets meer voor ons zijn dan een vreemde.




jufvrouw duvivier. 
In 't eerst zal hem het zelf vreemd zijn, denk ik, maar het zal spoedig genoeg wennen.




sophie. 
Maar al te spoedig vrees ik. Hij zal ons gauw genoeg vergeten - de ondankbare.




jufvrouw duvivier. 
Dat wacht ik niet van hem; in zijn hart zal hij dezelfde voor ons blijven, en al zou de adellijke familie ook van hem eischen den afstand te bewaren en niet weer hier te komen, toch moeten wij hem niet van ondankbaarheid verdenken. Hij heeft niet gezocht van ons weg te gaan; de Voorzienigheid heeft hem aan zich zelven, aan de zijnen ontdekt; en hij heeft niet anders kunnen doen dan den weg te volgen die hem werd aangewezen; de zoon van een Markies kon toch moeijelijk in de schrijnwerkerszaak blijven.




sophie. 
Maar zal het beroep van Markies den pleegzoon van een schrijnwerker dan zoo ligt vallen?




jufvrouw duvivier. 
Och! dat's nog al zoo moeijelijk niet. De groote lui doen niets dan leven voor hun pleizier, zich laten bedienen, en zich drie- viermaal op een dag anders te kleeden, daar kan men zich spoedig aan gewennen en onze Raymond is knap genoeg om de manieren van die hooggeborenen af te zien en na te doen.




sophie. 
Na te doen, ziedaar juist wat ik geloof dat Raymond niet zal willen. Het ligt veel te veel in zijn aard zich zelf te zijn,

{==79==} {>>pagina-aanduiding<<}
en daarmee zal hij het niet goed maken onder die nuffige edellieden, die allermeest zullen wenschen dat hij precies zijn zal als zij.




jufvrouw duvivier. 
De Markies zal wel wat door de vingers zien; hij is veel te blij met zijn erfgenaam om hem lastig te vallen.




sophie. 
Reken daar niet op, moeder. Ik heb dien Markies nog maar eens gezien, bij zijn bezoek aan ons, den dag na de ontdekking. Dat moest gelden voor eene groote eer en als sprekend bewijs van zijne erkentelijkheid aan u. Ik heb ze toen gade geslagen dien vader en dien zoon, en ik houd het er voor, dat de Markies stijf op zijn stuk staat, en heel lastig kan zijn juist om kleinigheden, en het zou mij zeer verwonderen als Raymond, die wel wat kort aangebonden is, zich op den duur zal kunnen schikken naar zoo veel stijfheid en bekrompenheid, hij die zoo ruim is van zin en alle gedwongenheid haat.




jufvrouw duvivier. 
Ik geef u toe, kindlief, dat er wel wat zijn zal wat hem tegen moet staan, maar er is toch ook zooveel voor; bedenk eens welk een rang, welk eene fortuin hem ten deel valt! Daarvoor kan hij zich toch wel eenig geweld aandoen, eenigen last getroosten.




sophie. 
Een juk is een juk, al is 't van goud met fluweel er om heen en Raymond is van hen, die de schouders vrij willen hebben.




jufvrouw duvivier. 
Hij zal er ditmaal de zijnen onder zetten, ik ben er zeker van; nu hij eenmaal erkend heeft, dat het zijn pligt is. Hebt gij hem ooit in verzet zien komen tegen uw vader?




sophie. 
O! dat was heel wat anders, die was al een vader voor hem, toen hij nog een kind was. En later als jongman, waren zij het niet altijd eens? In wijze van zien en van doen; en dat ging niet uit nooddwang, maar onwillekeurig, of het niet anders zijn kon, en of die beiden van hart en ziel één waren. (Met eene smartelijke verzuchting:) Och! waarom heeft het zóó niet kunnen blijven!



{==80==} {>>pagina-aanduiding<<}



jufvrouw duvivier 
(ernstig.) 
Gij mort tegen de Voorzienigheid, omdat u de vader is ontnomen, terwijl hij den zijnen heeft teruggevonden.




sophie 
(met ongeduld.) 
Och wel neen, moeder! ik heb in mijn verlies leeren berusten, ik zou willen juichen over zijn winst als hij een vader gevonden had, die hem den pleegvader kon vergoeden; maar 't is niet anders, ik zeg het u en gij weet, dat ik wel eens meer goed heb gezien als ik mijne oogen open deed; ik zeg u, die Markies vraagt het meest naar een erfzoon, naar een stamhouder, die de eer van zijn huis kan ophouden en voldoening geven aan zijn rang en staatszucht. Raymond zal vragen naar het vaderhart en die twee zullen elkander nooit verstaan.




jufvrouw duvivier. 
De spijt, dat hij ons Raymond ontneemt, maakt u bevooroordeeld tegen den Markies.




sophie. 
Neen! neen! de hemel weet dat ik mij geneigd voelde den vader van Raymond met eerbied, met genegenheid te beschouwen, maar zijne hooghartigheid en nog meer zijn aanmatigend neerdalen tot ons, die hij zeker met de diepste geringschatting aanziet, hebben mij terstond tegen hem ingenomen. Het scheen wel of hij bang was dat wij niet ten volle zouden begrijpen, hoe groote eere ons geschiedde met zijn bezoek! en dan die kwasie gemeenzaamheid van uit de hoogte (zij bootst den Markies na) en die allerliefste kleine, die de Graaf zijn zusje plagt te noemen, wat zullen wij voor haar doen? ‘zij moet een mooie bruidsgift hebben en wij zullen een flinken burgerman voor haar zoeken.’ En die aanlokkelijke toezegging ging vergezeld van een liefkozend tikje op mijn wang, dat ik den edelman graag met een ferme klap op den zijnen had willen teruggeven, ware 't niet om Raymond geweest, die zich schaamde voor twee en die met een gebogen hoofd en in gedrukte houding toezag hoe de hooggeboren vader de kleine burgerlui allerbeleefdst onder den voet hield, sapristie! 't is hem vergeten dat de revolutie er over heen gegaan is, en dat le droit du seigneur niet meer geldt!




jufvrouw duvivier. 
Kind! kind! in plaats van je zoo boos te maken op den

{==81==} {>>pagina-aanduiding<<}
Markies, die het toch goed met je meende, deedt gij beter met zijn raad aan te nemen en dien te volgen.




sophie 
(levendig). 
Dat ik mij een bruigom aan de hand zou laten doen door een groot Heer, ter wille van de bruidsgave die hij toezeide. Moeder! waar denkt gij aan?




jufvrouw duvivier. 
Gij vat met opzet mijne meening verkeerd op. - Gij weet heel goed wat ik bedoel en hoe de Markies en zijne toezegging daar geheel buiten is.




sophie. 
Precies, die is maar uw aanloopje om op het oude voorstel terug te komen, 't wordt heusch eene lieve moeder, en ik ben er nog ver van af om er ernstig over te denken, laat staan het aan te nemen.




jufvrouw duvivier. 
Als gij meent dat gij daardoor uw goed verstand toont, vergist gij u heusch, Sophie! Gij zijt vijf en twintig jaar.




sophie. 
Holà moedertje, het loopt er naar toe, maar - ik ben er nog niet - gij hebt mij altijd gezegd dat ik drie jaar oud was toen Raymond bij ons in huis kwam, dat was, als vader heeft opgeteekend, in September van 't jaar 1792, wij schrijven nu 1814, dus dat is maar vier en twintig, men schatte Raymond, die er zelf niets van wist, een jaar ouder, dus.... behoef ik nog geen volle vijf en twintig te erkennen.




jufvrouw duvivier. 
Spot er mee zoo veel gij wilt, het is hoog tijd voor u om tot een huwelijk te komen, als gij ten minste geen oude vrijster wilt worden.




sophie. 
Ik zie niet dat dit juist zoo'n groot ongeluk voor mij zijn zoude.




jufvrouw duvivier. 
Nu! nog in de gulden twintig, en met de bewustheid dat er meer dan éen brave jonkman naar uwe hand staat, kunt gij wel zoo spreken; maar bereik eens een rijpe dertig, en zie de jongelieden, die door u werden afgewezen, gelukkig in 't

{==82==} {>>pagina-aanduiding<<}
huwelijk met anderen, terwijl gij verlaten neêrzit, dan.... zoudt gij wel een anderen toon aanslaan, die van bitter leedwezen en te laat berouw....




sophie. 
Ik geloof van neen, Moeder, maar op het ergste zou ik nog een weduwnaar kunnen nemen of een oud vrijer.




jufvrouw duvivier. 
Wacht liever niet zoo lang, de weduwnaar mogt eens ver te zoeken zijn, kies nu uwe partij, kies tusschen uw neef Jules, geen onknappen jonkman, die veel kans heeft om vooruit te komen, sinds hij tal van beschermers heeft, en....




sophie. 
Laten ze hem beschermen zoo veel ze willen, die nieuwbakken koningsgezinden, die wij als republikeinen hebben gekend, - maar eer ik zoo'n pilaarbijter - zoo'n pennelikker als die Jules Lambert nam, zou ik liever....




jufvrouw duvivier 
(snel.) 
Thierry Gervaux in genade aannemen - wilt gij zeggen. Nu! dat zou mij ook het liefste zijn, dat begrijpt gij wel. Thierry is geen pilaarbijter, hij zal je niet plagen met den godsdienst van.... zijne beschermers - want hij heeft met zijn vader een kostelijke zaak, die hem onafhankelijk maakt. Hij is geen pennelikker, en ik geloof zelfs dat hij u graag het kasboek in handen zou stellen. Gij weet immers, dat zijn vader mij het voorstel heeft gedaan, om door samenvoeging van zijne zaak met de onze, die nog meer uit te breiden, mits gij Thierry wildet huwen, en deze lid der firma werd - ik behoef je niet te herinneren waarom wij dat niet zoo gaaf konden aannemen....




sophie. 
Aannemen! Mij dunkt wij hebben 't gladweg afgeslagen om der wille van Raymond, zooals van zelf sprak. Charles was nog veel te jong om zich als chef te laten gelden, dus zou Thierry met der daad het hoofd der firma worden, en.... wij hadden geen plan Raymond op den achtergrond te laten dringen.




jufvrouw duvivier. 
Dat was ik toen met u eens, maar nu, daar wij 't niet meer om Raymond behoeven te laten, daar wij hoognoodig iemand hebben moeten die hem vervangt....



{==83==} {>>pagina-aanduiding<<}



sophie 
(met ergernis). 
Waar denkt gij aan, Moeder! Thierry Gervaux Raymond vervangen! Een huismusch de plaats innemen van den adelaar!




jufvrouw duvivier. 
Kind, kind! hoe sla je zoo aan 't overdrijven! Gij heft Raymond in de wolken, en stelt Thierry lager dan hij verdient. Maar om bij uwe beeldspraak te blijven, nu de adelaar zijn vlugt heeft genomen (met kennelijke bedoeling) en wij niet bij magte zijn hem te volgen, moeten wij, dunkt mij, onze partij kiezen en 't met een vogel van minder veerendoen. In vollen ernst, Sophie, Thierry is in zijn vak zoo veel de mindere niet van Raymond, hij is zoo goed als deze bij uw vader in de leer geweest - 't is waar, sinds is hij een anderen weg opgegaan in de tapijtfabriek van zijn oom te Lyon, maar dat verhindert hem immers niet om een goed oog te hebben op de zaken in 't algemeen? en - zelf behoeft hij immers niet meê te werken - al deed Raymond het - als was dàt diens lust en leven.




sophie 
(met bitterheid). 
Juist! Raymond was hier de ziel van alles - en nu - dien hebben zij er uit gehaald.




jufvrouw duvivier. 
Als gij hem waarlijk liefhadt, moest gij niet zoo zelfzuchtig zijn om over dat gemis te klagen.




sophie 
(uitbarstende.) 
Ik hem niet liefhebben, Moeder! gij weet wel beter. Gij weet wel wie ik als kind voor mijn liefsten broeder hield. O! had ik nooit anders geweten, ik had mij niet zoo rampzalig gevoeld, toen ik.... ik was pas zeventien jaar geworden, vernam dat Raymond geen broeder was, geen neef zelfs, maar een vreemde! Nooit kon hij een vreemde voor mij worden, hij werd meer dan een broeder voor mij, hij werd mij alles, - mijne genegenheid voor hem veranderde in een gevoel als ik nooit had gekend, ik was er te gelukkiger om, dat hij mij vreemd was, omdat tegelijk de verwachting bij mij opkwam, dat hij mij nu meer, dat hij mij àlles zou kunnen worden; ik heb die stille hoop gevoed en, waarom toch niet? Ik heb geteerd op die zalige toekomst, het was mijn lust, mijn leven, mij te voegen,

{==84==} {>>pagina-aanduiding<<}
mij te vormen naar zijnen wil en wensch, ik haastte niet, ik wachtte, ik was er zeker van, de tijd zou eenmaal komen dat vader of gij het hem zelven zoudt voorstellen: neem Sophie tot vrouw, en wees hier de meester, en terwijl ik van den eenen dag op den anderen leef met die hoop - maken ze van hem een Graaf - en daarmee is 't alles voor mij uit. (Zij snikt en brengt de handen voor 't gelaat.)




jufvrouw duvivier 
(ernstig.) 
Ik begrijp uwe smart, uwe teleurstelling, Sophie, ik voel die mee, maar zij mag ons niet verbitteren, niet onbillijk maken. Zoo veel ik heb kunnen bespeuren, heeft Raymond er geen schuld aan, dat gij andere dan zusterlijke genegenheid voor hem hebt opgevat. Of heb ik mij bedrogen, heeft hij de onvoorzichtigheid begaan uwe rust te verstoren....?




sophie 
(met vuur). 
Neen, Moeder - neen! dat heeft Raymond niet gedaan, althans niet willens en wetens... Kon hij het helpen, dat ik mij voedde met de zoetste hersenschimmen? Hij zelf is altijd voor mij gebleven wat ik als knaap in hem zag: een broeder. Zooals gij weet, hij ging goed en vertrouwelijk met mij om, maar hij zweeg van zijn hart; hij heeft nooit een woord geuit, dat op mijne geheime wenschen weêrklank gaf, maar ik meende de oorzaak te raden van die terughouding; hij bezat niets van zich zelven, niet eens een familienaam; hij wist niet waar hij thuis hoorde; hij dankte alles wat hij was aan de zorg en de goedheid van zijne pleegouders, en hij achtte zich niet geregtigd ook nog hun kind te vragen, tenzij ze hem zelf daartoe aanmoedigden. Dat geschiedde niet van vaders, niet van uwe zijde, al kwam het mij voor, dat het niet anders zijn kon, dat het er toch eens toe komen moest; hij - ik ben er zeker van - vond geene vrijheid om naar mijne hand te staan; vandaar zijn strak, zijn hardnekkig zwijgen, dat mij soms zoo pijnlijk wondde, als er toespelingen werden gemaakt, die hem tot spreken hadden moeten uitlokken. Ik noemde hem wreed, meedogenloos, maar mijne achting voor hem steeg er door. Ik verbeeldde mij, dat hij zich geweld aandeed uit pligtgevoel, om niet vooruit te loopen op eene beslissing, die van de zijde der

{==85==} {>>pagina-aanduiding<<}
ouders moest komen. Hoe ik mij bedroog! Zijn hart had het mijne niet verstaan.




jufvrouw duvivier. 
Wees er dankbaar voor, want het zou hem als u nu maar verdriet en teleurstelling aanbrengen. Gij zult u toch wel niet in 't hoofd halen, dat de Markies de Mercoeur.....




sophie 
(heftig en bitter). 
Voorwaar neen! deze Markies zal zijn zoon willen uithuwelijken naar zijn zin, in zijn stand, en - wat er ook in zijn hart moge omgaan: ik weet, dat Raymond voor mij verloren is.




jufvrouw duvivier. 
Welnu dan mijn kind, wees kloek, wees fier, en breng dat offer, dat u toch niet kan worden gespaard, gewillig, blijmoedig, bedenk dat gij het brengt aan de fortuin, aan de verheffing van Raymond.




sophie. 
Ook aan zijn levensgeluk, Moeder? Zal hij dat vinden in de hoogheid, in de eere - in den rijkdom, ach! als ik daar zeker van was - maar ik ben het niet - integendeel, die Markies kan hem alles geven behalve 't geen hij hier heeft gevonden en wat hem mogelijk het noodigste is.




jufvrouw duvivier. 
Gij vergeet altijd, dat de Markies zijn vader is, en een vader die hem jaren lang heeft betreurd, en die terstond getoond heeft dat hij hem alles geven wil waarop hij door zijne geboorte regt heeft. Waarom zou hij hem dan het noodigste onthouden?.... Geloof mij, Sophie, gij wilt u zelve bedriegen - het is vermomde eigenbaat die u doet vreezen.... ik zou haast zeggen doet wenschen, dat Raymond in 't vaderlijk huis niet vinden zal, wat hem in het onze te beurt viel.




sophie 
(onder tranen). 
Moeder!




jufvrouw duvivier. 
Maak er een eind aan, Sophie, zie rust te krijgen voor u zelve, dan zult gij ook rust hebben over hem.




sophie. 
Gij hebt goed spreken, Moeder, maar hoe kom ik daar toe?




jufvrouw duvivier. 
Door volkomen afstand te doen van alle wenschen en her-
{==86==} {>>pagina-aanduiding<<}
senschimmen, waardoor gij u nu nog laat slingeren. Door het achter u te werpen - als het onmogelijke, er niet meer naar om te zien - en uw lot vast te stellen en te verzekeren door eene verstandige keuze. Ik ken u. Als gij uw woord gegeven hebt, zult gij daaraan getrouw zijn. Als gij eene gelukkige huisvrouw zijt, zullen de droomen der jeugd van zelf optrekken en gij zult er later mogelijk over glimlagchen.




sophie. 
De pijnlijke glimlach van den diepsten weemoed dat is mogelijk, Moeder, maar ik.... een gelukkige huisvrouw met een Thierry Gervaux. Gij weet toch waarlijk wel beter.




jufvrouw duvivier. 
Zeg dat niet, kind! Gij hebt nu eenmaal van Raymond uw afgod gemaakt, en naast een afgod moet elk gewoon menschenkind het verliezen. Maar geloof mij, in 't huisselijk leven is alle afgoderij uit den booze, en er zijn tien kansen tegen éen, dat eene vrouw, die hare taak verstaat, gelukkiger zal zijn met een man van een goed humeur en een goed hart, dien zij niet vooruit tot haar held heeft gemaakt, dàn met dien hoogverheven personaadje zelf, die al heel ligt kan tegenvallen!




sophie. 
Raymond, hij tegenvallen. Moeder! hij dien ik ken sinds ik bewustheid heb! Dat is onmogelijk.




jufvrouw duvivier. 
Ik sprak in 't algemeen, maar toch! Raymond zelf zon u uitlagchen als hij wist, hoe gij hem overschat. Ja! zet maar groote oogen op, kindlief, Thierry is zoo veel zijn mindere niet als gij u dat voorstelt. Het is waar, Raymond heeft veel geleerd, veel gelezen, wat buiten zijn vak, buiten onzen kring ligt, en daar heeft uw vader het zijne voor gedaan, hij wilde met opzet meer van hem maken dan hij voor de schrijnwerkerszaak behoefde te zijn, altijd met de bijgedachte dat hij eenmaal door zijne familie erkend kon worden, en dat hij dan niet ongeschikt moest blijken voor wat anders. Thierry daarentegen is de eenige zoon van deftige burgerlieden, die hem niet boven zijn stand hebben opgevoed, maar hij is daarom toch geen botterik....



{==87==} {>>pagina-aanduiding<<}



sophie 
(met een zucht). 
Ik zeg niet dat Thierry juist - zoo'n slechte portuur zou zijn voor eene andere, maar....




jufvrouw duvivier. 
Maar wat hem toch een streepje vòor moest geven bij u, is, dat hij zooveel van u houdt, en alleen omdat gij hem zoo koel behandelt en soms zoo trotsch afstoot, maakt gij hem beschroomd en ongeschikt om zich op zijn best voor te doen...




sophie. 
Dat zie ik zelve wel, Moeder, maar als men een ander lief heeft.




jufvrouw duvivier 
(streng). 
Eene liefde die geen goede uitkomst kan hebben en die gij uit alle magt moet bestrijden. Wij weten het nu.




sophie 
(hartstogtelijk). 
Maar doe ik dat dan niet, Moeder! Gij zelve hebt mij de bekentenis ontlokt.




jufvrouw duvivier. 
Gij laat mij niet uitspreken. Gij moet die bestrijden door het middel aan te grijpen waardoor zij volkomen wordt afgesneden van allen valschen waan, van alle onuitgesproken hoop. Gij moet trouwen!




sophie 
(met een snik). 
Ik kàn niet!




jufvrouw duvivier. 
Als gij maar wilt! Meent gij bij geval dat ik uw vader uit liefde heb getrouwd? Och neen! alleen uit gehoorzaamheid aan mijne ouders. Ik zag veel te veel tegen hem op, den forschen, wel wat strakken man, die altijd van pligt, van beginselen sprak en al onder het toen nog onverwrikte Koningschap een volbloed republikein was. Ik, die toen zijn hart nog niet kende, en die verblind was door een jongman in de schitterende uniform van jagermeester bij den Koninklijken jagtstoet, ik zag in dat huwelijk het doodvonnis van mijn geluk, ja, er waren oogenblikken waarin ik mij bezondigde door naar den dood te wenschen, die mij bevrijden zou van de noodzakelijkheid de bruid te worden van den man dien ik aanzag voor een ijskouden tiran, omdat hij mij geen vleijerijen toefluisterde, noch kniebuigingen voor mij maakte, zooals Philippe Landou plagt te doen.



{==88==} {>>pagina-aanduiding<<}



sophie 
(glimlagchend). 
Philippe Landou, uw neef! die oude Heer, die wel eens een enkele maal hier komt, dien wij den vieux beau noemen, en die door alle meisjes en vrouwen uitgelagchen wordt, omdat hij aan iedereen het hof wil maken met zijn galanterie van 't jaar 80, terwijl hij er zich steeds op beroemt dat hij nog de traditiën van het oude régime handhaaft.




jufvrouw duvivier 
(ook lagchende). 
Juist! dezelfde. Zoo wordt een mensch als er niets bij zit en de jaren het aantrekkelijk uiterlijk hebben verwoest. Het had weinig gescheeld of hij was met het ancien régime onder de guillotine geraakt, zoo uw vader hem niet had gered door hem een pas te bezorgen waarmee hij naar 't buitenland vlugtte, eer het bevel tot zijne inhechtenisneming was gegeven. Waarheid is, dat mijn man geen wrok tegen hem behoefde te voeden, want ik had hem niet verborgen hoe ik mij eene wijle door zijn goed voorkomen, zijne hoffelijke manieren had laten aantrekken, en hem zelfs vrijheid had gegeven bij mijne ouders aanzoek te doen om mijne hand, maar ook hoe ik hem standvastig elk onderhoud, elke toenadering had geweigerd, toen deze over mijn lot hadden beschikt. Ik had er geen berouw van. Urbain, die geen slaafsch aanbidder had willen zijn, werd voor mij de teerste en trouwste echtgenoot, de leidsman mijner jeugd, de vriend van den rijpen leeftijd. Gelukkiger huwelijk dan het onze geweest is, kan er niet zijn, het mogt mij niet gebeuren hem te behouden als de steun van mijn ouderdom, ook toen hij mij ontviel... (Hare stem hapert, zij zwijgt en wischt zich de oogen af.)




sophie 
(die eene afleiding zoekt). 
't Is waar, Moeder, het is gelukkig uitgevallen, uw mariage forcé, maar ik zie toch niet in waarom uwe ouders u juist Urbain Duvivier opdrongen, terwijl zij wisten dat gij hartstogt hadt opgevat voor een ander.




jufvrouw duvivier 
(de schouders optrekkend). 
Hartstogt! jonge meisjes praten zoo ligt van hartstogt, terwijl bij de uitkomst blijkt, dat het niet veel meer was dan stroovuur, dat al heel gaauw is uitgebrand, bij gemis aan degelijkheid in het voorwerp er van. Mijne ouders, niet verblind

{==89==} {>>pagina-aanduiding<<}
als ik, zagen Philippe Landou zooals hij was, en stelden mij Urbain Duvivier voor; toch drongen zij hem niet aan mij op; maar ik wist dat ik niet weigeren kon, zonder mijn vader te berooven van zijn eenigen vriend, een vertrouwde, een beproefde, die hem bijgestaan had in den nood, en hem zelfs ten dage van het oude willekeurige gezag voor gevangenschap had behoed. Urbain was door de vriendschap van zijn vader voor den mijnen in ons huis gekomen, en verkeerde bij ons als een kind des huizes. Ik was eenige dochter, mijn vader zag een zoon in Urbain, en vond er zijn lust in dezen te onderwijzen in talen, in letteren, in de regten zelfs en in de philosophie, want hij had gestudeerd en gold voor een knap advocaat; en Urbain, al was hij zoon van een werkman, en zelf werkende in zijns vaders zaak, was goed van aannemen, en welhaast ontstond er tusschen hen gelijkheid van gevoelens en denkwijze, bij alle ongelijkheid van leeftijd en stand. De laatste was toch al geëffend door den gestadigen druk waarin wij verkeerden, en waarin niet zelden de oude Duvivier ons te hulp kwam. Mijne weigering om Urbain tot man te nemen zou die betrekking verstoord hebben, waarin mijn vader zijn eenige vreugd en steun vond. Mogt ik dat op mijne verantwoording nemen?




sophie. 
Neen, Moeder, ik begrijp mij zeer goed dat gij het offer bragt, maar ik heb nooit geweten dat mijne grootouders in zulke treurige omstandigheden hebben verkeerd.




jufvrouw duvivier. 
Zij waren al overleden eer gij geboren werdt, en er was geene aanleiding om van die oude bange dagen op te halen; maar nu ik er toch van gesproken heb, wil ik u mededeelen waarom uw grootvader als een arm man ten grave is gegaan, ondanks zijne bekwaamheid en zijn vurigen wensch om goed voor de zijnen te zorgen.




sophie. 
Ja! doe dat, Moedertje, ik hoor u zoo graag praten van den ouden tijd....




jufvrouw duvivier. 
Maar 't is juist niet vermakelijk.



{==90==} {>>pagina-aanduiding<<}



sophie. 
Toch interessant, ik hen er zeker van....




jufvrouw duvivier. 
Mijne ouders zijn hierheen gekomen uit den Elzas, vanwaar zij beiden afkomstig waren, maar zij hadden er geen bloedverwanten meer. Broers van moederszijde waren in der tijd naar Parijs gegaan, en hadden daar goede zaken gedaan, hun kinderen waren hooger op gekomen, zooals men dat noemt, enkele zelfs hadden voordeelige ambten bij het huis des Konings. Van dien voorspoed hoorende, liet mijn vader zich verlokken om ook naar Parijs te komen. Jean Pierre Rocquette was bekend als een scherpzinnig regtsgeleerde, en meende dat hij in een stad als Parijs wel zijn fortuin zou maken, maar voor iemand zooals hij was ging dat juist niet. Streng voor zichzelven, onwrikbaar waar het eer en regt gold, was hij evenmin zacht en buigzaam voor anderen, en het was een kwade tijd die laatste regeeringsjaren van Lodewijk XV, die heette te regeeren, terwijl Ministers, die hij zelf niet vertrouwde, met maitressen en gunstelingen alles bestierden, het volk uitplunderden, het regt vertrapten, willekeur als wet deden gelden en voor geene schennis, geene laagheid terugdeinsden, ter voldoening van zinnenlust of gouddorst. De voorbeelden, zoo uit de hoogte gegeven, werden maar al te veel onder alle standen gevolgd. En nu mijn vader, een advokaat, die alle zaken, welke hem schuins en onklaar schenen, met onverzettelijke vastheid afwees, wiens geweten hem niet veroorloofde ‘neen’ te pleiten als hij de overtuiging had dat het ‘ja’ moest zijn, mijn vader was welhaast bekend als - de advokaat zonder proces - met al zijne welsprekendheid kon hij zich geen naam verwerven, dan die hem spottend werd nagegeven: ‘de advokaat der armen’. Nu, dit schaamde hij zich dan ook niet te wezen, maar de armen, als zij betalen - wat ook al geen doorgaande regel is, - betalen gemeenlijk met een munt, die niet voor gangbaar wordt gehouden bij bakker en kruidenier, tranen van dankbaarheid, op zijn hoogst een kleine gift, die hij in zijn edelmoedigheid 
nauwelijks durfde aannemen, uit vreeze hen te berooven. Toch was het maar koperen munt in vergelijking met de anderen, die rollen Louis d'or

{==91==} {>>pagina-aanduiding<<}
wisten te bemagtigen. Hij won zoo min invloed als geld, want zijne geringe diensten konden hem die niet bezorgen - en bij de rijken, voor zoo ver zij hem hadden leeren kennen, gold hij voor een lastig, onhandelbaar man, wien men best deed links te laten liggen. Onze familie, die in 't eerst aangeboden had hem voort te helpen, trok zich terug, omdat er met hem niets te beginnen was - zoo als zij zeiden - omdat hij niet doen kon wat zij gedaan hadden, een verdrag maken met de heerschende ondeugden.... en zijn geloof er aan geven. Gij weet, van mijne zijde zijn we van ouder tot ouder protestanten. Dit was ook al een reden, waarom mijn goede vader het niet verder kon brengen, want al had hij nòg zoo veel vrienden gehad, men had hem geen schrijvers-baantje bij het Parlement kunnen geven... zoo lang hij Protestant bleef. De bloedige openlijke vervolging had opgehouden, dat is waar, maar de verdrukking hield aan. Wettelijk was er niets voor ons veranderd, sinds de goddelooze Koning Lodewijk XIV het Edict van Nantes te niet deed! Eene poging zelfs om iets in den toestand te verbeteren door den regeerenden Koning beproefd, stuitte af op de onhandelbaarheid van het Parlement. Verbeeld je, nog ná den Amerikaanschen oorlog, toen iedereen van vrijheid en vrijzinnigheid den mond vol had, werden er van onze predikanten naar de galeijen verwezen, omdat zij heimelijk hunne gemeenten hadden bezocht en dáar gepredikt. Gruwzaam, niet waar? En onder den waardigen Necker en Lodewijk de XVI, dien goelijken maar onhandigen Koning, zou alles nòg zòo gebleven zijn voor ons, zoo die geweldige bloedige revolutie er niet over heen gegaan was, en Bonaparte ons niet ten laatste had toegekend, wat ons toekwam, En nòg zal het zoo blijven nu die Bourbons zijn teruggekeerd.....




sophie. 
Nu ziet gij het toch al te zwaar in, Moederlief. In onzen tijd, terwijl het heele volk van geen geestelijken dwang meer weten wil, is er voor den nieuwen Koning en zijn ministers wel wat anders te doen, dan oude religieveeten op te graven.... Daarbij, ik heb Raymond hooren zeggen, dat deze vorst een verlicht man, een philosoof is.



{==92==} {>>pagina-aanduiding<<}



jufvrouw duvivier. 
Dat kan wel zijn - maar.... als gij uw grootvader hadt hooren vertellen van 't geen er alleen maar in onze provincie gebeurd is - onder Dubois - die Atheïst was, en toch Kardinaal - en den Regent, die niet het minst aan den godsdienst hechtte - dan zoudt gij niet zoo gerust zijn.... maar - boven al het woelen en vreezen der menschen zal Gods raad bestaan, en daar moeten wij op hopen. Maar ik wijk af van wat ik u wilde vertellen.




sophie. 
Hoe het kwam dat grootvader niet vooruit kon komen?




jufvrouw duvivier. 
Juist. Wij leden niet eigenlijk broodsgebrek, want moeder had een klein vermogen, en zij verdiende ook nog al iets met zeker kantwerk, waarvan zij den slag had: zwarte kant met chenille geborduurd voor capuchons en manteltjes, zooals de dames ze toen droegen - ze leerde het mij ook, en vader leerde mij in den vrijen tijd, dien hij maar al te veel had, alles wat hij dacht dat een meisje te pas kon komen; want behalve dat hij zijne redenen had om mij niet naar eene kloosterschool te zenden, was hij ook van oordeel, dat eene vrouw, als zij er vatbaarheid voor had, wel iets meer mogt weten van de wereld, de natuur, de geschiedenis, den godsdienst, dan in den regel in mijne jeugd noodig werd gekeurd voor haar, en nog.... Gij weet wel, Sophie, waarom gij ook in ons huis zijt gebleven, en met Raymond en uw oudsten broeder de lessen hebt gedeeld.




sophie. 
Gij weet hoe dankbaar ik er voor ben aan vader en u. En hoe mij dat te pas kan komen als ik blijf wat ik nu ben....




jufvrouw duvivier. 
Volhard maar niet in dat opzet, maar gij brengt mij juist waar ik komen wilde. De oude Duvivier was ook eens bij mijn vader gekomen om zijn raad en hulp in te roepen, in een proces dat hem werd aangedaan door een groot Heer; zijn goed, zijne vrijheid stonden op het spel, en hij had te vergeefs beproefd zijne zaak in handen te geven van de beroemdste advokaten; zij hadden dit niet aangedurfd, omdat

{==93==} {>>pagina-aanduiding<<}
hij blijkbaar in zijn regt, maar niets dan een burgerman was, zonder invloed, terwijl zijne tegenpartij beschermd en gesteund werd door een der magtigste gunstelingen van den Koning, door de heerschende favorite zelve, en zij vooruit zagen, dat waar zij 't proces voor hem wonnen, zij dat voor zich zelven verloren zouden hebben. Aan zulke kans wilden zij zich niet wagen. Nu had hij gehoord van meester Jean Pierre, zoo als mijn vader meestal werd genoemd, als van een moedig en billijk man, die toevallig in zijne buurt woonde, in eene dwarsstraat van de Rue St. Denis, waar hij zijne werkplaats had. Voorname lieden konden niet gelooven in de bekwaamheid van een advokaat, die op de vijfde verdieping in een dwarsstraat woonde, maar hij stoorde zich niet aan deze bijzonderheid. Hij kwam, hij stelde zijn geval voor en vroeg dringend hulp. Wie ook versaagde, Jean Pierre durfde het aan, en.... 't mag ten bewijze strekken, dat er zelfs toen nog regt was te verkrijgen in Frankrijk, al ware 't maar bij uitzondering, Duvivier won zijn proces. Toch maakte zijn advokaat zich daarmee geen reputatie, zoo als men had kunnen verwachten. De wereldwijsheid der tegenpartij achtte het beter hem in zijne roemlooze onbekendheid te laten verkwijnen, dan door openlijke vervolging de algemeene aandacht op hem te vestigen. Zeker werd hij onder de bekenden van Duvivier geprezen, maar nederige burgerluidjes, die zoo weinig mogelijk met regtzaken te doen willen hebben, wat hielp dat? Er volgde niets uit voor meester Jean Pierre (voor 't oogenblik althans) dan dat zijn client, die nog niet in staat was hem ruim te kunnen betalen, hem voorstelde iets beter te gaan wonen, in de nabijheid van zijn eigen huis, in de straat St. Denis, waar hij eene woning bezat, die hem nu onbetwist toebehoorde. Dit nam mijn vader aan en bij die onderhandelingen hadden de beide mannen elkaar leeren kennen en hoogachten. Zij werden vrienden, ondanks 
het verschil van stand en beschaving. Zoo kwam ook zijn zoon in ons gezin, en toen later Jean Pierre, hetzij om zekere geschriften, waarin hij tegen de verdrukking en de misbruiken te velde trok, doch die niet eens mogten gedrukt worden, hetzij door den stillen wrok van aanzienlijken die hem niets kwijtgescholden hadden, was aan-
{==94==} {>>pagina-aanduiding<<}
gewezen als een dier ongelukkigen, die men dooreen lettre de cachet voor het leven onschadelijk wilde maken - kwam de trouwe meester Duvivier hem waarschuwen en wist hem in den omtrek van Parijs eene verblijfplaats aan te wijzen, tot zijn vervolger zelf door een omkeer van vorsten- of vrouwengunst, van de hoogte naar beneden tuimelde. Jean Pierre kon toen zonder gevaar weer in 't leven optreden, en de vriendschap van den eenvoudigen burgerman had hem zelfs verder gebragt dan hij had kunnen verwachten. Men begon naar hem te vragen in den middenstand; het régime van den schaamteloozen willekeur had inmiddels ook een eind genomen. Lodewijk XVI kwam tot den troon, men wachtte betere tijden. Philippe Laudon durfde zich herinneren dat wij familie waren en sprak mij van liefde. Meester Duvivier vroeg mijne hand voor zijn zoon; gij weet nu waarom hij die verkreeg.




sophie. 
Ja, Moeder, ik versta u.... (Zij heeft toevallig een blik geworpen door het raam dat op den winkel uitziet en houdt zich in.)




jufvrouw duvivier. 
Wat is er, Sophie?




sophie. 
Och! wij krijgen stoornis. Ik zie mijnheer Gervaux in den winkel; hij komt hier heen.




jufvrouw duvivier 
(glimlagchend). 
Nu, dat gebeurt meer.




sophie. 
Ja, maar wat ik meende te zeggen was niet voor hem bestemd. (De Heer Gervaux treedt binnen. Een zestiger, wien men zijn leeftijd goed kan aanzien, stijf burgerlijk gekleed, lange bruine jas, korte broek, zwarte wollen kousen, schoenen met zilveren gespen, een zware gouden horlogieketting met cachetten bengelt op zijn buik, het haar grijzend zonder poeder en kort afgesneden, hij neemt zijn hoed af; terwijl hij spreekt):




gervaux. 
Ik groet de buurtjes, hoe gaat het, mamaatje, hoe gaat het, Juffer Sophie?




jufvrouw duvivier. 
Dankje, mijnheer Gervaux, zoo redelijk, ga zitten; 't is goed dat gij eens komt kijken.



{==95==} {>>pagina-aanduiding<<}

(Sophie zet een stoel voor hem neer naast hare moeder.)


gervaux. 
Ja! waarde Juffrouw Duvivier, ik zal er maar geen doekjes om winden, ik kom eigenlijk uit nieuwsgierigheid. Daar is in de laatste dagen zoo veel gepraat in de buurt over u en uw gezin; de een zegt dit, en de ander dat - ik wil er het mijne van hebben.




jufvrouw duvivier. 
Waarvan toch?




gervaux. 
Wel, buurvrouw, ze vertellen dat uw pleegzoon Raymond, dien we altijd voor uw neef hebben gehouden, op eens een Graaf is geworden, en dat hij een vader heeft gevonden, die hem erkend heeft. Is daar iets waars aan die praatjes?




sophie 
(heeft schielijk een breiwerk ter hand genomen en breidt druk voort - de oogen strak op haar werk gerigt.) 




jufvrouw duvivier. 
Zeker! maar bij de praatjes wordt de waarheid soms zoo wat anders omgedraaid. De waarheid is deze: dat zijn vader hem heeft gevonden, - en toen deze de zekerheid verkreeg, dat hij een zoon, dien hij dood waande, vòor zich had - volgde er van zelf uit, dat deze als edelman zijn rang en zijne plaats innam.




gervaux 
(met het hoofd knikkend.) 
Precies! dat is te begrijpen. Maar toen gijlieden dat voor 't eerst hoorde, zult gij toch wel.... hoe zal ik het uitdrukken, wat verbluft zijn geweest.




jufvrouw duvivier. 
Het spreekt van zelve dat het ons zeer verraste... zeer trof. Wij hadden er voorheen wel eens over gedacht, dat het zoo kon uitvallen, maar nu hij zoo al in de twintig jaar bij. ons was, zonder dat er ooit, zoo ver wij wisten, onderzoek naar hem was gedaan, zonder dat ons althans iemand er over aangesproken had, moesten wij het er voor houden, dat zijn ouders alle beide onder de guillotine waren geraakt en dat hij levenslang bij ons blijven zou... Mijn goede man is in die meening gestorven. Wat zou hij in zijn schik zijn geweest als hij dit, had mogen beleven.



{==96==} {>>pagina-aanduiding<<}



gervaux. 
Denk je? Wel! als het mijn geval was geweest, zou ik den jongen liever bij mij gehouden hebben; een werkman met handen aan zijn lijf, en om een oogje te houden op de zaak, is als meesterknecht zijn wigt in goud waard. Wat zegt gij er van, Jufvrouw Sophie?




sophie 
(koel en stroef). 
Ik ben het met u eens dat hij hier goed op zijn plaats was.




jufvrouw duvivier. 
Maar toch misgunnen wij hem de fortuin niet, die hem nu ten deel valt.




gervaux. 
Daar kennen wij u voor, als hij zich nu maar geen ondankbare toont....




jufvrouw duvivier. 
Daar zijn wij niet bang voor, en te minder daar wij niets van hem wenschen dan dat hij ons in goed geheugen houdt.




gervaux. 
Dat 's juist de vraag, als iemand zoo op eens in de grootheid komt.... Er wordt reeds verteld, dat hij na de ontdekking van zijne afkomst zijne voeten niet weêr bij u aan huis heeft gezet; anderen zeggen weer dat de Markies in zijn staatsiekoets met vier paarden bij u gekomen is om zijn zoon af te halen en de heele familie mee.




jufvrouw duvivier 
(het hoofd schuddende). 
Die praatjes!




gervaux. 
Wat wilt gij, buurtje! Als de lieden het regte niet weten, verzinnen zij soms maar wat....




jufvrouw duvivier. 
Om achter de waarheid te komen, niet waar mijnheer Gervaux? Nu die kan gezegd worden, wij behoeven niets te verheelen. Zie hier hoe het toegegaan is. Raymond was op het kasteel gekomen, dat de Markies onlangs heeft betrokken, om eene zaal op te nemen, die ten tijde van de revolutie schrikkelijk geleden had door de vagabonden van de republiek. Daar zijnde kwamen er bij Raymond herinneringen op, die al meer en meer helder werden; hij kreeg de zekerheid dat hij dàar

{==97==} {>>pagina-aanduiding<<}
vroeger als kind had gespeeld. In een gesprek met den Markies verklaarde zich alles; ook kwam er nog de min bij, die hem op hare armen uit het kasteel had weggedragen, en toen alles opgehelderd was, zond Raymond Philippeau, ons jong maatje, met het karretje terug, en een briefje om ous te waarschuwen dat hij op het kasteel bleef logeren, omdat er iets gewigtigs met hem voorgevallen was, en wij ons moesten voorbereiden op een bezoek, dat hij ons des anderen daags met den Markies zou komen brengen.’ En zòo is het ook geschied. Hij wilde ons niet zoo op eens verschrikken met het groote nieuws. De Markies achtte het daarbij van zijn pligt ons te bedanken voor 't geen wij aan zijn zoon hadden gedaan. Maar van de staatsiekoets met vier paarden is niets aan. Het was een klein nieuwerwetsch rijtuig, zoo als de heeren ze tegenwoordig uit Engeland ontbieden. En de Markies was allervriendelijkst, dat kunt gij aan iedereen oververtellen.




sophie. 
Nederbuigend vriendelijk zelfs.




jufvrouw duvivier. 
En op zijn verlangen heb ik hem de kleertjes laten zien, die Raymond aan had toen mijn man hem hier bragt, en hij wenschte ze mee te nemen om aan de oude min te laten zien of die ze herkende. Hetgeen wij toestonden zoo als van zelf sprak, want ze behoorden aan Raymond....




gervaux. 
Zoo is 't niet waar wat ze vertellen, dat gij met elkaêr op het Kasteel zijt geweest?




jufvrouw duvivier. 
Neen! dat's een verzinsel, maar de Markies heeft ons wel eene uitnoodiging gezonden om eene buitenpartij te komen bijwonen, die gegeven zou worden aan zijne onderhoorigen om het terugvinden van zijn zoon te vieren - maar....




sophie 
(levendig invallend). 
Maar - wij hebben bedankt, wij verlangden niet met de bedienden gelijk gesteld te worden.




jufvrouw duvivier. 
Zoo hebt gij het opgenomen, kindlief, maar ik geloof niet dat het zoo was bedoeld.



{==98==} {>>pagina-aanduiding<<}



sophie. 
Gij hadt er toch evenmin lust in als ik, moeder!




jufvrouw duvivier. 
Dat is waar, maar om andere redenen. Op mijn leeftijd op zoo'n woelig feest tusschen al die vreemden in, en terwijl ik nog zulke droevige bijgedachten in mij omdroeg aan mijn man zaliger - en aan 't geen wij in Raymond verliezen - kon ik in al die vreugde niet deelen.... neen! dat kon ik niet; ik wil het wel bekennen. Later, als wij gewend zijn aan ons gemis, hoop ik dat Raymond ons in de gelegenheid zal stellen, het kasteel te zien waar hij geboren werd en dat hem eens toebehooren zal.




gervaux. 
Zoo is het dan nu wel zeker, dat hij voor goed uit de zaken gaat.




jufvrouw duvivier 
(glimlagchend.) 
Maar.... mij dunkt....




gervaux. 
En hebben we nu kans, dat Sophietje markiezin wordt door den tijd?




sophie 
(heftig met een gloed op het voorhoofd.) 
Wie geeft u regt tot zoo'n dwaze onderstelling, mijnheer Gervaux, houdt gij mij voor eene zottin, dat ik mij zoo iets zou inbeelden?




gervaux. 
Integendeel, ik houd u voor het liefste en verstandigste meisje dat ik ooit heb gekend, maar ook voor een van de mooiste, en Raymond zal niet veel gravinnen en markiezinnen ontmoeten die mooijer en verstandiger zijn, en zoo achtte ik het niet onmogelijk, dat in dezen tijd, nadat de adel al zoo veel ondervonden heeft, en de burgerstand er zoo bovenop is gekomen, Raymond er niet zoo veel bezwaar in zal zien om zijn oude vriendinnetje, waar mee hij is opgevoed, tot vrouw te nemen.




sophie 
(opspringende, bleek en zenuwachtig). 
Daar is iemand in den winkel die niet geholpen wordt. (Zij loopt de kamer uit).



{==99==} {>>pagina-aanduiding<<}



gervaux. 
Ta, ta, t a! het blijkt dat ik het zoo mis niet had; zij wil er niet van hooren, maar...




jufvrouw duvivier. 
Zij wil er niet van hooren, Mijnheer Gervaux, omdat er niets van aan is. Raymond en zij waren zoo goed als broer en zuster, en zij heeft er veel leed van dat wij hem hier missen moeten, dat er zulk een afstand is gekomen tusschen hem en ons; maar wat het overige aangaat, dàt wat gij onderstelt, daar heeft Raymond in 't geheel niet aan gedacht.




gervaux. 
Nu, ik kan u zeggen, Jufvrouw Duvivier, dat gij mij een pak van 't hart ligt. Mijn Thierry was altijd heimelijk jaloersch van Raymond, en wij schreven het aan niets anders toe, dat Sophie nooit van ons plannetje wilde hooren, dan aan eene stille afspraak tusschen die twee, om eenmaal man en vrouw te worden. Ik weet wel dat gij er anders over dacht, mamatje, en dat gij mijn voorstel niet zoo botweg hebt verworpen; maar dat gij van uwe zijde een bezwaar hadt als wij onze zaakjes bijeen schoven - te weten dat het misschien tusschen Raymond en Thierry niet goed zou gaan - twee groote masten op een schip, de kleine Charles nog niet eens mede gerekend, twee stuurlieden aan een zelfde roer, kan haspelarij geven, was uwe vreeze.... ik mogt dan zòo zeggen: 't Zal wel gaan, ieder blijft toch de eerste in zijn eigen vak, en ik zelf, ziet ge buurvrouw, ik zoek mijne rust. Ik heb een lief buitentje te Batignolles, juist geschikt voor een weduwnaar met een oude zuster tot huishoudster, daar zou ik graag voor goed heentrekken, als ik de zaakjes hier in goede handen wist en Thierry naar zijn zin getrouwd.




jufvrouw duvivier. 
Ik erken dat ik er wel ooren naar gehad heb - en uw plannetje niet zoo onuitvoerlijk achtte - maar Sophie moet hier zelve beslissen en....




gervaux. 
Och kom! Als het waar is, dat zij zich niet in het hoofd gezet heeft gravin te worden.....



{==100==} {>>pagina-aanduiding<<}



jufvrouw duvivier. 
Dat is waar, maar daarom kan zij toch wel geene genegenheid hebben voor uw zoon.




gervaux. 
Gekheid! die komt van zelve, als ze maar eens getrouwd is en ondervindt wat een goede man mijn Thierry voor haar zijn zal. En dat zàl hij zijn voor haar - met hart en ziel zal hij er zich toe zetten om haar gelukkig te maken. De aarde zal te koud wezen voor haar voeten. De jongen is dol op haar. Hij is er soms half ziek en suf van, en als zij hem niet hebben wil, ben ik heusch bang dat hij van verdriet gaat verkwijnen.




jufvrouw duvivier. 
Kom aan, Papa Gervaux, zoo'n vaart zal het wel niet loopen, daar is uw jongen te verstandig toe. Sophie heeft nu eenmaal geene haast om te trouwen en ik ben er de moeder niet naar om haar te dwingen.




gervaux. 
Daar kennen wij u voor, buurvrouw. Maar ik heb er wel moed op, dat Sophie zich bedenken zal; als Mijnheer de Graaf haar in den steek laat, zal zij hare partij wel kiezen. Ik houd mijn aanzoek nog niet voor afgeslagen.




jufvrouw duvivier. 
Als gij er aan hecht dat het mogelijk eenmaal wordt aangenomen, dring er dan nu nog niet op aan. Laat haar tijd en rust, om over zich zelve en hare toekomst na te denken, en laat het aan mij over om voor Thierry te spreken; zelf zou hij zijne zaak maar bederven, vooral als hij haar plaagde met Raymond en met jaloezy!




gervaux. 
Nu goed, mamatje! ik weet er nu alles van, wij zullen voorzigtig zijn om het lieve kind niet op te schrikken, Thierry, zoowel als ik. En.... om er niet weer op te komen, ga ik maar liever heen. Ze is weggeloopen om mij, het slimme deerntje, ik zag het heel goed, er was niemand in den winkel dan.... een bediende!
Dag, beste vrouwtje! ik groet u, tot nader.



{==101==} {>>pagina-aanduiding<<}



des anderen daags.


Zelfde vertrek. 
(Sophie is bezig het ontbijt (het Fransche ontbijt, ons twaalf uurtje,) klaar te zetten. Wijn en water, brood, eijeren, koud vleesch. - Raymond, na even aan de deur getikt te hebben, komt binnen). 




raymond. 
Zet een bord meer klaar, Sophie, ik kom mee ontbijten.


(Sophie, die met den rug naar de deur gekeerd stond aan het buffet en koffij klaar zet, ziet om; verrast en geschokt tracht zij hare ontroering te overmeesteren, zonder dat het haar gelukt, en blijft staan bij de tafel, zwijgend en als verslagen).


raymond 
(hij is in elegante rijkleeding en houdt een fijne karwats in de hand). 
Hoe is 't, Sophie! overval ik je? kom ik ongelegen?




sophie 
(met doffe stem). 
Zeker niet, Heer Graaf! maar....




raymond 
(haar de hand toestekende, zonder dat zij het schijnt op te merken). 
Is dat nu eene welkomst! met uw Graaf! Foei! wat een onaardige gril.




sophie 
(zich hervattend). 
Het is geen gril! maar ik houd mij aan 't geen mij past tegenover u.




raymond. 
Hetgeen u past, zusjelief, is niet nuffig en niet kinderachtig te zijn, en daar zijt gij al mooi mee begonnen. Gij zult er boete voor doen, (hij werpt zijne rijzweep weg, neemt hare beide handen, en drukt haar een kus op het voorhoofd), zie zoo! dààr had ik regt op.




sophie 
(bleek en met tranen in de oogen). 
Raymond! Gij moest dàt niet doen, er kàn immers niets meer zijn tusschen u en mij....




raymond 
(ziet haar opmerkzaam aan - wat getroffen). 
't Is dus ernst? Ik dacht aan maar.... een meisjeskuur? Waarom zou alles zoo anders zijn geworden tusschen ons. Ik heb mijn vader wel beloofd van mijn bedrijf af te zien, maar dat sluit niet in met mijne familie te breken!



{==102==} {>>pagina-aanduiding<<}



sophie 
(met bitterheid). 
Uwe familie!




raymond. 
Ik heb twintig jaar lang geene andere gekend dan uwe ouders, uwe broêrs en u; meent gij dat ik mij daarvan nu zoo op eens zal vervreemden?




sophie 
(gedrukt). 
Mogelijk gij niet op eens, maar toch.... er is al zoo veel anders geworden, en met den tijd....




raymond. 
Die tijd is er toch nu nog niet, of - gij moest zelve willen beginnen, zeg het dan maar ronduit; gij behoeft mij niet te leeren wat burger trots is!




sophie. 
Anderen zullen u spoedig genoeg leeren wat adeltrots in heeft.




raymond 
(neemt een stoel en gaat zitten). 
Hoor eens, Sophie, ik begrijp zeer goed zekere fierheid, zekere terughouding, als er kwestie is van den Markies, maar pruilen en afstooten, zonder dat er aanleiding toe gegeven wordt, dat is verkeerd; en toch, lieve kind, of gij 't weten wilt of niet, daar zijt gij mee begonnen.




sophie. 
Ik begrijp u niet....




raymond. 
Nu wij onder vier oogen zijn kan ik het u duidelijk maken. Laat de koffij nu maar even voor zich zelve zorgen en kom naast mij zitten.




sophie. 
Ik ga nog niet zitten, ik kan wel staande luisteren.




raymond. 
Ook goed. Ziet gij, Sophie, hij zelf heeft het mogelijk niet zoo opgemerkt, omdat hij u voor 't eerst zag, maar voor mij was het zeer duidelijk, dat gij u knorrig en kribbig hebt aangesteld tegen den Markies; dat was onheusch, dat was zelfs onhartelijk tegenover mij. Dat de verrassing hier geen onvermengd vrolijke kon zijn, wist ik vooruit. Onvermengd was mijne blijdschap ook niet, verre van daar, ons allen was het

{==103==} {>>pagina-aanduiding<<}
een streep door de rekening, en een geduchte; maar ondanks alles was het toch een geluk voor mij, mijn vader weêr gevonden te hebben en door dezen erkend te zijn, terwijl hij mij zonder aarzeling de volle regten als zoon toekent; en dat had u toch eenigzins vriendelijk moeten stemmen jegens hem, eenigzins toeschietelijker moeten maken als gij mij liefhadt.....




sophie 
(verlegen). 
Raymond, gij weet wel!...




raymond. 
Zeker, ik weet, dat het juist dàar niet haperde, dat gij mij de schitterende lotwisseling niet benijdde, dat er ook veel zamen liep om u te overprikkelen, maar toch, geloof mij, Sophie, gij hadt wijzer gehandeld en mij.... beter dienst gedaan, als gij u beminnenswaardiger hadt aangesteld.




sophie 
(die moeite heeft hare tranen te weêrhouden, met gesmoorde stem): 
De Markies is.... een trotschaard.




raymond. 
Ik wil u dat toegeven, maar hij kwam hier ten mijnen gevalle om een beleefdheidspligt te volbrengen, die hem zeker iets heeft gekost, al heeft hij getracht dat niet te toonen. Hij heeft uwe moeder zijne achting, zijne dankbaarheid betuigd op eene wijze, die niets te wenschen overliet en die alle verschil van stand ter zijde stelde, om alleen te drukken op hare goedheid en de trouwe zorge mij bewezen - ziet ge, dat was de hoffelijkheid van den edelman, die onze lieve moeder met de haar eigen waardigheid en natuurlijkheid beantwoordde, terwijl gij daarentegen zijne ouderwetsch hoofsche beleefdheid, met wat galanterie gekruid, niet anders hebt willen vergelden dan met die zekere spijtigheid....




sophie. 
Ik bid u, Raymond, laat het genoeg zijn! - Mijnheer uw vader heeft mij zeker voor een onhebbelijk, slecht gehumeurd schepsel moeten houden.




raymond. 
Neen! zooals ik reeds zeide; hij zag er niets anders in dan wat burgerlijke stijfheid en verlegenheid; ik alleen, die beter wist, leed er onder; ik had u zoo graag gezien op de

{==104==} {>>pagina-aanduiding<<}
hoogte van den toestand; ik had zoo gewenscht dat gij geheel u zelve waart geweest, om dan later tot den edelman, die zulk een bijgeloof voedt omtrent de afkomst en 't zuiver adellijk bloed, te kunnen zeggen: ‘Toch maar een burgermeisje! Ligt het nu niet in de opvoeding, in de beschaving?’ Het is uwe schuld, dat ik heb moeten zwijgen....




sophie. 
Ik voel dat gij gelijk hebt. Ik zal u uiet weêr schande aandoen; vergeef het mij voor ditmaal.




raymond. 
Wees zeker dat het u al vergeven was; maar gij overdrijft, ik sprak niet van schande; ik sprak alleen van een groote voldoening die mij ontging, en toen daarop gevolgd is dat gij de uitnoodiging van den Markies zoo botweg hebt afgeslagen.




sophie. 
Moeder zag op tegen zoo'n drukken, woeligen dag....




raymond. 
Dat kan ik van haar heel goed begrijpen en de Markies nam het op zooals ik wenschte - maar gij Sophie, het spijt me zelf dat ik nog even knorren moet - gij hadt best kunnen komen, het was geen statige partij, waarbij de stijfheid en de verveling in den regel voorzitten, het was een buitenfeest, gegeven ter mijner eere, om mij met de naaste buren en enkele vrienden van mijn vader in kennis te brengen en ik voor mij zou mij gekrenkt hebben gevoeld als de Markies verzuimd had u daarbij uit te noodigen.




sophie. 
En.... als ik daarbij nu een gek figuur had gemaakt, als een beschroomd en ongezellig burgermeisje met stijve manieren, en in een toilet waar ze over glimlagchen zouden?




raymond. 
Gij weet dat het maar aan u heeft gestaan, dat dit niet zoo zou geweest zijn. Uw toilet zou eenvoudig zijn geweest en zonder dwaze pretentie, en niemand zou zich daarover verwonderd, veel minder gelagchen hebben; de Markies zou u den arm geboden en u voorgesteld hebben als de dochter mijner pleegmoeder - men zou u terstond onderscheiden hebben en met achting bejegend - gij zoudt aan 't praten zijn geraakt, - en -



{==105==} {>>pagina-aanduiding<<}



jufvrouw duvivier 
(komt binnen). 
He, Raymond! wel! daar doet gij goed aan, mijn jongen, dat gij weêr eens kijken komt.




raymond 
(haar omhelzend). 
Niet waar, moedertje, ik mogt wel, en ik vraag voor heden weêr eens mijne plaats aan uwe tafel!




jufvrouw duvivier. 
Uw eigen plaats naast mij, die blijft altijd voor u open, maar - (niet eenige aarzeling) weet de Markies er van?




raymond 
(glimlachend, terwijl hij zich naast haar neer zet). 
En al wist die het niet, de Markies heeft mij voorgerekend dat ik zes en twintig jaar ben - en - ik sta niet onder curatele, dat ik rekenschap zou moeten geven van al mijne wegen.




jufvrouw duvivier. 
Dat begrijp ik wel, maar toch, in dit geval....




raymond. 
Stel u gerust, in dit geval is 't met zijn voorweten en goedkeuring dat ik hier ben. Hij heeft mij zelfs een commissie opgedragen, waarover ik u nog heb te spreken, maar geef mij nu eerst wat te eten; ik ben nog niet gewoon aan 't ontbijt met een kop chocolade - ik heb trek aan zoo'n ferme sneê brood; mag ik mij zelven maar bedienen?




jufvrouw duvivier. 
Gij weet, dat gij t'huis zijt, maar Sophie heeft vast te veel met u gepraat, dat de koffij nog niet klaar is?




raymond. 
Dat is mijne schuld, ik had zooveel te vertellen.




jufvrouw duvivier. 
Dan moet ik nu eens wat hooren; (hem van 't hoofd tot de voeten opnemende, met kennelijk welgevallen,) die donkergroene frac met die bronzen knoopen, en dat witte piqué vest staan u goed, Raymond - het zit u als geschilderd; wis heeft de Markies een heel anderen kleêrmaker aan de hand, dan onzen goeden père Durand, waar wij ons maar altijd bij gehouden hebben, uit oude kennis.




raymond. 
U ziet juist, moedertje; de groote Chalons-Servais, die men

{==106==} {>>pagina-aanduiding<<}
zegt dat de modes aangeeft, kleedt mij thans; maar als gij meent, dat ik mijn makkelijke ruime jas en vooral mijn lossen das niet wel eens terug wensch, dan vergist gij u zeer.




jufvrouw duvivier. 
Voor pronker en modegek zijt gij dan ook niet opgevoed, maar ieder moet zich kleeden naar zijn stand - doch ik zie, dat gij bottes a la hussarde draagt en sporen - zijt gij te paard van Parijs gekomen?




raymond. 
Neen, met den Markies in diens calêche, maar ik kom uit de manège, waar ik eene rijles heb genomen.




sophie. 
Waarom nòg rijles nemen, gij kunt toch al heel goed met paarden omgaan.




raymond. 
Ja! Zoo wat. Ik was wel in staat ons karretje te besturen - als ik ergens in den omtrek wezen moest - en op een mooijen Zondag nam ik Bruintje wel eens onder den man om wat verder te komen dan de Boulevards - maar daar hoort meer toe eer men zeggen mag: ik kan paard rijden, en volgens den Markies haperde er nog heel veel aan, al heb ik aanleg - het gemak, de houding, zekere methode, die men alleen door oefening en gewoonte verkrijgt, zijn mij nog niet eigen; daarbij komt de Engelsche manier nu in gebruik. Ook had ik een rijpaard noodig dat wij in de manège kiezen moesten en proberen. Vandaar brast de Markies mij op weg hier heen en ging zijnerzijds de stad in om bezoeken af te leggen. Ik heb nog een vol uur tijd eer ik word afgehaald om mijn vader te vinden bij zijn bankier, met wiep ik kennis moet maken. De Markies is in onderhandeling over een hôtel, dat wij tegen den winter zullen betrekken; tot zoolang hebben we een pied à terre noodig te Parijs....




sophie 
(hem in de rede vallend.) 
Er is hier in de buurt juist een mooi kwartier te huur op de eerste verdieping bij een boekverkooper.




jufvrouw duvivier. 
Maar de Markies zal wel niet in de straat Saint Denis willen

{==107==} {>>pagina-aanduiding<<}
wonen, dat moet zeker wezen in den Faubourg St. Germain.
Is 't niet zoo, Raymond?




raymond. 
Juist - daar heeft men hem iets aangewezen en wij gaan het zien. Maar zeg mij, waarom komt Charles niet?




sophie. 
Och! die neemt tegenwoordig zijn ontbijt in eene restauratie....




raymond 
(bedenkelijk tegen Jufvrouw Duvivier.) 
Daar zou ik in uw geval wat tegen in brengen. Charles is nog te jong om zich aan zulke uithuizigheid te gewennen, terwijl hij eene moeder en zuster heeft om voor hem te zorgen.




jufvrouw duvivier. 
Wat zal men er tegen doen? Nu gij er niet meer zijt, zoekt hij zijne kennissen en zijn vermaak meer buitenshuis, maar toch.... hij eet bij ons.




raymond. 
Op 't beste van den dag moest hij thuis blijven en het oog houden op het werkvolk. Ik hoop dat ik hem nog zien zal, want ik kon niet met hem spreken laatst toen de Markies er bij was, en ik heb hem nog over allerlei te onderhouden. Het gaat mij aan 't hart, dat hij nu zoo alleen staat en dat ik de zaak en u allen zoo in de steek moet laten... (hij zucht) dat valt mij haast te zwaar. (Hij brengt de hand aan 't voorhoofd en schuift zijn bord weg als iemand wien de eetlust vergaan is.)




jufvrouw duvivier. 
Kom, Raymond, wees niet al te bezorgd over ons. Het zal wel gaan. Charles zal er aan wennen op zich zelf te staan en zijn lust vinden in zijne zaak; men moet den weg volgen die ons wordt aangewezen. Gij moet uw vader geven wat gij hem schuldig zijt, nu hij zijn regt op u gelden laat.




raymond. 
Ik weet het, Moeder, en doe ook mijn best; maar toch... (hij leunt met den arm op de tafel en laat het hoofd in de hand vallen) kan ik het helpen, mijn hart is hier.




sophie 
(staat driftig op, keert zich om en gaat naar 't buffet waar de koffij staat.) 




jufvrouw duvivier. 
Het zal u alles nog wat vreemd zijn op 't kasteel, beste jon-
{==108==} {>>pagina-aanduiding<<}
gen! dat begrijp ik, 't is zeker zoo'n heel ander leven dat gij nu leiden moet, maar 't zal meevallen als gij er slechts eens aan gewoon zijt.




raymond. 
Dat zeg ik mij zelf ook, en ik wil er het beste van hopen, maar...




jufvrouw duvivier. 
De Markies is goed voor u, niet waar?




raymond 
(wat meer levendig.) 
Ik zou snood ondankbaar zijn, zoo ik anders zeide. Hij is de mildste vader waar 't op geven aankomt. Hij maakt allerlei beschikkingen ten mijnen behoeve, en als ik er wat tegen inbreng en hem voorhoud dat zooveel omslag voor mij niet, noodig is, wordt hij haast boos en zegt dat het al erg genoeg is, dat mij twintig jaar lang onthouden werd wat mij toekwam, en of ik het al zeide, hij zou het toch niet gelooven, dat mij in die twintig jaren niets ontbroken heeft.... Nu heb ik een kamerdienaar, bedienden, paarden en rijtuig op mijn eigen hand, een vleugel van 't kasteel wordt voor mij ingericht, de Markies heeft mij een jaargeld toegekend, zoo aanzienlijk dat het mij verschrikte, ja bezwaarde. Als ik er nog voor te werken had, ik die aan den arbeid gewoon ben, maar och neen! het eenige wat de Markies verlangt, dat ik er voor doen zal is: niets te sparen, 't geen hij kruideniersoverleg noemt, maar er als een edelman van te leven.




jufvrouw duvivier. 
Nu, dat's dunkt mij zoon zware eisch niet.




raymond. 
Zwaarder dan gij u voorstellen kunt, Moedertje (glimlagchend.) Gij vermoedt niet hoe druk men het hebben kan als men niets te doen heeft. Ik heb voorheen wel eens gedacht: hoe krijgen de rijke lieden, die hun tijd in ledigheid doorbrengen, den dag om! Nu begin ik al meer en meer in te zien, hoe vervuld dat leven is, ondanks al de ledigheid er van. Wat ik zoo nu en dan hoor van 't geen er omgaat ouder de jeunesse dorée van onze dagen, de dandies, zoo als ze zich nu noemen, ginds de Anglomanie toeneemt, wekt in mij niets op aan verontwaardiging walging; mij dunkt, men kan zich een edel-
{==109==} {>>pagina-aanduiding<<}
man toonen, zonder met die dwaasheden mee te doen. Ik althans zal zorgen mij daar buiten te houden.... (hij neemt de kop koffij die Sophie hem aanbiedt). Heerlijk, Fietje, zoò smaakt ze mij nergens.




sophie. 
In uw geval nam ik een appartement de garçon hier te Parijs, dan kant ge leven naar uw eigen zin.




raymond 
(glimlagchend.) 
Daar zou mijn Vader slecht zijne rekening bij vinden! Hem alleen laten in dat holle kasteel, om maar van tijd tot tijd bij hem aan tafel te komen, dat gaat niet; daarbij, ik denk, dat hij mij dit voor als nog niet zon toestaan om eene andere reden. Hij wil mij bij zich hebben, niet alleen om het gezelschap van zijn zoon te genieten, maar bovenal om zijn zoon te vormen naar het model, dat voor hem het ideaal is van den volmaakten edelman (met zekere ironie), en de Hemel weet hoe weinig aanleg ik heb om daar ooit op te gelijken.




jufvrouw duvivier. 
Maar gij zit toch niet altijd alleen op dat kasteel met den Markies! Er komen toch zeker menschen, en gij zult met hem uitgaan?




raymond. 
Ja! er komen menschen af en toe, dat spreekt van zelf, maar nog slechts enkele edellieden uit den omtrek, of oude vrienden, als de Markies, zelf uitgeweken, en die nu de een voor de ander na terugkomen, en aan wie mijn vader zijn weergevonden zoon kan voorstellen; maar vooreerst gaan wij nog niet uit, althans niet in de stad, wij komen niet naar Parijs dan om zaken en bestellingen te doen. De Markies zelf voelt zich daar nog niet thuis, alles is er hem zoo vreemd geworden, er is zoo veel wat hem ergert en leed doet, en zoo lang men hier nog overal russische en pruissische schildwachten ziet en vreemde vorsten of hunne vertegenwoordigers hier den boventoon voeren, vindt mijn vader dat een regtgeaard fransch edelman zich nog ter zijde moet houden. Ik kan dit met hem mee voelen, al zien wij de meeste lieden van zijne caste anders handelen, die juist nu ijverig hun hof maken aan de buitenlanders. Zij noemen dit zich dankbaar toonen voor

{==110==} {>>pagina-aanduiding<<}
de redding van Frankrijk, maar de Markies heeft te veel karakter om met die ijveraars mee te doen; het komt hem voor, dat men daarmee den koning te kort doet. Hij heeft den koning zijne opwachting gemaakt toen deze nog te St. Ouen was, om hem in Frankrijk te verwelkomen en zijne eerbiedige hulde te brengen, maar sinds den intocht te Parijs heeft hij zich nog niet in de Tuileriën vertoond. ‘Ik zal wachten tot Parijs bevrijd is van zijne bevrijders’, zei hij mij, ‘hoe goed deze het ook met ons meenen, hoe onontbeerlijk zij ons waren, helaas! het blijft toch altijd eene vernedering, eene verdrukking van 't oogenblik, ons door den gevallen dwingeland op den hals gehaald!’ Op dat laatste zou nog al iets zijn te antwoorden, maar ik zwijg dan liefst, want ik zon moeten zeggen: de uitgeweken adel ziet nu voor oogen wat hij zelf heeft willen inhalen, tijdens de revolutie: het koninklijke gezag hersteld en gesteund door vreemde bajonnetten; doch om geene ergernis te geven, die toch tot niets leiden zou, houd ik dergelijke invallen maar binnen, tevreden dat het er nog vooreerst niet toe komen zal dat ik in die wereld moet optreden, waarvan ik ondanks mijne afkomst eene ingeboren afkeer heb.
Intusschen zal ik er mij aan moeten gewennen - gelukkig heb ik tijd voor mij - want ik moet mij daarenboven allerlei gebruiken en gewoonten eigen maken, die de Markies verpligtend acht. ‘Gij moet nog leeren hoe men eten moet’ moest ik laatst van hem hooren, terwijl hij over 't geen hij mijne onkunde acht op dit punt ernstig het hoofd schudde.




sophie. 
Wat zijn die groote heeren toch bevooroordeeld. Meent de Markies dan misschien dat het bij ons zoo ruw toegaat, en dat we hier barbaren of kozakken zijn, die met de vingers eten?




raymond. 
Neen, Sophie, mijn vader weet van mij dat het hier toegaat zoo als het behoort in een ordelijk burger gezin, maar ziet gij.... dat is niet genoeg voor de groote wereld. Dineren is ook eene kunst zoo goed als die van zich te kleeden, wordt er gezegd, en men heeft daarin gelijk; er zijn verfijningen, er zijn kleinigheden die men in acht moet nemen, als men geen

{==111==} {>>pagina-aanduiding<<}
gek figuur wil maken of geene onhandigheid wil begaan, die anderen het regt zou geven over ons te glimlagchen. Ik voor mij heb moeite dat alles zoo hoog op te nemen, omdat ik van oordeel ben, dat een mensch moet gewaardeerd worden naar zijn inborst, naar zijn talent, naar zijn karakter en niet naar zijde manieren; maar mijn vader maakt van die uiterlijke vormen eene hoofdzaak, en... ik moet mijn best doen hem geen ergernis te geven. Eene gewoonte die ik moeite heb af te leggen is die: op te staan aan tafel en mij zelven te bedienen als ik iets noodig heb, en dat is een van die dingen die de Markies onbehoorlijk vindt. Mijn hemel! dat is zoo gauw gedaan en ik ben er mee klaar eer de deftige lakeij zich in beweging zet. Maar ik zal het wel leeren, want de Markies zet dan telkens een gezigt of er een misdrijf ware begaan, en de ongelukkige knechts moeten het meest ontgelden. Zij krijgen later grommen, dat zij achteloos zijn en niet op hun dienst letten. En toch, de eenige schuldige ben ik! Met den besten wil van de wereld bega ik dergelijke flaters, zonder er aan te denken. Waarlijk, zoo Freule Gabrielle er niet ware om mij met een wenk of een blik te waarschuwen, zou het nog veel erger zijn; maar door hare vriendelijke leiding kom ik er langzamerhand achter, en begin op te letten wat er te doen of te laten valt.




sophie. 
Freule Gabrielle! Wie is dat; hebt gij nog eene zuster?




raymond. 
Neen, 't is eene nicht, die bij den Markies inwoont. Zij is waarlijk mijn goede engel en de steun mijner zwakheid, als het op die vormen aankomt. Ook rigt ik mij naar haar - als de stuurman naar zijn kompas. Toch heb ik het niet altijd in mijne raagt den koers te volgen, dien zij aanwijst.




jufvrouw duvivier. 
Ja, mijn beste Raymond, als het er zoo mee gelegen is, kunt gij u in 't vaderlijk huis nog niet regt op uw gemak gevoelen; dat zie ik in, - maar dat zal toch spoedig anders worden, gij zijt zoo vlug van begrip - en gij weet zoo goed op te merken....




raymond. 
Ik zie er ook wel kans op, moedertje, dat ik eenmaal het

{==112==} {>>pagina-aanduiding<<}
groote geheim zal vatten; maar om de waarheid te zeggen - de echte zin ontbreekt mij om zulke nietigheden voor ernst te nemen, en zoo 't niet ware om mijn vader - zou ik er mij op eens en voor goed over heen zetten, maar nù wacht mij nog het ergste - de voorstelling aan het hof, waar geen ontkomen aan is - al ligt het gelukkig nog in de verte.




jufvrouw duvivier. 
Kom, gekheid! gij opzien tegen een koning, alsof vader Duvivier, op en top republikein, u niet opgevoed had in de denkbeelden van menschenregt - en menschen-waarde en gelijkheid van ieder Adamskind! Hij die nooit meer zijn hoed afnam voor Napoleon, sinds deze de Republiek ontrouw was geworden - gij zoudt kunnen vergeten dat een koning ook maar een mensch is en....




raymond. 
't Is juist omdat het mij moeijelijk zal zijn dit niet te vergeten. Aan 't hof wordt de koning beschouwd en vereerd als een wezen van hoogere orde, dat niets gemeens heeft met de gewone stervelingen - al weet hij zelf wel beter en al verkrijgen zij, die hem van nabij omringen, op iedere wijze de overtuiging van het tegendeel; maar om opregt te zijn, 't is juist niet tegen den koning zelf dat ik het meest op zie. Naar men zegt is Lodewijk XVIII een man van geest en van letteren, die mogelijk iets piquants zal vinden in het eigenaardige van mijne positie en lotswisseling, en die het mij van zijne zijde niet moeijelijk zal maken, maar.... de anderen.... die oude edellieden, die echte getrouwen, uit de emigratie weêrgekeerd, met àl de vooroordeelen, al de eischen en al de kleingeestigheden van de oude hof-wereld, die zij nog gekend hebben, die vergeten dat dit alles vermorseld is door de revolutie en uitgewischt in bloed, zij zullen het mij moeijelijk, misschien onmogelijk maken! Zij willen niet aannemen, dat bij een nieuw geboren volk ook een vernieuwd koningschap behoort, zij weten niets te zien, zij willen met niets rekenen, dan met de herstelling van het oude! Zijn zij het niet, die den helderzienden Lodewijk XVIII de ongerijmdheid hebben doen plegen om zijne eerste besluiten als Koning te dagteekenen van het negentiende jaar zijner regering, als ware het

{==113==} {>>pagina-aanduiding<<}
geheele tijdperk dat daar tusschen ligt daarmede weggecijferd, als ware hij de onmiddelijke opvolger van Lodewijk de XVII, als ware van dien vorstenketen geene enkele schakel gebroken!
Wie een verstandig plan tot zulke dwaasheden kunnen vervoeren, moeten zonder genade zijn voor de minste fout tegen de hof-étiquette. Ik heb er nu al genoeg van gehoord, om te weten dat ze mij niets sparen, in niets verschoonen zullen, en wat mijzelven betreft, het zou mij weinig kunnen schelen, al lachten zij mij uit of trokken de schouders over mij op. Ik verlang niet van de hunnen te worden, noch mijn weg te zoeken op dat terrein, maar de Markies! de Markies die in de vaste meening is, dat de waarde van een edelman bepaald wordt door de lengte en breedte van het aanzien, dat hij geniet aan het Hof, de Markies, die een moord - mits in den vorm van een duel - ligter vergeven zou dan eene zonde tegen de etiquette, de Markies zou zich rampzalig gevoelen en geschandvlekt achten, zoo ik in deze eene slecht figuur maakte of een vergrijp beging tegen de vormen. En ik, de zoon, de erfgenaam, naar wiep hij zoo lang gesmacht heeft, mag mijn vader geen schande aandoen, al sidder ik bij de geslachte, dat het mijns ondanks zou kunnen gebeuren.




jufvrouw duvivier. 
Ja, Raymond, nu begrijp ik er alles van, nu kan ik er in komen dat gij bezorgd zijt - gij moet er u dan maar met de borst op toeleggen en die punten waar 't op aankomt u goed laten inprenten.




sophie 
(op wat snibbigen toon). 
Door Freule Gabrielle! - dan zal het wel goed gaan.




jufvrouw duvivier. 
Maar gij hebt met al dat praten maar half het uwe gehad van 't ontbijt - houdt gij nog altijd zooveel van een ommelet?




raymond 
(glimlagchend). 
Zooals gij die plagt te maken! altijd.




jufvrouw duvivier. 
Kom! dan zal ik daar nog eens pleizier van hebben. (Zij staat op en neemt het schaaltje met eijeren van het buffet).




raymond. 
Maar, lieve moeder! geef u daar nu maar geen moeite voor - ik kom wel eens weêr aan....



{==114==} {>>pagina-aanduiding<<}



jufvrouw duvivier. 
't Is in vijf minuten bered. (Zij gaat heen).




raymond en sophie. 
(Raymond staat van tafel op en gaat bij het groote raam zitten, dat op den tuin en de werkplaats uit ziet. Sophie zet zich neêr tegenover hem). 




raymond 
(op de werkplaats wijzende). 
Als ik 't niet beloofd had, ging ik eens eventjes zien hoe het dàar toegaat. 't Is zoo verkeerd als de werklieden er op rekenen kunnen dat de meester zoo lang buitenshuis blijft; en Charles koelt maar niet terug.




sophie. 
Zeker nog in lang niet, die raakt aan 't hollen, dat zul je zien!




raymond 
(gedrukt). 
God geve van neen! Gij weet niet, Sophie, hoe mij dit bezwaart. Ik wou dat ik anders kon, maar....




sophie 
(valt hem op eens in de rede, hem scherp aanziende). 
Is dat kompas oud of jong?




raymond 
(gekrenkt). 
Wat bedoelt gij?




sophie. 
De dame die gij als kompas gebruikt, naar uw eigen zeggen.




raymond 
(kort). 
Freule Gabrielle is zoo ongeveer van mijn leeftijd.




sophie. 
Ah zoo! Mooi of leelijk?




raymond. 
Waarom vraagt gij dat?




sophie. 
Maar.... mij dunkt, om het te weten.




raymond 
(wat knorrig). 
Wat kan u dat schelen?




sophie. 
Zou het mij niet kunnen schelen hoe uwe aanstaande er uit ziet, Raymond!




raymond 
(wien een gloed op het voorhoofd stijgt.) 
Mijne aanstaande! Hoe komt het in u op?



{==115==} {>>pagina-aanduiding<<}



sophie. 
Is dat zoo vreemd! de nicht, de leidsvrouw, de goede engel, het kompas! Als men dit alles te zamen optelt, tusschen een jonkman en eene jonge dame, dan ontbreekt er dunkt mij niet veel meer aan om haar ook tot de uitverkorene des harten te maken.




raymond 
(in verwarring.) 
Gij zijt... zeer scherpzinnig, Sophie!




sophie. 
En zeer onbescheiden is uwe bijgedachte; de vraag is maar of ik het geraden heb...




raymond 
(die zich weer meester is.) 
Bij ongeluk glad mis. Freule Gabrielle d' Arques is verloofd met haar neef, Lionel de Mercoeur.




sophie 
(met een lang gerekt.) 
Ah! zoo! (terwijl zij hem doordringend aanziet.)




raymond 
(staat op en gaat heen en weêr loopen, terwijl hij spreekt met zekere gejaagdheid.) 
't Is zelfs voor die bruiloft dat de groote zaal in orde wordt gemaakt. Laat Charles er om denken, zoo ik hem niet meer spreek, dat mijne teekeningen gevolgd moeten worden zonder verandering, dat hij zijne beste werklieden gebruiken moet voor het snijwerk, en dat er nog altijd haast bij is.




sophie, 
(koeltjes.) 
De stoffen zullen besteld worden. Wij schrijven nog heden naar Lyon.




raymond 
(neemt zwijgend weér zijne plaats in aan de ontbijttafel, en vervalt in gepeins, terwijl hij het hoofd met de hand ondersteunt.) 




sophie 
(naar hem toegaande, meewarig.) 
Heb ik u leed gedaan, Raymond? Dat zou mij spijten; dat was de bedoeling niet.




raymond 
(het hoofd opheffende.) 
Dat geloof ik wel, maar onwillens doet gij mij denken aan een der eigenaardige bezwaren van mijn nieuwen toestand.




sophie. 
De Markies zal u willen uithuwelijken naar zijn zin?




raymond. 
Dat is niet twijfelachtig.



{==116==} {>>pagina-aanduiding<<}



sophie. 
En wat zult gij doen?




raymond 
(gedrukt.) 
Mijn pligt - ik kan niet anders, de Markies verstaat geen tegenspraak.




sophie. 
Uw levensgeluk ten offer te moeten brengen aan een rang, dien gij niet hebt begeerd - dat is toch hard.




raymond 
(levendig.) 
Maar - het is niet zeker dat mijn pligt zich niet laat vereenigen met de stille wenschen van mijn hart....




sophie 
(hem onderzoekend aanziende.) 
Het zal toch altijd eene dame uit de groote wereld moeten zijn.




raymond. 
Dat spreekt van zelve, maar....




sophie 
(verbleekend.) 
Zoo hebt gij daarin reeds eene ontmoet die.... Och spreek toch, Raymond, scheuk mij uw vertrouwen, gij weet niet hoe noodig mij dat is.




raymond. 
't Is voor mij nog het oogenblik niet - ik heb niet te vertrouwen - ik kan, ik mag het nog niet uitspreken wat in mij omgaat.




sophie 
(met zekere heftigheid.) 
Welnu! mijn tijd is het nu juist - dan heb ik u een nieuwtje mede te deden. (Zij gaat tegenover hem zitten).




raymond 
(ziet haar aan.) 
Nu spreek.




sophie. 
Thierry Gervaux wil mijn man worden.




raymond 
(koeltjes.) 
Dat's nu waarlijk geen nieuws. De oude Heer Gervaux heeft dat aanzoek reeds lang geleden gedaan, en het werd door u afgeslagen.




sophie. 
Hij is er weer op terug gekomen, sinds gij weg zijt.... Wat zoudt gij zeggen zoo ik het aannam?



{==117==} {>>pagina-aanduiding<<}



raymond. 
Ik zou u van ganscher harte geluk wenschen met dat besluit. Het zou zoo goed zijn voor de zaak, en Charles zou iemand naast zich hebben, die hem tot raad en steun zou kunnen dienen.




sophie 
(met ergernis). 
De zaak! Charles! Is dat dan alles? Wat het voor mij zou zijn, daar wordt niet naar gevraagd.




raymond. 
Voor u zou Thierry juist de man zijn dien gij hebben moet; hij is goedaardig, langmoedig, hij zou u op de handen dragen en volkomen getrouw zijn. Hij heeft verstand genoeg om uw vernuft te waarderen, en er zich niet aan te ergeren dat gij hem een weinigje den baas speelt....




sophie 
(maakt eene beweging van drift en gekrenktheid). 




raymond 
(gaat voort). 
Want dat zult gij doen, lieve kind! hem en ieder ander die zich met u in 't huwelijksbootje waagt; gij kunt niet anders; dat ligt in uwen aard; maar niet ieder zou u zoo onbetwist aan 't roer laten als Thierry Gervaux...




sophie 
(heftig). 
Goed zoo! Voor kompas kan ik niet dienen, maar het regt van sturen wordt mij nog toegekend! Wees gerust, Raymond, ik zal doen wat gij wilt, ik zal uw raad volgen, en Thierry trouwen, en ik zal heil gelukkig maken, zoo gelukkig, dat anderen hem nog eenmaal zijn geluk zullen benijden. (Zij brengt de laatste woorden snikkend uit en barst in tranen los).




raymond 
(getroffen). 
Wat beteekent dat? (Jufvrouw Duvivier komt binnen met haar eijerstruif, terwijl zij the opgeruimd aan Raymond voorhoudt, keert zij den rug naar Sophie, die ter zijde gaat).




jufvrouw duvivier. 
Zie je wel, Raymond, dat ik het nog kan! Het wit is schuim of 't er in geblazen ware; ik zou durven wedden dat de kok van den Markies het mij niet verbetert. Nu moet gij er gauw eens van proeven eer hij koud wordt. Kom, Sophie, een schoon

{==118==} {>>pagina-aanduiding<<}
bord, anders bedient Raymond zich zelven en dan krijgen wij de schuld van eene slechte gewoonte.




sophie 
(die moeite doet zich zelve te overwinnen, zonder dat het haar gelukt, zet zwijgend een bord neêr voor Raymond en legt messen en vorken op tafel). 




jufvrouw duvivier 
(die haar nu gadeslaat). 
Scheelt u wat, Sophie, uw gezigt gloeit of gij de koorts hadt?




sophie. 
Mij scheelt niets, Moeder!




raymond. 
Ik vrees dat ik er schuld aan heb - ik meende oprecht te zijn en was misschien.... hard. (Hij staat op en wil hare handen vatten.)




sophie 
(ontwijkt hem). 
Neen, ik ben eene zottin, laat mij aan mij zelve over. (Zij gaat de kamer uit door de deur op den achtergrond; op 't zelfde oogenblik wordt er aan de deur getikt die naar den winkel voert - en op het ‘binnen’ van Raymond, treedt een persoon binnen, die er uitziet als een deftige winkelbediende van leeftijd. Hij draagt een kistje in de hand, maakt eene diepe buiging en spreekt).




bediende. 
Ik verzoek verschooning dat ik zoo binnenkom, er was niemand in den winkel om mij aan te melden, en ik had order om deze cassette niet af te geven dan aan den heer Graaf de Mercoeur zelf.




raymond. 
Die ben ik, gij komt zeker van de juweliers Stainfort d'Orgeval?




bediende. 
Uit naam van mijnheer de Markies de Mercoeur. De Graaf weet er van....




raymond 
(het kistje aannemende.) 
Juist. Hebt gij bewijs van ontvangst noodig?




bediende. 
Neen Mijnheer, de Markies is bekend, en de familie Duvivier woont hier ook niet van gisteren. Alleen ik moet den Heer Graaf de vergunning vragen het kistje uit te pakken, op-
{==119==} {>>pagina-aanduiding<<}
dat u zich kan overtuigen dat de inhoud is conform de bestelling.




raymond. 
Gij hebt gelijk, het zou voor uwe verantwoording zijn, zoo er misverstand plaats had. Ik heb achting voor nauwgezetheid. (Hij helpt den bediende uitpakken. Achtereenvolgens komt er te voorschijn: een zilveren koffijservies met plateau; een ecrin met parure in goud en robijnen, een miniatuur-dameshorloge en een heerenhorloge met gouden ketting en breloques. Nadat deze zaken op de tafel zijn neêrgelegd spreekt




raymond. 
Het is alles in orde en het ziet er uit zoo als men dat van uwe firma verwachten kan. Het is een heele vracht voor u geweest. (Hij haalt zijne beurs uit en wil den bediende iets aanbieden.) Mag ik u voor de moeite....




bediende. 
Excuseer mij, Heer Graaf. Ik ben geen commissionair. Ik ben de oudste bediende der firma, en wij nemen geen fooijen aan.




raymond 
(getroffen.) 
Ik heb u niet willen beledigen, brave man, geloof dat van mij. (Hij biedt hem de hand.)




bediende 
(die even schuchter de vingertoppen aanraakt.) 
O! mijnheer Raymond! of ik u geloof! maar dat's te veel eer voor mij.... Vergeef mij, Heer Graaf, dat ik u zoo bij den naam noeme; maar ziet u, Mijnheer is geen vreemde voor mij. Mijn huisgezin woont hier in de buurt, en wij hebben al zoo lang het oog op u, en ieder die u kent houdt van u en zou voor u door een vuur loopen; neem mij niet kwalijk dat ik dit zoo eens zeg.




raymond 
(opgeruimd.) 
Integendeel, beste mijnheer.... hoe heet gij toch?




bediende. 
Henri Marcoteau, maar (glimlagchend) ze noemen mij meestal de oude Marc, en dat bevalt mij het best.




raymond 
(goedhartig.) 
Nu dan, mijn oude Marc, ik blijf voor u de jonge Raymond, wij zullen elkander weêrzien.



{==120==} {>>pagina-aanduiding<<}



bediende 
(begrijpt den wenk, maakt eene diepe buiging voor Jufvrouw Duvivier, en spreekt 
Wees gedankt, Mijnheer Raymond, gij hebt mij goed gedaan. (Hij gaat heen.)




raymond 
(half luid). 
En gij mij! Iedere klank uit een menschenhart vindt weêrklank in het mijne.




jufvrouw duvivier 
(die zwijgend maar met de blijken van de uiterste verrassing heeft toegezien en geluisterd, op de kostbaarheden wijzend). 
Gij schijnt te weten wat dat beteekent, Raymond?




raymond. 
Eene hoffelijkheid van mijn Vader aan u en Sophie. Hij wilde u absoluut een stoffelijk bewijs geven van zijne erkentelijkheid en nù kozen wij zamen een en ander tuit....




jufvrouw duvivier. 
Daar is al te veel kostbaars. Een zilveren koffijservies!




raymond. 
Dat gij zeer goed gebruiken kunt, Moederlief! en toevallig weet ik dat gij daar zwak op hebt. Het horlogetje is een souvenir van mij voor Sophie, en de parure hoopt de Markies dat zij van hem zal willen aannemen....




jufvrouw duvivier. 
't Is jammer dat gij het niet eenvoudiger gezocht hebt....




raymond. 
De Markies had eene parure gekozen van diamanten, die duizenden waard was. Ik wist hem op dit te bepalen, en Sophie moet het dragen als zij de bruid wordt.




jufvrouw duvivier 
(met een zucht). 
Dat zal nog lang duren...




raymond. 
Korter dan gij meent. Sophie heeft mij haar besluit medegedeeld om Thierry Gervaux.... (Terwijl Raymond nog spreekt komt Charles binnenstuiven, ziet verrast op Raymond en blijft een oogenblik als bedremmeld staan, terwijl hij tegen een stoel leunt. Hij ziet er uit als iemand die een glas wijn te veel heeft gedronken, met gloeijende wangen, flikkerende oogen. Na zich even hersteld te hebben, gaat zijne verlegenheid over in grofheid, die losheid zuil schijnen; hij steekt Raymond de hand toe en spreekt

{==121==} {>>pagina-aanduiding<<}
losheid zuil schijnen; hij steekt Raymond de hand toe en spreekt met eene luide, wel wat schorre stem.)




charles. 
Zoo, Raymond, ben je nog eens weer gekomen, dat is mooi van je, dat je niet grootsch zijt; morbleu! 't is geen gekheid, een Graaf, de zoon van een Markies, en lang geen berooide, zoo als er nu van rondom komen aangieren, maar een die ze heeft naar ik hoor, de geeltjes! (de geschenken ziende.) Par dieu! dat is wat kostelijks, allemaal voor de vrouwtjes! Neen toch, Charlie is niet vergeten. (Hij neemt het heerenhorloge in handen. Terwijl hij doorslaat, heeft Raymond een paar woorden gefluisterd met Jufvrouw Duvivier, die zich verwijdert, na met een treurig hoofdschudden een blik op Charles geworpen te hebben).




charles. 
Hoe is 't, Raymond! spreek je mij niet toe, ben je al lang hier - heb je mogelijk op mij gewacht?




raymond. 
Zoo is 't; ik hoopte je nog te zien - ik heb met uwe moeder en zuster het ontbijt gebruikt.




charles. 
Had ik dàt kunnen raden - ik ware wel hier gebleven - maar - weet gij - 't is zoo saai met die vrouwen alleen te zitten. Je hoort niets en je krijgt niet veel bijzonders (naar de tafel ziende). Te drommel - een ommelet - Mama heeft uitgehaald; dat zou ze voor mij niet doen.




raymond. 
Zeer zeker - als zij wist dat zij je daardoor in huis kon houden - want bedenk toch, Charles, gij doet uwe moeder verdriet aan met die gewoonte van uithuizigheid.




charles. 
Bah! daar heb ik niets van gemerkt - en ze moeten niet zeggen, dat het eene gewoonte is. 't Is maar sinds uw heengaan, en 't is niet eens alle dag. Heden was het wat extra's. Ik heb kennis gemaakt met jongelui van mijn leeftijd, die ontbijten in 't Café ‘du Caveau‘ Palais-Royal! Eene restauratie, die nu erg in de mode komt - wij nemen een dejeuner à la fourchette, cotelettes, biefstuk à l'Anglaise - overheer-
{==122==} {>>pagina-aanduiding<<}
lijk. We vormen zangen een clubje, we halen ons hart op aan de nieuwtjes, aan de aardige invallen die er rondgaan, en daar steekt, dunkt mij, zooveel kwaad niet in, dat moeder er verdriet over behoeft te hebben - en gij mij moet aanzien met zoo'n knorrig gezigt als nu op dit oogenblik.




raymond. 
Zeg een bedroefd gezigt, Charles, want ik kan niet anders plan opregt zijn - het doet mij leed u zòo aan te treffen.




charles. 
Gij denkt misschien, dat ik een extra glaasje heb gebruikt - nu - ik zeg niet neen - ik wil er niet ons liegen - maar ik ben gloeijend warm en moe van 't harde loopen - het was al wat laat geworden - en....




raymond. 
Ook heeft de winkelbediende, die naar zijn maal verlangde, niet op u gewacht.




charles. 
Zulk volk denkt alleen maar om zich zelf! En wie heeft intusschen op den winkel gelet - gij toch niet?




raymond. 
Niemand - een bediende van Stainfort en d'Orbeval is zoo maar naar binnen komen loopen, omdat er niemand was om hem teregt te wijzen. Wat moet de man wel denken?




charles. 
Sophie had toch wel eens even kunnen oppassen, als ze niet zoo'n nuf was.




raymond. 
Uwe moeder is daar tegen, en zij heeft er gelijk aan. Charles! Charles! denk toch aan uw vader en hoe die werkte en bij de zaak was, en vergeet toch niet, dat het lot van uwe moeder, van uwe zuster en uwe eigen toekomst van den bloei of het verval uwer zaak afhangt. Gij zijt nu eenmaal de chef, voel er de verantwoordelijkheid van en beloof mij, dat gij u niet door anderen tot uithuizigheid zult laten meeslepen.




charles. 
Waarom zou ik u moeten beloven mijzelve nooit meer eens eene uitspanning te gunnen? Als men jong is, mag men het leven toch wel genieten.



{==123==} {>>pagina-aanduiding<<}



raymond. 
Waarom niet? Des avonds als de zaken afgedaan zijn; maar op 't volle van den dag, en terwijl er geen hoofd is, geen opzigt in de werkplaats. Als de werklieden daarop rekenen kunnen dat gij niet thuis zijt op 't midden van den dag, maken zij er gebruik van om te luijeren en op hun beurt weg te slippen.




charles. 
Ja! 't is een beroerd soort, maar ik zal ze dat wel afleeren.




raymond. 
Daartoe is geen beter middel dan zelf het voorbeeld te geven. Toon in vollen ernst toewijding aan de zaak, liefde voor den arbeid.




charles 
(wild invallende.) 
Een verwenschte zaak en een arbeid waar ik altijd een hekel aan gehad heb, 't is mijn schuld niet zoo de boel eens in 't honderd loopt; gij die er schik in hadt, wordt Graaf, wordt er uitgeligt, en ik die 't alleen uit nooddwang deed, omdat men mij niet toeliet kunstenaar te worden, zooals ik gewenscht had, ik zou hier maar levenslang blijven suffen in den winkel; daar bedank ik voor.




raymond. 
Kunstenaar worden! Gij? En gij hebt nooit kunnen zeggen welk vak van kunst eigenlijk uwe keus was.




charles. 
Men heeft er mij den tijd niet toe gelaten....




raymond. 
Als gij aanleg getoond hadt voor een bepaald vak, zouden uwe ouders uwe roeping niet hebben weêrstreefd - maar een jongen van vijftien jaar, die van daag zegt: ‘ik wil schilder worden,’ om morgen te vertellen, dat hij liever muziekant werd, die - als 't op leeren aankwam, noch voor 't een noch voor 't ander de ware ambitie toonde, zoo'n jongmensch mag niet klagen, dat men hem in zijne roeping is tegengegaan - omdat men hem de gelegenheid gaf in de zaak zijns vaders te worden opgeleid.




charles. 
En nu ik er eens in ben, moet ik er bij blijven, dat weet ik wel - maar dat is nog geen reden om mij een

{==124==} {>>pagina-aanduiding<<}
standje te maken, omdat ik met een paar kameraads in een koffijhuis ontbeten heb. - Nota bene! in 't belang van de zaak!




raymond. 
In 't belang van de zaak? Ik zou wel eens willen weten hoe dat zijn kan.




charles. 
Dat verkies ik je nu niet voor te rekenen! Gij zijt mijn voogd niet - en niet eens meer mijn meesterknecht. Gij zijt nooit mijn compagnon geweest. Men heeft mij de regten der meerderjarigheid laten geven, en als ik er gebruik van maak, zou men mij onder curatele willen houden! Dat gaat niet aan, monsieur Raymond! Als gij nòg mijn meesterknecht wilt zijn ben ik uw patroon, en als gij u bij uwe grafelijkheid houdt heb je hier niets in te brengen. Bij gevolg moet je kiezen: als men een Graaf is kan me geen schrijnwerker zijn, en als men een schrijnwerker is moet men zich niet als een Graaf aanstellen.




raymond 
(ziende dat Charles zich al meer en meer opwindt, en zelfs een paar malen naar het buffet is gegaan om een glas wijn te drinken.) 
Tracht uzelven nu maar heet te bedwelmen of op te winden door wartaal; drink water als gij dorst hebt. Kom hier bij mij zitten en hoor mij bedaard aan, 't is mogelijk de laatste maal, dat ik mij met uwe aangelegenheden bemoeijen kan.




charles 
(trekt met zekeren onwil een stoel naar zich toe, gaat er op zitten of hij paard reed, met het gezigt naar den rug van den stoel, waarop hij met de armen leunen blijft.) 




raymond, 
(rigt het oog op Charles met een vasten blik, waaruit eene mengeling van smart en meewarigheid spreekt.) 
Het is waar, Charles, ik ben uw voogd niet, en ik ben nooit uw compagnon geweest, maar ik heb mij altijd als uw oudere broeder beschouwd, en ik heb àl de belangstelling in den bloei van de firma, de liefde voor het vak, die.... gij nog niet hebt, hoewel ik hoop, dat het wel eens zal komen.




charles. 
Als gij daarop rekent!....



{==125==} {>>pagina-aanduiding<<}



raymond. 
Ik wensch hartelijk dat het éens zoo zijn zal - en daarom kàn ik u zoo niet laten varen - zonder u ten minste gewaarschuwd te hebben. Uw vader zelf heeft mij daartoe het regt gegeven - ja! het mij als een pligt opgelegd u ten steun en leidsman te zijn - stervende - was dat zijn laatste wensch. Hij kon toen niet vermoeden, dat eene wending in mijn lot verandering zou brengen in onze verhouding; maar ik mag toch immers uw vriend, uw raadsman blijven? (Hij staat op, legt zijne handen op de schouders van Charles, ziet hem diep en ernstig in de oogen als hij voortgaat.) Herinnert gij u dat sterfbed van uw vader, Charles?




charles 
(terwijl hij het hoofd afwendt.) 
Zeker herinner ik mij dat! 't is nog zoo lang niet geleden. (Er trilt ontroering in zijne stem, die hij tracht te overmeesteren). Wat zou dat?




raymond. 
Ik roep die herinnering op, om u te doen inzien, dat ik mij nù niets aanmatig wat mij niet toekomt, maar eene belofte houd - aan mijn overleden weldoener plegtig toegezegd! ‘Charles heeft op dit oogenblik nog zoo weinig lust in de zaak,’ zei hij mij, ‘sta hem ter zijde zoo lang gij kunt - en druk hem toch op het hart die te behartigen.’




charles 
(met doffe stem). 
Het spreekt wel van zelve dat ik de boel niet met opzet in de war zal sturen.




raymond. 
Niet met opzet, dat geef ik u toe, maar uit onervarenheid en - omdat gij het voornemen toont er uw vermaak van te willen nemen - daarop het meest schijnt te denken, en de zorg er voor aan anderen meent te kunnen overlaten! Daarom, neem mijn raad ter harte en zie ten minste toe - aan wie! Nu ik niet blijven mogt - moet er een ander in mijne plaats komen. Haal daarvoor geen vreemde in. Laat Matthieu Perret, die sinds vijftien jaar in de werkplaats verkeert, sinds acht de eerste werkman is, mij als meesterknecht vervangen.




charles. 
Matthieu Perret! een kerel die op zijn best lezen en schrijven kan!



{==126==} {>>pagina-aanduiding<<}



raymond. 
Maar die zijns gelijke niet heeft in ijver, in vaardigheid, in orde, in getrouwheid. Hij behoeft immers geen boekhouder te wezen. Laat dat over aan Sophie, aan uwe moeder, die het uitnemend verstaan. Als gij Perret tot meesterknecht verheft, zult gij zien hoe hij ijveren zal voor de zaak, hoe hij op alles het oog zal houden, en hoe de anderen die weten, welk een werkman hij is - hun best zullen doen onder zijn bestier. Stelt gij daarentegen een ander aan, dien gij boven hem plaatst, dan zal hij zich gekrenkt en teleurgesteld voelen, den lust en den moed verliezen, en niet meer dezelfde voor u blijven....




charles. 
Als hij zoo kitteloorig is, moet hij maar heengaan. Ik geloof Raymond dat gij het goed meent en dat.... uw raad ook zoo slecht niet is.... maar.... ik kan dien al niet meer opvolgen. Ik heb een meesterknecht aangenomen; het was juist in dat koffijhuis, dat men mij hem aan de hand heeft gedaan, een bovenste beste, een die de groote zaak van de Lambrunets jaren lang voor zijne rekening heeft gehad, maar die er nu niet meer bij blijven wil, want die boel daar raakt aan 't verloopen, nu 't met het keizerrijk gedaan is; ze werden door de Bonapartisten voortgeholpen en waren de groote leveranciers voor de paleizen. Zooals gij weet, is dat nu gedaan! en 't ergste voor hen is, dat er in de laatste drie kwartalen niet meer betaald werd van wege den Corsicaan en zijn aanhang, zoodat de Lambrunets bitter in 't nauw zitten. Een deel van hun, klanten, wie 't maar te doen was om de Bonapartisten te believen, loopen nu weg als hazen. Mr. Martial, de meesterknecht, die den ondergang ziet komen, wil dien vòor zijn, en er niet blijven. Door een paar vrienden van mij gewaarschuwd, is hij mij in de restauratie komen vinden, en wij zijn 't eens geworden!




raymond. 
In uwe plaats zou ik in geen meesterknecht vertrouwen stellen, die zijn patroons in den steek laat op het eigenblik, dat zij in 't ongeluk raken.




charles. 
Hm! wat zal men zeggen! Ieder is zich zelf de naaste. Moet hij dan wachten tot zij hem gedaan geven?



{==127==} {>>pagina-aanduiding<<}



raymond. 
En om dien vreemde in te halen, die u ook verlaten zal als gij in den nood raakt, zult gij dan een man als Perret verongelijken! verdrijven? Hij die uw vader in kwade als in goede dagen met hart en ziel gediend heeft?




charles. 
Als hij het zoo verkiest op te nemen, kan ik het niet helpen. Ik zal hem opslag geven, als hij dat verlangt, maar hij is niets meer dan een werkman, en hij zal het blijven, zoolang ik in mijn eigen zaak wat te zeggen heb.




raymond 
(schudt het hoofd en blijft een oogenblik zwijgen met eene uitdrukking van verdriet en ergernis op 't gelaat; toch bedwingt hij zich en hervat). 
En hebt gij dien meneer Martial zoo maar aangenomen zonder informaties te nemen? Hij kan wel weggejaagd zijn in plaats dat hij uit zich zelven is heen gegaan....




charles. 
Bah! wees daar maar niet bang voor. Een vriend van de Lambrunets, die hem daar lang reeds aan het werk heeft gezien, recommandeerde hem mij!




raymond 
(de schouders optrekkend). 
Ik hoop dat gij er u wel bij bevinden zult - maar à propos - gij weet toch wel dat uwe Moeder in zulke zaken ook vatte zeggen heeft? Uwe firma luidt: ‘Wed. Duvivier en Zoon!’ (Eer Raymond nog uitgesproken heeft is Charles, die blijkbaar op heete kolen zat, opgesprongen, nadat, hij een blik door het raam heeft geworpen dat op den winkel uitziet).




charles. 
Daar komt dan eindelijk die Signeur Gillis weêr opdagen - wacht eens, ik zal 't hem inpeperen. (Hij loopt driftig weg, zonder naar Raymond, te luisteren, die hem volgt om hem toe te roepen.)




raymond. 
Wees toch voorzichtig, Charles, matig u, gij zijt niet in de stemming.... (ziende dat Charles niet naar hem luistert komt hij weêr binnen en verzucht.) Te laat! Hij wil mijn goeden raad niet meer aannemen. (Hij blijft voor het raam staan, en hoort Charles grof en heftig uitvallen tegen den winkelbediende. Op ditzelfde

{==128==} {>>pagina-aanduiding<<}
oogenblik hoort hij een rijtuig komen, dat voor het huis blijft stilstaan.)




raymond 
(bij zich zelven.) 
Dat zal voor mij zijn, dan moet ik mama Duvivier en Sophie nog even groeten. (Hij loopt de deur uit ter regterzijde op den achtergrond, terwijl tegelijkertijd door die van de gangzijde Gabrielle d'Arques binnenkomt, door Charles voorafgegaan, kennelijk beschroomd en verlegen, omdat de jonge dame hem overviel te midden van eene ruwe woordenwisseling met zijn bediende.)




gabrielle 
(binnengetreden, ziet met eenige verwondering om zich heen.) 
Hier is niemand, Mijnheer. Ik meende uwe familie te vinden....




charles 
(gejaagd). 
Ik ga mijne moeder en zuster roepen, dame! Wie moet ik aanmelden?




gabrielle. 
Zeg maar dat er een nicht van mijnheer Raymond is.




charles. 
Heel goed. (Hij gaat heen door dezelfde deur die Raymond is uitgegaan).




gabrielle 
(is in élegant wan del-toilet, de hoed met de groote duifel en pluimen van het tijdperk, eene châle-longue en de ridicule van zwart fluweel in de hand; haar oog valt op de kostbaarheden die nog op de tafel staan). 
Raymond is dus reeds hier geweest, om de cadeaux van den Markies te brengen, en denkelijk al vertrokken; dat spijt mij, ik had hem zoo graag eens willen gadeslaan onder zijne vrienden (De deur op den achtergrond gaat open; Jufvrouw Duvivier komt binnen, gevolgd door Sophie en Raymond).




raymond 
(verrast). 
Gij hier, Freule d'Arques!




gabrielle. 
Gij neemt het mij toch niet kwalijk, Mijnheer, dat ik kennis wilde maken met.... uwe vrienden?




raymond. 
Ik herken u in dat verlangen. Mag ik u voorstellen aan Jufvrouw Duvivier, - mijne trouwe pleegmoeder. (Jufvrouw

{==129==} {>>pagina-aanduiding<<}
Duvivier maakt eene ouderwetsche dienaresse. - Gabrielle gaat naar haar toe en reikt haar beide handen.)




gabrielle. 
Mevrouw, ook ik heb u te danken voor het goede werk aan mijn neef verrigt.




raymond 
(haar in de rede vallende en Sophie bij de hand vattende, die eenigzins schuw en stug ter zijde is gebleven.) 
En hier is mijn zusje Sophie, die vrij wat meer bij de hand is dan zij nù tonnen wil.




sophie 
(knorrig.) 
Och! Raymond....




gabrielle 
(haar omhelzend.) 
Wees maar niet boos op hem; hij plaagt u wat, omdat hij het ijs wil breken bij onze eerste kennismaking. Mag ik gaan zitten? dat's gezelliger. (Zij neemt den stoel, dien Raymond voor haar aanschuift. Jufvrouw Duvivier en Sophie nemen tegenover haar plaats.)




raymond 
(die staande blijft naast den stoel van Jufvrouw Duvivier.) 
Heeft de Markies u hier heen gebragt, Freule?




gabrielle. 
Neen, Mijnheer! Mevrouw de Lancry kwam eene visite maken, zij moest naar de stad en stelde mij voor met haar mee te gaan. Ik zag niet in waarom ik alleen thuis zou blijven en niet voldoen aan mijn verlangen om hier een bezoek te brengen. Mevrouw de Lancry heeft mij hier afgeleverd en komt mij terughalen als zij hare commissies heeft verrigt; maar mogt ik u ongelegen komen, Mevrouw Duvivier, dan ga ik met mijn neef Raymond mee, die denkelijk wel spoedig zal worden afgehaald.


(Men hoort het geratel van een aankomend rijtuig, dat men door het raam heen voor 't huis ziet stilhouden, en de winkelbediende komt met half nurks, half bedeesd gelaat waarschuwen.)


bediende. 
Daar was nu het rijtuig voor Mijnheer de Graaf, er zit een oude Heer in, en de lakei zegt dat'ie niet uitstappen wil!



{==130==} {>>pagina-aanduiding<<}



raymond. 
Mijn vader zelf, dat's tegen de afspraak, maar ik mag hem niet laten wachten. (Hij omhelst jufvrouw Duvivier). Dag, Moeder, ik hoop wel eens weêr te komen. (Hij reikt Sophie de hand. - Als zij hem de hare geeft, blijft hij die even vast houden, en spreekt:)
Nu, Sophie, het blijft er bij, niet waar, gij zult houden wat gij mij beloofd hebt?




sophie 
(hare hand terugtrekkend, op wat spijtigen koelen toon). 
Wees er berust op, Mijnheer Raymond, ik zal woord houden.




raymond 
(knikt Jufvrouw Duvivier nog eens hartelijk toe, terwijl hij zegt) 
Let op Charles, Moeder! (Zij doet moeite om hare aandoening te bekampen. Hij buigt even voor Gabrielle en verwijdert ziek in zekere haast - eenige oogenblikken daarop hoort men het rijtuig wegrollen.)






{==131==} {>>pagina-aanduiding<<}

Derde gedeelte.


Op het Kasteel de Mercoeur


De neef en de nicht.


{==132==} {>>pagina-aanduiding<<}


{==133==} {>>pagina-aanduiding<<}


Een klein salon in den gemoderniseerden vleugel van het kasteel, gelijkvloers, uitziende op het park.


Gabrielle d'Arques zit met haar borduurraam bij een werktafeltje voor een opengeslagen glazendeur (porte-fenêtre), zij draagt een eenvoudig huisgewaad, hooge japon met ruche om den hals, lange, enge mouwen, gegarneerd met doffen op de schouders, zonder ander sieraad dan een ceintuur van rood maroquin leder met gouden gesp, die het korte lijf afteekent.


Raymond komt door het park en blijft voor de open deur staan, na Gabrielle met eene buiging gegroet te hebben; hij draagt een gemakkelijke wandelkleeding: kort gesloten jasje, pantalon à la cosaque, ronde hoed en houdt een fijnen wandelstok in de hand.


raymond. 
Dat tref ik, u hier te vinden. Mag ik binnenkomen?




gabrielle 
(knikt toestemmend). 
Noemt gij dàt treffen, te laat voor het dejeuner!




raymond. 
De Markies heeft toch niet gewacht?




gabrielle. 
De Markies wacht nooit! Zoodra de bel voor 't ontbijt heeft geluid, komt oom binnen en wij gaan onzen gang; maar alles is voor u blijven staan in de eetzaal.




raymond 
(opgeruimd). 
Ik heb niets noodig (hij neemt een stoel). Mag ik hier wat bij u zitten praten?




gabrielle. 
Heel graag, en vertel mij allereerst waar gij van daan komt.




raymond. 
Van eene boerderij in den omtrek van Meudon, waar ik heerlijk ontbeten heb met versche eijeren, melk en grof brood! Ik heb eene aardige ontmoeting gehad. Om eens

{==134==} {>>pagina-aanduiding<<}
frisch te loopen, nu men mij altijd wil laten rijden, wandelde ik op in de rigting van Meudon; daar komt mij een man tegen, zoo ongeveer bij de veertig, als een welgesteld pachter gekleed, die mij vriendelijk groet, voor mij staan, blijft, en mij met zoo veel welgevallen aanziet, dat ik hem vroeg of hij mij kende. ‘Zeker, Mijnheer Raymond, was het antwoord, en al van lang, maar u is opgeschoten sinds dien tijd.’ Hij herkende mij eigenlijk niet, hij raadde alleen maar dat ik het was, dat kleine Graafje, dat hij eens in een groentewagen naar Parijs had vervoerd. Ik moest bekennen dat ik mij zijner niet herinnerde. Hij noemde zich. Het was Jacques, de voormalige tuinmansjongen die Denise geholpen had mij in veiligheid te brengen toen de Jacobijnen het kasteel bezet hadden. Toen hij mij dat had medegedeeld, moest ik er meer van hooren, en wandelde met hem tot aan zijne hoeve. Onderweg vertelde hij mij hoe 't hem gegaan was, en hoe hij als assistent van den concierge meer dan eens in de gelegenheid was geweest om de ongelukkige gevangenen diensten te bewijzen, die de meesten met een (God loon 't je) hadden moeten vergelden; doch een daarvan had het niet bij woorden laten blijven. Het was een Engelschman, dien men bij vergissing als spion had opgepakt, en die niets anders was dan een ijzerfabrikant uit Manchester, die met de aannemers van de Republiek over eene leverantie van krijgsmaterieel kwam spreken. Toch zou de verkeerde opvatting van zijn persoon en bedrijf hem bijna het leven hebben gekost, zoo Jacques hem niet de middelen had verschaft om aan een der heeren van het uitvoerend bewind te schrijven en den moed gehad om dien brief te overhandigen. De zaak werd onderzocht en de waarheid kwam uit, zijne identiteit werd bewezen, hij zelf in vrijheid gesteld en in de gelegenheid om goede zaken te doen, welk resultaat hij aan Jacques dankte en beloonde met een gift in geld, die voor dezen eene fortuin was en waarvoor 
hij, toen hij zijn kans schoon zag, eene hoeve kocht met een mooi lapje land onder Meudon. Zooals van zelve spreekt trouwde hij, werd een gelukkig huisvader, zoodat wij bij onze aankomst met gejuich werden begroet door het geheele gezin, toen hij hun toeriep wie er met hem meekwam. Ik moest met hem ontbijten, en ik had er geen berouw

{==135==} {>>pagina-aanduiding<<}
van; het baste wat zij hadden werd mij voorgezet, de wandeling had mijn eetlust geprikkeld, en de gulle ontvangst, de opgeruimde gezigten, de ongedwongenheid, alles bragt mij in zulk eene prettige stemming, dat ik er wel den gauschen dag had willen blijven.




gabrielle. 
Uiterst hoffelijk!




raymond. 
Neen, Gabrielle, neem dat gulgauwe woord nu niet erger op dan het bedoeld is. Ik zei het juist omdat ik hoopte u uit te lokken die wandeling eens met mij mee te doen. - ik ben zeker dat het u daar onder die brave lieden even goed bevallen zou als mij.




gabrielle. 
Welnu! ik wil u gelooven, maar dan zullen wij den togt ondernemen nà het ontbijt, anders zou het voor den Markies wel wat heel ongezellig zijn.




raymond 
(wat gedwongen.) 
Gij hebt gelijk; mijn vader heeft een regt op mijn bijzijn. (aarzelend) Zou het goed wezen zoo ik hem nù ging opzoeken om mijne excuses te maken?




gabrielle 
(glimlagchend). 
Gij vat alles ook zoo hoog ernstig op; maar ik versta dit! De wellevendheid des harten is u meer eigen dan die der vormen; volg wat de eerste u ingeeft, maar gij hebt er nog den tijd mee, de Markies is terstond na het ontbijt naar Parijs vertrokken....




raymond. 
Weêr naar Parijs! Ik meende dat hij nog liefst verre van daar bleef, er is zoo veel dat hem hindert, klaagde hij mij.




gabrielle. 
Hij zal trachten er zich over heen te zetten door de gewoonte; zoo veel is zeker, dat hij zich met zorg heeft gekleed, den degen op zijde, het groote kruis van St. Louis, en ik meen verstaan te hebben dat het eene afspraak betrof, die gisteren moet gemaakt zijn tusschen den Markies en den Hertog de Duras, opperkamerheer. Het kon wel zoo iets wezen als eene particuliere audientie bij den Koning.



{==136==} {>>pagina-aanduiding<<}



raymond 
(zucht en fronst het voorhoofd.) 
Als dat mij maar niet geldt.




gabrielle. 
Dat's heel wel mogelijk, doch waarom ziet gij daar tegen op.... het gaat immers zòo goed.




raymond 
(ziet haar vragend aan). 
Meent gij dit?




gabrielle. 
Verdenkt gij mijne opregtheid?




raymond. 
Neen! maar ik twijfel aan mij zelven.....




gabrielle. 
Dat is verkeerd. Aan het hof heeft men juist eene groote mate van zelfvertrouwen noodig. Een goed hoveling moet er den slag van hebben, anderen op zijde te schuiven en zichzelf op den voorgrond te stellen.




raymond 
(wat geprikkeld). 
Gij kent mij al genoeg, om te weten dat zulke wijze van doen niet in mijn smaak valt. Ik verlang niet den hoveling te spelen, ik verlang volstrekt niet om in de Tuileriën op te treden....




gabrielle. 
Dat's dan heel anders dan uw neef de Burggraaf, want die heeft er reeds zijne opwachting gemaakt.




raymond 
(wat heftig). 
Hoe weet gij dit? Schrijft hij u in plaats van hier te komen?




gabrielle 
(glimlagchend). 
Hij schrijft mij zoo min als hij komt, maar ik weet het door Mevrouw de Lancry.




raymond. 
Ziet deze hem dan?




gabrielle. 
Als ze hem niet zag zou ze toch van hem kunnen hooren, want er gaat niets om aan 't hof en in de stad of zij weet het. Apropos - denkt gij er aan dat wij vandaag bij haar dineren moeten?




raymond. 
Zeker! ik zal zorgen gekleed te zijn; zeker en gala?



{==137==} {>>pagina-aanduiding<<}



gabrielle. 
Volstrekt niet, men komt bij haar zooals men wil; daarbij is het heel familiaar als onder buren, denkelijk nog wel enkele Parijsche kennissen, maar 't zal niet ceremonieel zijn; ik maak niet meer toilet dan ik gewoon ben als er hier een paar vrienden van den Markies aan tafel komen.




raymond. 
Goed dat ik 't weet, dan zal ik mij daarnaar regelen; wat zou de Markies doen?




gabrielle 
(even de schouders optrekkend). 
Die verkiest geen rekening te houden met de veranderde tijden en zeden. Hij zal zeker verschenen met zijn geborduurden galarok en degen, als gold het een hofpartij. Ik heb het hem zoo voorzigtig mogelijk te kennen gegeven, dat men zóo niet meer uit gaat; hij kan zich niet vereenigen met de tegenwoordige kleederdragt van de Heeren; hij noemt die achteloos, onbehoorlijk, en hij ziet voorbij dat hij op die wijze gevaar loopt van de eenige te blijven in zijn kring, die de gehechtheid aan het verleden zoo ver drijft. Ik heb Mevrouw de Lancry al hooren zeggen, dat de Markies een familie-portret gelijkt uit het laatst van de 18de eeuw, dat bij mirakel uit de lijst in 't gewone leven te voorschijn treedt.....




raymond 
(verdrietelijk). 
Ja, maar het komt niet te pas met mijn vader te spotten..... Wat is dat toch voor een mensch, die Mevrouw de Lancry?




gabrielle. 
Eene dame, waarmee men te rekenen heeft te dezer dage, en waarvan gij veel partij kunt trekken om wat letterwijs te worden in de Parijsche en de hofwereld, als gij verstandig genoeg zijt om u niet aan een kluchtigen uitval of aan eengeestigen zet te ergeren. Mevrouw de Lancry komt overal en ziet iedereen.




raymond 
(lagchend). 
Dan moet zij het druk hebben.




gabrielle. 
Dat heeft zij ook, maar gij moet het nu niet zoo letterlijk opnemen. Overal beteekent, dat zij hare entrées heeft aan 't Hof, zoowel als in de salons van den nieuwen adel; ik be-
{==138==} {>>pagina-aanduiding<<}
doel de Bonapartistische, die welke de ex-keizer in 't leven riep, meest uit zijne beroemde generaals en hofbeambten, die zich verdienstelijk hebben gemaakt, uit schatrijke bankiers en leveranciers, die hem in financieele moeijelijkheden hebben bijgestaan, en dergelijke, die zich met en door hem in de hoogte hebben gewerkt. Met andere woorden: Mevrouw de Lancry heeft den voet in de beide kampen - in de beide vijandelijke kampen had ik haast gezegd, want het is niet anders. In plaats van nu onder het hersteld koningschap vereend hun best te doen om de oude verdeeldheden te vergeten, de onderlinge veten te verzoenen en de wonden te heelen, stooten zij elkander af, twisten voortdurend om den voorrang, bepraten, bespotten, intrigeeren elkaâr, zetten elkaâr den voet dwars en meenen veel gewonnen te hebben, als zij elkaâr vernederd hebben of op zij gedrongen! Mevrouw de Lancry gaat daar tusschen door als eene onzijdige magt, merkt dat alles op met haar scherpen blik en vermaakt zich niet weinig met hare waarnemingen.




raymond. 
Dat bewijst niet voor hare goedheid van hart! Mij dunkt, dat schouwspel moet drukkend, moet bedroevend zijn: lieden, die elkander haten en elkanders ondergang zoeken, en dat al lagchend en pratend of er niets gaande was.




gabrielle. 
Dat raadt gij goed, zoo drijft men het in die wereld - waarin ik trouwens evenzeer vreemdelinge ben als gij zelf. 't Is alleen Mevrouw de Lancry, die mij op de hoogte brengt.




raymond. 
Naar die laagte wijst, zou ik zeggen....




gabrielle. 
Nu ja, vitter! maar Mevrouw de Lancry is niet zòo berispelijk als gij denkt; zij doet niet mee, zij lacht er om, dat is de wijste partij, die zij kiezen kan, dunkt mij.




raymond. 
Hm! er geheel buiten blijven ware nog beter, dunkt mij....




gabrielle. 
Dat kan men maar zòo niet als men hare antecedenten heeft. Zij is door allerlei banden, door allerlei vertakkingen

{==139==} {>>pagina-aanduiding<<}
aan die wereld, aan die strijdende magten verbonden. Zij is er als ingeweven, en zij zou zich zelve vernietigen als zij dit alles wilde verbreken. Zij zou zich dan moeten terugtrekken in de eenzaamheid: de woestijn of een klooster! En daartoe voelt zij zich nog te jong van hart, nog te frisch en krachtig van geest, nog te levenslustig bovenal! Zij had niet de roeping van eene Hindoesche weduwe, om zich na den dood van haar echtgenoot op de houtmijt te offeren.




raymond. 
Zoo! is zij weduwe?




gabrielle. 
Van den Baron de Lancry, die de fortuin van den Generaal Bonaparte van beginne aan heeft gevolgd en met dezen in Italië is geweest, in Egypte, waar al niet, en die het vermoedelijk tot Generaal, tot Maarschalk en Hertog zou gebragt hebben, zoo hij niet roemrijk gesneuveld ware in den slag van Austerlitz; na de zegepraal bij Ulm was hij bevorderd tot Divisie-Generaal - en vermoedelijk zou de Keizer hem na Austerlitz een verhoogden rang en den graventitel hebben geschonken, zoo een Oostenrijksche kogel niet tusschenbeide gekomen ware. Na de latere gebeurtenissen in 1812 en 1813 is dit mogelijk voor zijne weduwe een geluk; het heeft hare sociale positie nu bij de herstelling van het Koningschap niet bedorven. Zoo men het niet vergeet, heeft men het haar toch vergeven in hare caste, dat zij een edelman tot echtgenoot heeft gehad, die niet mee is geëmigreerd, omdat hij slechts een knaap was tijdens het schrikbewind en die Bonaparte trouw gebleven is tot zijn jongsten snik, omdat hij niet in de verzoeking is gebragt ontrouw te worden, zooals de Maarschalken en de Generaals, die onder de eersten zijn geweest om volte-face te maken en voor den Koning de knie te buigen. De Bonapartistische partij ziet in haar de dame van ouden adel, die het niet beneden zich geacht heeft een held van het Keizerrijk, een getrouwe van Napoleon hare hand te geven en hare adellijke betrekkingen, uit de emigratie weergekeerd, kunnen haar als weduwe weerzien, omdat zij ondanks de... més-alliance toch altijd eene Monglas is, en aan de Chalons, aan de la Châtres ver-
{==140==} {>>pagina-aanduiding<<}
want; men is zelfs aan die zijde nieuwsgierig naar hare mededeeningen, omdat zij in de buurt van Parijs is gebleven sinds haar zestiende jaar, toen zij uit de kloosterschool der dames Anglaises bij haar oom den Markies kwam inwonen, die met het Koningschap gebroken had en het met de Republiek had weten te vinden. Zij heeft op die wijze het gezellige leven gadegeslagen, zooals het zich 
vertoonde onder het Directoire en het Consulaat, in de salons van Madame Tallien, van Madame de Staël en Madame Bonaparte. Zij werd later onder den nieuwen adel en de prinsessen van de Keizerlijke familie met zekere onderscheiding ontvangen, omdat haar echtgenoot aan den Keizer verbonden was en zij zelve behoorde tot de weinige dames van den waren ouden adel, die nog in Frankrijk waren gebleven en zich in de Tuileriën hadden laten voorstellen. Gij begrijpt, dat zij nog al wat heeft gezien en gehoord, en van alles weet te vertellen. Ook verheug ik mij zeer hare kennis gemaakt te hebben en in haar smaak te vallen, want zoo leerik, die ondanks mijne afkomst uit een Fransch edelman, toch vreemdelinge ben in Frankrijk, zoo wel het verledene kennen als het tegenwoordige van die wereld, waarin ik toch ook eenmaal zal moeten optreden.




raymond 
(snel.) 
Welligt heeft de Markies het voornemen ons te gelijk aan het hof voor te stellen.




gabrielle 
(wat somber het hoofd schuddend.) 
Dat denk ik niet.... de Markies heeft zeker plannen die.... die mij niet zoo zeer op den voorgrond zullen brengen. Maar om op Mevrouw de Lancry terug te komen. Bij de restauratie had zij geen enkele reden om zich ter zijde te houden, zij kreeg de zekerheid dat men haar goed ontvangen zoude op de Tuileriën, als eene geborene de Monglas, en dat men vergeten zou welk gebruik haar overleden echtgenoot had gemaakt van zijn degen. Haar aanverwant de Hertog de La Châtre, eerste Kamerheer en gunstgenoot van den Koning, liet doorschemeren, dat zij eene positie aan het hof zou kunnen krijgen in het huis van Mevrouw de Hertogin van Angoulême, maar zij heeft te kennen gegeven, dat zij niets verlangde dan hare vrijheid te behouden, die haar zoo dierbaar is, dat zij geen twee-
{==141==} {>>pagina-aanduiding<<}
den echtgenoot heeft willen nemen, welke goede partijen haar ook werden voorgeslagen. ‘Een man zou mij dwingen om mij met de politiek te bemoeijen of mij in hofintriges te wikkelen; om zijnentwil zou ik partij moeten kiezen, en ik blijf liever buiten dat alles, zóo alleen kan ik mij vrij bewegen en met opgeheven hoofd rond zien. Daar gaan al intrigeerende en spionneerende dames genoeg rond in de Tuileriën, ik wil niet tot die soort gerekend worden,’ zegt ze.




raymond. 
Dat valt mij mee, ik zou anders gedacht hebben dat zij tot die categorie moest behooren.




gabrielle. 
Foei! gij verdenkt haar zonder haar te kennen. Voorts moet zij rijk zijn, daar zij de eenige erfgename is geworden van den Markies de Monglas, haar oom, wiens kasteel in den omtrek van Meudon zij bleef bewonen. Zij is misschien niet wat men eene mooije vrouw noemt, maar toch heeft zij een geestig opgewekt gelaat, sprekende zwarte oogen en eene levendigheid, eene bewegelijkheid, die haar tien jaren jonger doen schijnen dan zij werkelijk is. Zij erkent zoo gulweg een rijpe dertig te zijn.... dat men haar wel voor zoo om en bij de veertig mag houden, maar men ziet het haar niet aan, en zij kan gerust een jaartje of wat sluiken.




raymond. 
Ondeugende! en dat nog al van eene vriendin!




gabrielle. 
Ik heb u niet gezegd, dat mevrouw de Lancry mijne vriendin is, in dien ernstigen zin dien gij er denkelijk aan geeft; het is alleen voor mij eene interessante kennis, met wier inlichtingen en ervaring ik mijn voordeel kan doen. Zoo ik behoefte had aan eene vriendin zou ik die elders zoeken.




raymond. 
Waar dan toch?




gabrielle. 
Niet in een kring waar men slechts leeft om te genieten en te behagen, dàar waar men ernst maakt met het leven, het besef heeft van pligt en een bewustzijn van verantwoordelijkheid het doen en laten beheerscht.



{==142==} {>>pagina-aanduiding<<}



raymond. 
Ik voor mij weet wàar ik dàt gevonden heb, en nu gij?




gabrielle. 
Ik heb het aangetroffen zonder dat ik het zocht ten huize van uwe pleegmoeder. Nadat ik daar gisteren een uur heb doorgebragt, begrijp ik mij zeer goed, Raymond, dat gij u soms ergert over 't geen gij hoort en ziet onder de lieden van uwe caste, die zich zoo veel de meerderen achten. Jufvrouw Duvivier is eene waardige vrouw, even beminnelijk als verstandig; haar zou ik mijn vertrouwen kunnen schenken; bij Mevrouw de Lancry zoek ik alleen de gezelligheid.




raymond 
(met verrukking hare hand vattende.) 
Niet waar, de beschaving die van het hart uitgaat heeft ook haar waarde, al hapert het ook aan de vormen.




gabrielle. 
Die zijn wat men kan wenschen. Zij wil niet anders schijnen dan zij is, zij is ongekunsteld eenvoudig, en fier, zonder belagchelijke aanstelling, omdat zij zich zelve bewust is.




raymond. 
Gij weet niet hoe goed het mij doet u dus over haar te hooren oordeelen; omdat gij mij er nog niet over gesproken hadt, vreesde ik dat mijne trouwe verzorgster u misschien was tegen gevallen, dat gij van 't gezin een indruk gekregen hadt dien gij liefst voor u zelve hield.




gabrielle. 
Integendeel. Ik had er u reeds gisteren over willen spreken, maar ik vermijdde het in de tegenwoordigheid van den Markies - en gisterenavond - op de soirée bij den Graaf de Flavigny ging het toch waarlijk ook niet....




raymond. 
Neen, 't is waar, gij hebt gelijk. Het was zoo'n lieve inval van u mijne vrienden te bezoeken, dat ik niet bezorgd had moeten zijn; uw goed hart en uw schrandere blik waarborgen mij tegen een kleingeestig en oppervlakkig oordeel. Maar zeg mij nu ook hoe Sophie u bevalt?




gabrielle 
(wat droog). 
Heel goed, zij bezit een scherp vernuft, en heeft kennelijk eene opvoeding ontvangen boven haar stand.



{==143==} {>>pagina-aanduiding<<}



raymond. 
In elken stand heeft men regt op kennis en beschaving. Anders te spreken is ons, ik meen de burgers, uit te sluiten juist van datgene, waarin wij allen van de hoogste tot de laagste gelijk behooren te staan; maar ik geef toe dat Sophie eene opvoeding heeft genoten, zooals maar al te zelden aan jonge meisjes, van welken stand ook, te beurt valt. Haar karakter is gevormd, haar oordeel is rijp op een leeftijd, dat anderen zich nog met niets bezighouden dan met beuzelingen en waarin de zucht naar opschik en vermaak alles overheerscht.




gabrielle 
(wat strak). 
Gij, die haar zoo lang kent, hebt zeker volkomen regt om zoo over haar te spreken; maar verschoon mij.... in die korte oogenblikken die ik haar bij woonde, gaf zij mij den indruk liever door scherp vernuft af te stooten dan door beminnelijkheid aan te trekken; 't was of zij mij zoo eens zeggen wilde: wij kunnen geen vriendinnen worden.




raymond 
(misnoegd). 
Heeft zij zich tegen u dus ook weer snibbig aangesteld? Hoe jammer, zij is veel beter dan zij zich soms voordoet onderden invloed van eene opvatting. Ik had haar toch zoo de les gelezen over de weinige toeschietelijkheid, waarmee zij den Markies heeft bejegend; ik hield voor zeker dat zij het nu bij u goed gemaakt zou hebben....




gabrielle 
(weemoedig glimlagchend). 
Beste Raymond, gij kent de vrouwen niet als gij zoo dacht.




raymond. 
Het is waar, ik heb volstrekt geen omgang met vrouwen gehad, zij trokken mij niet aan, en ik had er geen tijd toe. Maar Sophie ken ik van kind aan, wij hebben ons zamen geoefend. Ik was in menig opzicht haar leermeester, haar leidsman, en daarom meen ik haar goed te kennen; te minder begrijp ik die afstootende luim, waar het u gold, van wie ik haar zoo veel liefs en goeds heb medegedeeld.




gabrielle 
(snel). 
O! dan begrijp ik die des te beter....



{==144==} {>>pagina-aanduiding<<}



raymond. 
Wat bedoelt gij toch?




gabrielle. 
Niets wat u noodig is te weten, maar eene waarschuwing mag ik u toch niet onthouden. Gij verlangt dat Jufvrouw Sophie haar best zal doen om zich bij den Markies aangenaam te maken; waarom toch?




raymond. 
Wel - in de eerste plaats omdat ik niet wil dat mijn vader een verkeerd denkbeeld van haar zal krijgen - en laag op haar neerzien, als onwellevend en slecht opgevoed. Vervolgens, als zij zich bemind wist te maken....




gabrielle 
(schielijk invallend). 
Laat zij zich maar geene moeite geven, zij zou toch niet slagen en zij zou zich slechts overgeven aan eene gevaarlijke illusie....




raymond. 
Welk gevaar kan daarin liggen voor haar?




gabrielle 
(met vuur). 
Voor haar en voor u! Meen niet, Raymond, dat Sophie, al ware zij de schoonste, de beminnelijkste, de schranderste der vrouwen, ooit het vooroordeel zal kunnen overwinnen, dat den Markies bezielt tegen haar burgerlijke afkomst; geloof dat hij liever de rust van zijn leven, het geluk van het uwe zou opofferen, dan ooit toe te staan, dat gij uwe vooruitzigten en de zijnen gingt bederven door eene mésalliance....




raymond. 
Eene mésalliance - ik begrijp u niet - gij veronderstelt toch niet dat ik Sophie....




gabrielle. 
Ontken het maar niet, ik heb met mijne eigen oogen gezien, dat zij met hare hand in de uwe eene belofte heeft afgelegd, die gij haar blijkbaar hadt afgedwongen. Raymond! Raymond! welk eene onvoorzigtigheid....


(Terwijl Gabrielle nog spreekt, is de Burggraaf Lionel de Mercoeur, door het park heen gekomen, vlak voor de glazen deur genaderd. Hij blijft staan, en eer Raymond, versteld over de opvatting van Gabrielle, iets heeft kunnen antwoorden, roept Lionel Gabrielle toe):

{==145==} {>>pagina-aanduiding<<}



lionel. 
Mag ik binnen stappen, waarde Nicht? Zoo maar zonder pligtpleging?




gabrielle 
(blijkbaar onthutst en gestoord). 
Wel zeker, Neef! Wie zou u dat verbieden, nu gij eens voor de open deur staat?




lionel 
(binnen tredende). 
Niet waar? Het zou wat hard zijn om te moeten loopen tot de groote poort, het perron op te stijgen, te kloppen, zich te laten aandienen, antichambre te houden, en dat alles terwijl ik nu met één stap bij u kan zijn om mij aan uwe voeten te werpen en uwe hand te kussen. (Hij maakt werkelijk eene kniebuiging, neemt de hand, die zij hem niet toereikt, en drukt daarop even de lippen. Als hij opstaat en zich omkeert, bemerkt hij Raymond, die nog onder den indruk van Gabrielles laatste gezegde, zich ontstemd op den achtergrond heeft gehouden.)




lionel 
(lagchende.) 
Verschoon mij, Nicht! Ik wist niet dat gij gezelschap hadt.




gabrielle 
(strak.) 
Mijn neef Raymond de Mercoeur! Laat mij u aan elkander voorstellen, Lionel...




lionel. 
Dat is niet noodig, ik zal de eer hebben zelf mijn compliment te maken aan mijn neef den Graaf de Mercoeur, den zoon des huizes, het aanstaande hoofd der familie. (Al sprekende gaat hij naar Raymond toe, die achteruit treedt, maakt eene diepe buiging voor hem en spreekt): Ik ben Lionel, Burggraaf de Mercoeur, Graaf! Uw oudere maar ootmoedige dienaar, als zoon uit den jongeren tak.




raymond 
(ook buigend, wat gedwongen.) 
Bij het binnentreden, Mijnheer de Mercoeur, heb ik reeds begrepen dat gij de verloofde van freule Gabrielle waart...




lionel. 
Welnu, als wij elkander kennen, zult gij niet weigeren mij de hand te geven, denk ik. Het is waar dat uw optreden voor mij schoone verwachtingen afsnijdt; maar toch, gij zijt in uw regt, ik voed er geen wrok over.




raymond 
(steekt hem langzaam de hand toe.) 
Het is mijns ondanks dat ik u deze teleurstelling heb ver-
{==146==} {>>pagina-aanduiding<<}
oorzaakt. Zoo ik niet de zoon mijns vaders ware, zoude ik mij zeer gelukkig geacht hebben in den burgerstand te kunnen blijven.




lionel. 
Gij hebt de begrippen van onzen tijd, en dat kan niet anders; men moet met den stroom meegaan; gelijkheid voor allen is het wachtwoord van deze eeuw, dat door de herstelling van het koningschap nog niet is verwisseld - ik zelf herinner mij den tijd dat ik mij citoyèn de Mercoeur hoorde noemen! God lof! die bange dagen zijn doorgestaan - een edelman, durft nu zijn naam, zijn titel weer hard op uitspreken - en dan heeft die een goeden klank; dat is althans mijne opinie....




raymond. 
Ik heb er niets tegen....




lionel. 
Als gij anders dacht zou de zoon van uw vader het toch niet mogen zeggen. De Markies duldt geene achteloosheid op het artikel: afkomst. Ook toen mijn oom u als zijn zoon heeft aangewezen, ben ik de eerste geweest om geloovig het. hoofd te buigen, en er is geen zweem van twijfel ontstaan onder den adel omtrent de waarheid, zoo zeer was men overtuigd dat de Markies liever zijn naam zou zien uitsterven, dan dien te laten voeren door iemand wiens regten betwistbaar waren.




raymond. 
Ook meen ik mij niet te hebben opgedrongen, Mijnheer! maar alles liep dus zamen om mij klaarblijkelijk te bewijzen, dat ik hier de zoon des huizes was, dat ik de oogen niet meer sluiten kòn voor de ontdekking en mij gewonnen moest, geven.




lionel 
(lagchende). 
Ja! ja! ik heb er van gehoord, het heeft moeite gekost eer gij u hebt laten vinden! Pest e! 't is anders nog al aannemelijk Markies de Mercoeur te zijn in 't verschiet! Ik kan niet anders zeggen, of ik had er mij al op te goed gedaan! (Hij haalt de schouders op) voor een armen Burggraaf... gij begrijpt!




raymond 
(met hartelijkheid zijne hand vattend). 
Ik begrijp dat de verduistering uwer heldere vooruitzigten

{==147==} {>>pagina-aanduiding<<}
u pijnlijk moet hebben getroffen, Neef! Ik ben volkomen bereid om zoo veel het in mijne magt staat u de teleurstelling te vergoeden....




lionel. 
Dat's nobel gesproken, Neef, maar....




raymond. 
En ik voelde mij ook in 't geheel niet gekrenkt door uwe w eigering om de buitenpartij te komen bij wonen, door den Markies ter mijner wille gegeven.




lionel. 
Neen, gij vergist u, niet om die reden, niet uit wangunst heb ik daarvoor bedankt, maar gij moet weten dat mijn oom mij bij elke mogelijke aanleiding zoo lastig valt over mijne vroegere betrekking tot den ex-Keizer, en mij zoo onzacht op de vingers tikt over iedere kleinigheid die hij als vergrijp tegen de étiquette beschouwt, dat ik na mijn laatste diner hier, besloten was niet terug te komen. Allerliefste Gabrielle, verschoon mij, maar zelfs ter uwer wille kan ik mij als edelman aan zulke kleingeestige vervolging niet onderwerpen; ik kan evenmin mijn Oom satisfactie vragen. Ik schreef dit aan den Markies, nog niets wetende van een weergevonden erfzoon; ik krijg een kort en norsch antwoord, dat ik heel goed als eene uittarting had kunnen opvatten, zoo de Markies van mijn leeftijd ware geweest. Nu hij dit niet was, deed ik er het zwijgen toe en hield het mij voor gezegd, aan den Markies zelf overlatend hoe hij de kwestie zoude oplossen, daar er toch eenmaal eene verbintenis met mij was aangegaan en men mij schitterende vooruitzichten had geopend. De Markies deed niets, ik hoorde van anderen, dat er een Graaf de Mercoeur was opgedaagd, en ik begreep, dat ik overbodig was geworden en dat ik vrij was mijn eigen weg te gaan; zoo deed ik, toen de uitnoodiging kwam van den Markies mijn oom, om aan 't familiefeest deel te nemen. Ik was te ontstemd om nu beleefd en deelnemend te zijn. Ik bedankte voor de uitnoodiging wat koel en strak, en zoo staan wij nu....




raymond 
(gulhartig.) 
Mag ik mijn best doen om het weêr bij te leggen tusschen mijn vader en u?



{==148==} {>>pagina-aanduiding<<}



lionel. 
Als gij er kans toe ziet, is het mij wél; maar anders, om u de waarheid te zeggen, hecht ik niets aan eene verzoening, die mij weêr onder zijne afhankelijkheid zou brengen. Ik ben nu ook niet slecht af! Zie mij eens aan, Nicht Gabrielle, en neem mij goed op van het hoofd tot de voeten. (Hij gaat tegenover haar staan).




gabrielle. 
Dat heb ik reeds gedaan, Mijnheer, en ik heb met verwondering opgemerkt, dat gij eene uniform draagt.




lionel 
(opgeruimd.) 
Zoo is het, de uniform van officier bij den jachtstoet. Ik ben luitenant-adjudant van den opperjager-meester, en heb mijn post van eerste stalmeester te Fontainebleau behouden! De uniform heeft maar weinig verandering ondergaan, 't zit hem in de knoopen en het borduursel van de kraag, die natuurlijk de Bourbonsche Lelie vertoont in plaats van den Adelaar. De Markies zou tevreden zijn als hij mij nu zag met een degen!




gabrielle. 
De Markies is uitgereden...




lionel. 
Ik wist dat mijn oom van daag te Parijs moest zijn. De Koning zal hem ontvangen in particuliere audientie. Ja, lieve Freule, zie mij maar zoo verbaasd niet aan, men heeft ook zijne connecties, en in deze oogenblikken worden de faits et gestes van de weergekeerde émigrés, de gestempelde getrouwen - zoo als men ze noemt - met argus-oogen bespied. Niet ik ben de bespieder, geloof dat vrij, maar toen ik dit vernam, vond ik het eene uitgezochte gelegenheid om mij hier te vertoonen en eens rustig te komen praten, in het afzijn van mijn oom.




gabrielle. 
Na hetgeen ik zelve tusschen u en hem heb waargenomen, kan ik u geen ongelijk geven - maar neem toch plaats....




lionel. 
Ik ben waarlijk niet vermoeid - ik kom van Parijs in eene gemakkelijke calèche, die ik te Meudon heb gelaten, om verder naar Mercoeur te wandelen.



{==149==} {>>pagina-aanduiding<<}



gabrielle. 
Wilt gij ontbijten?




lionel. 
Ik dank u. Ik kom in de eerste plaats om mijn Neef den Graaf de Mercoeur te leeren kennen.... (Raymond maakt zwijgend eene buiging) en vervolgens om u te vertellen, hoe ik zoo in eens gekomen ben waar ik wezen wilde.




gabrielle 
(schertsend.) 
Gij hebt uw hof aan den Koning gemaakt en zijne gunst gewonnen.




lionel. 
Hm! dat zou ik nog niet durven verzekeren, hoewel het waar is, dat ik op het Kasteel ben geweest en de eer had door den Koning ontvangen te worden. Gij moet weten, Neef, dat er voor mij alles van afhing, of ik te Fontainebleau in mijn post zou kunnen blijven. Van den Markies, die tegen mij ontstemd was, had ik niets meer te wachten - zelfs niet zijne voorspraak - dus zocht ik het bij anderen. Ik vernam, dat Monsieur, Graaf van Artois, die een vurig liefhebber is van de jagt, plan had Fontainebleau te bezoeken. Ik kende een paar personen van zijne omgeving en verzocht hun voor mij tusschen beide te komen en den toestand, waarin ik geraakt was na den dood van mijne ouders, aan Zijne Koninklijke Hoogheid duidelijk te maken - opdat men er geen vergrijp in zou zien, dat een jongmensch, in mijne positie, eene betrekking bij den Keizerlijken jachtstoet uit nooddwang aangreep - zonder daarom in zijn hart de traditiën zijner familie te verloochenen.




raymond. 
Mij dunkt, Neef, dat's eene zaak, die gij met uw eigen geweten hadt uit te maken.




lionel. 
Wat zal ik u zeggen, Mijnheer, het kwam er hier vooral op aan den Graaf van Artois te overtuigen, die op dit punt juist niet heel ligtgeloovig is.... maar hoe dat ook zij, ik had een goed advocaat, (wat fatachtig glimlagchend) ik moest misschien zeggen eene behendige pleitbezorgster en.... mijne zaak was ten halve gewonnen; toen Monsieur met een klein gevolg bijna incognito te Fontainebleau aankwam, was Zijne Koninklijke

{==150==} {>>pagina-aanduiding<<}
Hoogheid niet tegen mij ingenomen en viel mij de eer te beurt hem te geleiden en de Keizerlijke, ik wil zeggen de Koninklijke, stallen en de merkwaardige stoeterij te laten zien. Ik was toen in de gelegenheid om mijne kunstjes te vertoonen als stalmeester, als liefhebber van de jacht, en om zoo eens een woordje te plaatsen over mijn onzekeren toestand en over de waarschijnlijkheid dat men een der jonge edellieden, die met den Koning waren weêrgekeerd, met myn ambt zou begunstigen om mij op stal te zetten, ik waagde daarbij een jeude mot, dat den prins deed glimlagchen - en dat welligt de schaal deed overslaan ter mijner gunste.
Wees gerust, Burggraaf, zei hij, terwijl hij mij de hand op den schouder legde - het zou jammer wezen een zoo goed écuyer uit den zadel te ligten om eene peccadille, die men zoo menig ander heeft vergeven. De Koning is meester, dat spreekt van zelf, maar indien mijn gevoelen gevraagd wordt, zal het u niet ongunstig zijn. Dit was meer dan ik had durven verwachten, en onder de hand werd mij door iemand, die tot het gevolg van Monsieur behoorde, den raad gegeven bij den Koning te gaan zoodra het mogelijk was, om bewijs te geven van loyauteit, waarvoor men in deze oogenblikken nog niet onverschillig is. Ik volgde dien raad, verkreeg mijne audientie, en ik verscheen in gewoon hofcostuum. De Koning, zeker om mij te beproeven en eene kleine boete op te leggen, vroeg my waarom ik niet in de uniform van mijn ambt was. Ik begreep dat valsche schaamte over mijn verleden, dat bekend was, hier ongepast zoude zijn. Ik gaf te kennen dat die uniform onder het hersteld Koningschap niet meer mogt gebruikt worden, en dat ik het regt niet had die van den Koning te dragen. ‘Gij vergist u, Mijnheer,’ sprak Lodewijk XVIII, ‘het is mijn voornemen niet ongedaan te maken wat er in Frankrijk goeds is verrigt. - Ik heb reeds de verklaring gegeven, dat ik de benoemingen, door Bonaparte gedaan, zou bevestigen; gij waart eerste stalmeester te Fontainebleau en officier van den jachtstoet; welnu! gij zijt het nòg. Zoo gij een andermaal op het kasteel komt, vergeet dan niet dat de étiquette de uniform van uw ambt vereischt.’
Ik boog diep... en dankbaar - ik had begrepen! De zachte

{==151==} {>>pagina-aanduiding<<}
berisping ging gepaard met de hoogste gunst die ik niet had durven vragen. - Nu zal de Markies mij ten minste geen verwijt kunnen doen de vormen te veronachtzamen - en 't is nu aan mijn oom om mij geluk te wenschen, en als een getrouw onderdaan zou hij zich bezondigen, zoo hij mij nog verder lastig viel over mijn verleden, sinds de Koning zelf er de spons over heeft gehaald.




raymond. 
Dan mag ik in den naam van mijn vader de eerste zijn om u geluk te wenschen; het is, dunkt mij, eene mooije positie - en eene liefelijke plaats Fontainebleau. - Ik ben er zelden geweest en het is mij niet te beurt gevallen er wat te kunnen blijven, maar ik kwam er nooit zonder dat de begeerte bij mij opkwam er eens naar hartelust te kunnen rondzwerven, in dat prachtige bosch vooral!




lionel. 
Als gij mij de eer wilt aandoen er eens een dag of wat bij mij te komen.... Ik heb een appartement op het kasteel tot mijn dienst, en gij zult er hartelijk welkom zijn.




raymond. 
Zoodra het mij gelukt is den vrede te bemiddelen tusschen mijn vader en u, zal ik van uwe uitnoodiging gebruik maken...




lionel 
(tot Gabrielle). 
En gij, Freule! Wat hebt gij mij te zeggen?




gabrielle. 
Hoe kan het anders, of ik verheug mij van ganscher harte, dat gij nu voor goed zijt verzekerd van eene schitterende positie, en vooral dat gij met de Tuileriën verzoend zijt; dat moet uwe verhouding met den Markies verbeteren, die waarlijk voor u bijkans onhoudbaar was.




lionel. 
Ja! zóo was het. Ik stond in eene scheeve positie en mijn oom deed van zijn kaut al het mogelijke om mij dien onaangenamen toestand nog meer voelbaar te maken; en toch, ik moest op alles zwijgen bij de bewustheid van mijne afhankelijkheid... Nu voel ik mij eindelijk een vrij man en meen er gebruik van te maken om den Markies ronduit te vragen of hij nog altijd vasthoudt aan dat huwelijksplan?



{==152==} {>>pagina-aanduiding<<}



gabrielle. 
Ik weet er niets van te zeggen. Ik vraag het mijzelve af, of ik nog verloofd ben of niet... en...




raymond 
(invallend, met strakken ernst). 
Het komt mij voor dat dit vraagstuk tusschen u beiden moet. worden opgelost. (Hij buigt even voor Lionel, ziet Gabrielle aan met zeker opzet en verwijdert zich door de porte-brisée op den achtergrond van het vertrek).




lionel 
(die hem opmerkzaam heeft gadegeslagen). 
Mijnheer onze neef gaat knorrig heen. Hij schijnt het kwalijk te nemen dat wij over onze zaken spreken.




gabrielle. 
Gij verdenkt hem ten onregte. 't Is juist omdat hij het niet, kwalijk neemt, dat hij ons zamen laat.




lionel. 
Gij hebt gelijk, dat is waarlijk edelmoedig... Hij is een de Mercoeur, men kan er niet aan twijfelen; de diamant, is nog wel niet geslepen, maar.... de steen is echt. En nu (zich tegenover haar neerzettend), waarde Nicht, tusschen ons, en in vertrouwen, geef mij antwoord op eene vraag die u, hoop ik, niet al te onbescheiden zal voorkomen.




gabrielle. 
Spreek, Mijnheer! het is, geloof ik, de eerste maal dat wij dus te zamen zijn....




lionel. 
Ik had er mijne redenen voor, om zooveel het van mij afhing geene toenadering te zoeken en de knoop, die de omstandigheden tusschen ons gelegd had, zoo los te laten als mogelijk was.




gabrielle 
(glimlachend). 
Ik kan u verzekeren, dat gij daarin volkomen geslaagd zijt... Maar ik moet u doen opmerken dat hetgeen gij mij daar zegt, niet precies hoffelijk is.




lionel. 
Ik weet het! maar ik ben gekomen om opregt te zijn en ik meen u daarmee beter dienst te doen dan door galanterie.




gabrielle. 
Ik wil het gelooven....



{==153==} {>>pagina-aanduiding<<}



lionel. 
Wij mogen voorop zetten, niet waar? dat er tusschen ons geen sprake heeft kunnen zijn van liefde...




gabrielle. 
Dat stem ik u toe, het huwelijksplan ging uit van het hoofd der familie, wiens onverbiddelijke wil het voorschreef, en beide partijen hebben zich zwijgend onderworpen.




lionel. 
Zoo is het, maar wat mij betreft met zeker voorbehoud; ik rekende op een buitenkansje, dat mij te eeniger tijd mijne onafhankelijkheid zou terug geven...




gabrielle 
Ik was in het zelfde geval.... Ik had de stille hoop op de mogelijkheid die....




lionel 
(invallend). 
Zooals gij ziet, mijne berekening is goed uitgekomen.




gabrielle. 
En de mogelijkheid die ik stelde is werkelijkheid geworden.




lionel 
(lagchend). 
Jammer dat wij beiden onze vrijheid wenschen. Wij zijn het zoo goed eens!




gabrielle 
(ook lachend). 
Daarin eens, dat wij liefst niet bij elkander willen blijven.




lionel. 
Dat is waar; maar toch, zeg mij de waarheid, Gabrielle, hebt gij eene opvatting tegen mij, waardoor het u al te pijnlijk zou zijn, zoo wij de verbintenis nog vooreerst aanhielden?




gabrielle. 
Zulke opvatting heb ik niet, en als de band niet meer knellend wordt dan zij nu is....




lionel. 
Zoudt gij er vrede mee hebben, dat wij nog voor de wereld verloofden bleven?




gabrielle. 
Och ja! waarom niet, ik ben niet ongelukkig bij mijn Oom en....




lionel. 
En gij hebt genegenheid opgevat voor zijn zoon.



{==154==} {>>pagina-aanduiding<<}



gabrielle 
(sterk kleurende). 
Hoe komt zoo iets in u op!




lionel 
(schalksch). 
Gij hebt gelijk, dat is àl te ongerijmd, ik zal mis gezien, hebben.




gabrielle 
(verlegen). 
Waarlijk, zoo is het.




lionel. 
Maar.... dat belet uiet dat Raymond zelf op zulk eene gedachte kan komen, hoe onmogelijk gij dat ook acht.




gabrielle 
(zwaarmoedig). 
Dat is niet te hopen, want dat zou hem eene teleurstelling bereiden. Ik bezit niets van mij zelve en mijn bruidschat zou ik alleen danken aan de edelmoedigheid van mijn Oom! Nu Raymond tot zijn regt is gekomen ben ik geen goede partij meer, en de Markies zal zeker andere plannen hebben met zijn zoon.




lionel. 
Wie weet! hij heeft nog al familiezwak; maar toch, gij kunt gelijk hebben, voor zich zelven schijnt hij geene ambitie te koesteren. Ik weet voor zeker dat hij een van de weinige uit de emigratie teruggekeerde edellieden is, die nog niets gevraagd hebben aan den Koning, terwijl de Tuileriën bestormd worden door de anderen met adressen en smeekschriften om schadevergoeding - om giften en eeretitels ter belooning van hunne trouw, hunne diensten, zelfs al hebben ze niets meer gedaan voor het koningschap dan heen te gaan, toen zij het niet meer in Frankrijk konden houden, maar.... de Markies zal eerzucht hebben voor zijn zoon, en daar heeft hij gelijk in. De Graaf de Mercoeur kan het tot Pair, tot Hertog brengen, wat hofgunst meewerkende, en daarbij behoort eene vrouw, die rang of fortuin aanbrengt; maar Raymond is zes-en-twintig jaar en hij ziet er niet uit als een die zich weerloos naar de slagtbank zal laten voeren, dus.... voor 't geval dat zekere onderstelling van mij juist ware, behoeft men nog niet alle hoop op te geven.




gabrielle 
(wat geprikkeld). 
Ik bid u, Mijnheer! Kom tot hetgeen u zelven en mij betreft.



{==155==} {>>pagina-aanduiding<<}



lionel. 
Ik ben er al! ten minste als het er bij blijft, dat wij elkander nog vooreerst aan 't gegeven woord houden. Op mijn eer als edelman verzeker ik u, dat gij van mij niet meer last zult hebben, dan tot hiertoe het geval was, en ik zie niet dat het in uw belang is, om u nu al die vrijheid te hergeven, die tengevolge zou hebben, dat de Markies nieuwe huwelijksplannen voor u uitdacht; want het gaat nu eenmaal niet aan, dat men eene jonge dame van goeden huize zonder bestemming laat.




gabrielle 
(met vastheid). 
Toch wensch ik ongetrouwd te blijven.




lionel. 
Dat gaat goed zoolang gij met mij verloofd zijt; maar deze conditie stel ik (in uw voordeel, altijd,) dat gij mij waarschuwt als gij uwe vrijheid noodig hebt; dan zal ik mij tot den Markies wenden en de knoop zal opgelost worden, zonder dat gij er de verantwoordelijkheid van draagt.




gabrielle. 
Wacht niet naar mij, er moet toch eens een eind aan komen.




lionel. 
Wel zeker, dat zal het ook, maar gij hebt zelve altijd een jaartje bedenktijd gewenscht; de Markies wilde dit in 't begin niet toestaan, nu zal hij er zoo'n haast niet meê maken; toen was de afspraak, dat ik, als ik niet langer te Fontainebleau kon blijven, trouwen zou en hier bij onzen Oom komen inwonen. Om u de waarheid te zeggen, de haren rijzen mij te berge bij die gedachte. Nu ik in mijne functie blijf en de zoon des huizes dààr is, kan van dit plan geen sprake meer zijn, en zal de Markies zijne nicht nog gaarne bij zich houden, zoolang Raymond hem geene schoondochter in huis brengt.




gabrielle 
(zucht). 
Maar indien de Markies tegen uwe verwachting in toch haast maakte om dat huwelijk te voltrekken, dat wij geen van beide wenschen?




lionel. 
Dat is op 't uiterste en dan zal ik er rond voor uit komen dat ik bij de veranderde uitzichten mij niet gehouden acht aan mijn woord. Dat zal mij dan wel niet in zijne achting

{==156==} {>>pagina-aanduiding<<}
doen rijzen, maar nu ik mijn ambt behoud, nu ik niets meer van hem te wachten heb, behoef ik mijn oom niet meer te ontzien; hij is het, in elk geval, die het plan heeft gemaakt en mij het voorstel gedaan. Hij wist, dat ik niet anders kon dan het aan te nemen.




gabrielle. 
Maar als gij u zoò onafhankelijk voelt tegenover den Markies, waarom dan niet liever tot hem gegaan om alles in eens af te maken. Mij dunkt dat ware opregt.... en meer een edelman waardig.




lionel. 
Dat is waar; maar ziet ge, ik heb juist mijne redenen om de zaak nog wat slepende te houden en den schijn te bewaren, als gij er ten minste niet tegen hebt mij daarin behulpzaam te zijn! Als ik die reden niet had gehad, zou de wijze waarop de Markies mij behandelt mij al terstond na het optreden van zijn zoon er toe gebragt hebben om met hem te breken, en ik wachtte haast niet anders of hij zelf zou mij voòr zijn - dan, hij is te veel slaaf van zijn woord om het zonder geldige oorzaak terug te nemen en voor u ziet hij voor 't oogenblik nog niets beters.. Daarom laat ook hij de kwestie hangende, vermoed ik. Wat mij betreft, dat is ernstiger. Hetgeen ik u nu ga mededeelen, Gabrielle, is een geheim, dat ik aan uwe edelmoedigheid vertrouwen moet, overtuigd dat gij het niet prijs zult geven.




gabrielle. 
Wees daar gerust op. Ik voed geen wrok tegen u; ik zou liefst als neef en nicht zamen goede vrienden zijn.




lionel. 
Dat is ook mijn verlangen, en daarom moet gij er meer van weten om mij niet te miskennen.
Luister! Ik was al zoo goed als verloofd toen de Bourbons terugkeerden en - mijn oom met hen....




gabrielle 
(verrast met verwijt.) 
En toch hebt gij den Markies uw woord durven geven!




lionel. 
Ik kon niet anders, geloof mij! Maar gij zelf zult mij toch niet verwijten dat ik u door woord of daad in den waan heb

{==157==} {>>pagina-aanduiding<<}
gebragt dat onze verloving voor mij iets anders was dan eene overeenkomst, door den nood mij opgelegd.




gabrielle. 
Dat is waar, gij zijt tegenover mij opregt geweest tot onhoffelijkheid toe.




lionel. 
Ik vraag er u vergiffenis voor, maar.... het moest zoo zijn. De val van het Keizerrijk had niet alleen mijne uitzichten op fortuin vernietigd, maar ook mijn hart gebroken. Ik koesterde eene vurige liefde voor eene jonge dame, wier familie alles aan Napoleon te danken had, en die met zijne abdicatie alles verloor, tot zelfs de bezittingen in den vreemde haar toebedeeld, en die haar nu vermoedelijk reeds ontnomen zijn. De moeder van mijne geliefde was verbonden aan het huis der Keizerin en was aan de familie Bonaparte verwant. Mijne Eugenie had hare opvoeding genoten te St. Cyr en was nog maar even in de wereld gebragt toen ik hare kennis maakte, bij gelegenheid eener jachtpartij te Fontainebleau, die de dames en calèche bijwoonden. Als eerste écuyer mogt ik haar begeleiden, en wij voelden ons als door magnetische kracht tot elkaêr getrokken. Mevrouw de Gravin, - het is beter dat gij den familienaam niet kent, - keurde onze genegenheid niet af, zij gaf mij hoop op bevordering, op eene gunstige uitkomst, als ik mijn aanzoek bij haar gemaal zoude doen, maar vóor alles moest men de goedkeuring des Keizers inwachten, en deze, zich bereidend voor zijn laatsten noodlottigen krijgstogt, had wel wat anders te doen dan zich te bemoeijen met onze liefdesbelangen. Het bleef dus bij een geheim verbond des harten tusschen ons - begunstigd door de Moeder, die ik voor mij ne zaak gewonnen had. Dus hielden wij moed, hadden het voorrecht elkaêr van tijd tot tijd te zien, en leefden op hoop - totdat de snel opeen volgende verpletterende tijdingen van de nederlagen des Keizers bij zijne laatste worsteling ons de zekerheid gaven, dat zijn gelukster was ondergegaan, dat het gedaan was met het Keizerrijk, en gedaan ook met onze verwachtingen en vooruitzichten. Wij moesten scheiden. Mijn post was te Fontainebleau, waar de Keizer verpligt was zijn eigen banvonnis te onderteekenen; waar ik zijne laatste orders

{==158==} {>>pagina-aanduiding<<}
moest vragen. De familie, die niets van de Bourbons wachtte of wenschte, veeleer vervolging vreesde, verliet Parijs in zulke overhaasting, dat ik niet eens gelegenheid vond afscheid te nemen van Eugenie, en wij noch beloften konden wisselen, noch afspraak maken onze verbintenis aan te honden; maar wat mij betreft, ik voelde mij in 't harte aan haar verbonden door een even hechten band als ware die voor het altaar gelegd, en ik twijfelde niet of het was bij haar als bij mij. Ik rekende op haar trouw, ondanks alles wat ons nu scheidde. Ik vernam in den eersten tijd niets van haar noch de haren. Het gerucht ging, dat de familie ergens in Italië de wijk had genomen, terwijl de Graaf den Keizer naar Elba zou vergezellen. Eindelijk ontving ik eenige regelen van de Gravin, die hare verwondering, haar misnoegen te kennen gaf, dat ik in Frankrijk was gebleven, en die mij mededeelde, dat, daar er bij den loop der gebeurtenissen aan geene vereeniging tusschen mij en hare dochter te denken viel, zij de betrekking, die er tusschen ons bestaan had, als verbroken beschouwde. Een woordje van Eugenie zelve herhaalde op anderen toon hetzelfde en gaf mij mijne vrijheid terug, daar onze wegen voortaan uiteen liepen. Ik zou verpletterd zijn geweest onder dat harde vonnis, ware het niet dat er iets zoo gedwongens, zoo iets onnatuurlijks had gelegen in hare wijze van zich uit te drukken, dat ik er duidelijk den zedelijken dwang in herkende, die op haar geoefend was, door wie of wat dan ook. Zij zoo hartstogtelijk, zoo vol geestdrift, en die mij hare liefde plagt te betuigen met al den gloed van hare zuidelijke natuur zij is in Italië geboren - zij schreef zoo koel en droog, zoo afgemeten en berekenend, dat ik alleen hare hand herkende in dit schrijven, niet haar geest, niet haar hart. Dit gaf mij moed om te antwoorden; een antwoord waarin ik al mijne smart, mijne waanhoop uitdrukte en smeekte om een zachter vonnis, om eenige hoop, al ware het nog 
zòo in de verte. Ik verontschuldigde mij bij Mevrouw X over mijn terugblijven in Frankrijk, op grond dat ik geheel zonder fortuin was, en niet zag hoe ik, zonder bestemming in den vreemde omdwalende, eene betere partij voor hare dochter zou kunnen zijn dan nu, waar ik als lid van een geslacht, dat altijd aan de

{==159==} {>>pagina-aanduiding<<}
zijde van het Koningschap had gestaan, nog eenige kans had in mijne positie te blijven. Ik was geen minderjarige om, weggesleept door den hartstogt, een onbezonnen stap te wagen, waarmee ik mijn geheele toekomst zou bedorven hebben. Ik hoopte dat die voorzigtigheid door de moeder mijner geliefde zon begrepen en gewaardeerd worden; maar het scheen anders uitgevallen, er kwam geen echo op mijn dringende bede, ik moest het mij voor gezegd houden.
Inmiddels hoorde men iederen dag van oude getrouwe Koningsgezinden, die uit de ballingschap naar Frankrijk weêrkeerden, en ik vernam dat ook mijn oom de Markies van de hunnen was, dat hij op het kasteel de Mercoeur was teruggekomen, dat hem sinds lang weêr toebehoorde, door bemiddeling van den Notaris van Meudon. Ik was eens in mijn leven op Mercoeur geweest, als knaap van zeven of acht jaar, toen Raymond nog in de wieg lag. Sinds had ik mijn oom niet weêr gezien, daar hij met mijn vader van gevoelen verschilde over de verpligtingen van den Franschen adel te dier dage, en hij het dezen, zijn jongeren, kwalijk nam dat hij zich niet aan zijne opinie wilde onderwerpen. Dit hield de broeders van elkaar verwijderd, zoodat de Markies zelfs geen afscheid nam toen hij in '91 emigreerde.
Toch vond ik mij verpligt hem mijne opwachting te maken en welkom in Frankrijk te heeten. Hij was het hoofd van de familie - de eenige, die mij een steun kon bieden - en het was niet aan mij om wrok te koesteren over vroegeren onmin, waarvan ik de oorzaak niet had kunnen beoordeelen. Ik zag een grijsaard terug, waar ik nog geheugen had van een man in de volle kracht des levens, maar toch een grijsaard met vaste houding en even ongebogen wil. Hij ontving mij welwillend, hartelijk zelfs....




gabrielle. 
Ja! de Markies was toen zeer met u ingenomen. Hij was evenzeer verrast als verblijd nog een vertegenwoordiger van zijn naam en geslacht in leven te zien - de eigen zoon van zijn jongeren broeder, die voor de goede zaak bij de verdediging der Tuileriën was gevallen. Waarom het daarna zoo jammerlijk omsloeg is mij nog altijd een raadsel.



{==160==} {>>pagina-aanduiding<<}



lionel. 
Mij niet. In de eerste blijdschap van dit wederzien, schijn ik een goeden indruk op hem gemaakt te hebben en vergat hij wat eerst daarna en toen met volle kracht bij hem opkwam, hoewel ik er geen geheim van had gemaakt, dat ik den ‘overweldiger’ had gediend. Hij beschouwde mij als door de voorzienigheid aangewezen, om in de plaats te treden van den zoon, over wien hij rouw droeg als over een doode, en waar hij mij de voordeelen van deze positie aanbood, wachtte lig ook dat ik er de pligten van zou vervullen. Wat kon ik in die eerste oogenblikken anders doen dan ze te aanvaarden, nog niet berekenend van welken om vang ze konden zijn. Gij herinnert u, hoe hij ons zamen bragt, hoe hij ons reeds bij mijn tweede bezoek verraste met zijn besluit omtrent onze vereeniging, die u evenmin aanlachte als mij, naar het mij toescheen, doch waartegen wij geen van beiden iets wisten in te brengen.




gabrielle. 
Ik had er alleen tegen, dat ons nauwelijks tijd zou gegund worden om elkaêr te leeren kennen; mijne opvoeding had er mij toe geleid om in eene huwelijks-verbintenis iets anders, iets hoogers te zien, dan eene overeenkomst om familie-belangen; maar magteloos tegen den wil van een oom, van wien ik volstrekt afhankelijk was, moest ik mij onderwerpen; maar gij, gij hadt u vrij kunnen maken met eene kloekmoedige bekentenis.




lionel. 
Daarin vergist gij u. Ik had maar eens moeten spreken van eene betrekking tot de dochter van Graaf X, en gij zoudt gehoord hebben hoe die werd opgenomen. Het zou een strijd zijn geworden zonder uitkomst; daarbij, ik kon niet met regt van eene verbintenis spreken, waaraan mogelijk nog maar alleen door mij werd vastgehouden, en indien ik er van gewaagd had, welke stormen zouden er zijn opgestoken! In die dagen was mijn hoop gevestigd op hetgeen ik door den invloed van mijn oom zou kunnen verwerven, de vooruitzichten, die hij mij opende, lachten mij toe, ik wil het u wel bekennen. Tegenover de haast die lig had om zijn wil door te drijven

{==161==} {>>pagina-aanduiding<<}
was ik voornemens alle denkbare bezwaren te opperen die tot uitstel konden voeren. Op het uiterste, en zoodra ik de zekerheid had gekregen dat Eugenie mij had opgegeven, zou ik mij onderworpen hebben aan uwe beslissing, nadat ik u de bekentenis had gedaan die ik u nu deed.




gabrielle. 
En als ik mij aan de zijde van den Markies had geschaard, om u aan uw woord te houden?




lionel. 
Dan zouden wij een huwelijk hebben aangegaan, zoo als er meer worden gesloten.... Maar ik meende alle regt te hebben om zulke uitkomst niet te verwachten.




gabrielle. 
Voor iemand, die aan 't Keizerlijk hof heeft verkeerd, zijt gij dan wel vrij van inbeelding, zoo gij het onmogelijk achttet, dat ik onze betrekking als ernst zou opvatten, dat er in mij eene gezindheid wakker werd, zoo geheel in strijd met uwe wenschen.




lionel. 
Verschoon mij, Freule! Ik heb juist op die mogelijkheid gerekend, en ik heb van mijne zijde alles gedaan... of... gelaten wat mij noodig dacht om u geene gevoelens in te boezemen, die.... u verdriet en teleurstelling konden berokkenen. Gij zult mij die getuigenis moeten geven, dat ik mij zoo ver en zoo vreemd van u gehouden heb, als maar eenigzins met de opgewrongen betrekking tusschen ons bestaanbaar was, en dat het mijne schuld niet zou geweest zijn, zoo gij een beter gevoelen van mij gekregen hadt dan die van een stug onhartelijk wezen, wien het onverschillig was welken indruk hij op u maakte.




gabrielle. 
Ik geef u toe, dat het mij moeite zou gekost hebben eene betere opinie van u te verkrijgen. Als dit in uwe bedoeling heeft gelegen, kan ik u verzekeren dat gij volkomen geslaagd zijt.




lionel 
(het hoofd buigende met eene verzuchting). 
Ik belijd het met schaamte, maar schenk mij vergiffenis,

{==162==} {>>pagina-aanduiding<<}
want ik mogt niet anders, het moest zoo zijn. - Mijn eer als edelman, mijne zwakheid als mensch werd op eene te zware proef gesteld. Ik vreesde dat ik niet staande kon blijven, zoo ik mij tot halfheid liet verlokken. Ziet gij, Gabriëlle, ik beroem mij niet beter te zijn dan anderen. Ik ben jong geweest, ik heb mijne jeugd genoten, ik heb den tijd gekend dat ik meer dan éen damesportret te gelijk in mijne cassette moest verbergen, dat ik haarlokken van elke kleur veroverde en bij elkaêr legde, maar sinds die eenige onvergelijkbare liefde voor Eugenie mijn hart heeft ingenomen, was daarnevens geene plaats meer; had ik mij zelven beloofd, dat geene distracties, geene caprices, hoe vluchtig ook, aan den ernst van dien hartstocht afbreuk zouden doen. Het viel mij ligt woord te houden, totdat de Markies mijn Oom op den overigens niet slecht bedoelden inval kwam van onze verbintenis; ik zag u, ik raadde onder dien eenvoud, die zedigheid, eigenschappen, die ieder echtgenoot in zijne vrouw zoude wenschen. Zult gij mij van vleijerg beschuldigen als ik u nu zeg dat uwe bevalligheid, uwe beschaving, uwe natuurlijkheid mij troffen, en dat ik met dankbaarheid, met verrukking aan uwe voeten zou zijn gezonken, zoo ik er nog het regt toe gehad had, zoo ik geen dubbel verraad zou gepleegd hebben, als ik had toegegeven aan die eerste beweging? Het was een schuldige liefde met mijne antecedenten, met mijn vasten wil, om aan een vrij willig gegeven belofte getrouw te blijven; allereerst schuldig tegenover u, wie ik misleiden moest, niet minder schuldig jegens haar, die ik daarmee verried. Zoo sprak ik tot mij zelf: Lionel de Mercoeur, hier begint een strijd waarin gij de zegepraal moet behalen zoo gij geen ellendeling wilt zijn. Met eene jonkvrouw als deze om te gaan, als uwe verloofde de regten van een aanstaande op haar te doen gelden, is een voorregt, te gevaarlijk voor sterker deugd dan de uwe, wees voorzigtig en zorg dat 
gij op deze klip geen schipbreuk lijdt, en, om de klip te vermijden, zorgde ik niet in het vaarwater te komen waar zij lag. Na onze officiële verloving, heb ik het kasteel de Mercoeur gemijd zoo veel het slechts doenlijk was zonder den Markies te krenken; heb ik u de gebruikelijke bouquet weten aan te bieden, zonder een woord of een regel dat van geest of hart getuigde.

{==163==} {>>pagina-aanduiding<<}
Zoo gaarne had ik u als mijne beminnenswaardige nicht, met hoffelijkheid, met galanterie bejegend, maar de eerlijkheid, de ware ridderlijkheid verbood het mij. Ik weet wel dat ik mij hierdoor uwen onwil op den hals haalde, en met regt....




gabrielle. 
Dat juist niet. Ik schreef uwe terughouding, uw wegblijven toe aan het regtmatig misnoegen over de uitvallen van den Markies tegen den tiran, den Corsikaan, en zijne verbittering dat gij dezen hadt gediend, alsof gij anders hadt kunnen doen.... aan de voortdurende vitterij en kibbelzucht, waarmee hij u vervolgde, vooral sinds hij zijn zoon had weêrgevonden....




lionel. 
De Markies heeft er het zijne aan toegebragt, dat is waar; maar zijn kwade luim, zijne hatelijkheden zouden mij toch niet weêrhouden hebben u te komen zien, zoo ik mij die vrijheid had durven veroorloven; doch ik heb mij liever den kwaden schijn getroost, dan de valsche positie waarin wij ons tegenover elkaêr bevonden nog meer onhoudbaar te maken door nieuwe verwikkelingen.




gabrielle. 
Ik zie echter niet waartoe het u noodig is, in deze dubbelzinnige verhouding te blijven, nu gij den Markies niet meer behoeft te ontzien.




lionel. 
Dat zal ik u zeggen. Vooreerst zag ik liever dat de Markies zelf er een eind aan maakte nu zijn plan niet meer door kan gaan; maar daarbij komt nog dat.... het volksgezegde: ‘een geluk of een ongeluk komt zelden alleen,’ aan mij is bewaarheid geworden. Nauwelijks was ik zeker van mijne betrekking, of ik kreeg tijding van Eugenie; zij was in Toscanen bij de Prinses Baciochi, en zou daar vooreerst blijven. Gescheiden van hare ouders, schreef zij mij nu uit het volle hart zoo als zij het ook vroeger zou gedaan hebben, zoo men haar daartoe de vrijheid had gelaten. Zij had hoop dat alles voor ons nog ten goede zou komen. Een aanzienlijk deel van hare be-
{==164==} {>>pagina-aanduiding<<}
zittingen was nog voor hare ouders behouden gebleven en zij was een eenig kind. Haar vader was maar tijdelijk op Elba gebleven en was nu reizende - hij had den Keizer van onze betrekking kunnen spreken, en deze had mijn gedrag goedgekeurd. ‘Waartoe een banneling meer, als we er een vriend door behouden in Frankrijk;’ moet hij gezegd hebben - en dit éene woord heeft de familie met mij verzoend. Eugenie had de beste verwachtingen voor de toekomst, ik mogt haar schrijven, hare ouders zouden na korten of langen tijd zeker hunne toestemming geven tot ons huwelijk; maar 't is toch beter dat alles vooralsnog geheim blijft, zelfs al hebben wij die toestemming verkregen. Ik ben nog te kort aan de zijde der Bourbons, dan dat het niet gewaagd zou zijn er voor uit te komen, dat ik met eene dochter uit dàt huis, zoo na aan de Bonapartes verwant, een huwelijk denk aan te gaan. Men zou mij verdenken van intriges, van verraad, van wat niet al! Ter andere zijde, zoo het bekend werd dat onze verbintenis verbroken was, wachtten mij nieuwe bezwaren. Ik heb u verteld, hoe ik door den invloed van beminnelijke pleitbezorgsters mijn proces bij den Graaf van Artois en bij den Koning gewonnen heb. Onze dames hebben, als velen harer op zekeren leeftijd, de 
liefhebberij om huwelijken te sluiten, om jonge dames aan den man, ongehuwde mannen aan eene vrouw te helpen. Wat wilt gij, zij hebben behoefte aan bezigheid, en dit is nog eene van de onschuldigste! Nu zij mij met de nicht van den Markies de Mercoeur verloofd weten, laten zij mij ongemoeid, dat spreekt van zelve, maar zoo het uitkwam dat ik mijne vrijheid had! wee dan mijner, ze zouden mij geen rust laten, en ik zie waarlijk niet hoe ik aan hare bemoeijingen ontkomen zou, dan door eene bekentenis waarvoor het nog veel te vroeg is! Verstaat gij mij nù, Gabriëlle?




gabrielle 
(droogjes). 
Heel goed! Onze verbintenis komt u zeer gelegen als een voorwendsel om vrij te big ven van erger - gij zijt een egoïst, zooals de meeste mannen.




lionel. 
En gij een engel van edelmoedigheid, zooals weinige vrou-
{==165==} {>>pagina-aanduiding<<}
wen; maar zoo'n grof egoïst ben ik toch niet, om te willen dat gij het slachtoffer zult zijn van uwe lijdzaamheid. Zoodra het u noodig is vrij te wrezen voor de wereld, om welke reden ook, hebt gij maar een woord te spreken, en uw dankbare schuldenaar zal u toonen hoe hij uw gehoorzame dienaar weet te zijn!




gabrielle. 
Ik reken daar op, maar ik heb zulke dienst nog niet noodig.




lionel 
(op de knie zinkend en haar de hand kussend.) 
En gij zult voor mij zwijgen, zelfs tegen Raymond, zelfs tegen Mevrouw de Lancry - vooral tegen Mevrouw de Lancry, want....




gabrielle 
(wat gejaagd). 
Tegen iedereen - een geheim is een geheim en kan niet ten halve bewaard blijven, doch sta op en maak dat gij weg komt, want daar zie ik het rijtuig van den Markies de groote laan inrijden; wat zou hij zeggen als hij u zòo zag.




lionel 
(lagchend opstaande). 
Hij zou zeggen dat ik in mijne rol was, maar ik kan hem nu toch niet afwachten, ik blijf van daag te Meudon, ik moet ook bij Mevrouw de Lancry eten. Vaarwel, groet Raymond.


(Hij vertrekt door de glazendeur.)


gabrielle 
(even naar buiten ziende). 
't Is zoo als ik dacht: de Markies rijdt door tot de groote poort aan de voorzijde van het kasteel - (daarop Lionel toeknikkende, die haar nog eens groet, half luid als voor zich zelve met een ligt hoofdschudden) - zij bevallen mij toch niet die kronkelwegen. Als hij karakter had, moest hij ze zelf niet gaan en er mij allerminst op mee voeren..... 't is toch maar goed dat ik zijne vrouw niet behoef te worden. (Zij blijft een oogenblik staan in gepeins verzonken) - Zou Raymond zoo handelen? - Ik geloof het niet. Hij zou kloek en rondborstig den regten weg gaan, zonder om te zien wat er bij te verliezen viel - en toch - is hij volkomen oprecht als het

{==166==} {>>pagina-aanduiding<<}
die Sophie geldt? - Ontspringt hij mij niet telkens als ik meen hem te vatten op dat punt? Die Sophie een nufneusje, die meent dat vinnigheid voor geest kan doorgaan - ach; ik wou dat mij dit niet plaagde - het moest niet zijn (de hand op het hart drukkend) - en toch - maar hoe kon Raymond ook denken - (zich oprigtend en haar borduurraam ter zijde schikkend) - zottin die ik ben, ik vergeet dat het hoog tijd wordt om mij te kleeden. - (Zij gaat heen door de porte-brisée op den achtergrond).


Het familie-salon op het kasteel de Mercoeur, gemeubeld naar den smaak van het tijdperk - het behangsel, schilderwerk uit de laatste helft van de achttiende eeuw.


la broche 
(slaat de groote middendeur open. De Markies komt binnen in gala-kleeding, den degen op zijde, hij ziet er verhit en geprikkeld uit, werpt driftig zijn kleinen driekanten hoed weg en zinkt in den armstoel neer, die La Broche voor hem aanschuift). 




raymond 
(komt binnen en nadert zijn vader met eene diepe buiging). 




raymond 
(met zekere hartelijkheid). 
Gij ziet er vermoeid uit, Vader - Zal ik schellen om iets ter verfrissching?




de markies 
(gemelijk). 
Dat's onnoodig, Mijnheer! La Broche heeft reeds mijne orders.




raymond. 
Is u aan 't Hof geweest, Mijnheer?




de markies 
(knikt toestemmend). 




raymond. 
Heeft u het daar niet goed getroifen, Vader? Is u iets onaangenaams bejegend?




de markies 
(op scherpen toon.) 
Ik heb het zeer goed getroffen, en mij is niets onaangenaams overkomen, maar eer wij verder gaan, Mijnheer, moet ik u eene opmerking maken, waarnaar gij u in 't vervolg behoort te rigten.



{==167==} {>>pagina-aanduiding<<}



raymond 
(ziet hem verlegen en vragend aan, zonder iets te zeggen.) 




de markies. 
Eens voor al! men ondervraagt nooit iemand die boven ons staat door leeftijd of rang.




raymond 
(buigt het hoofd en mompelt.) 
Verschoon mij, de belangstelling....




de markies 
(wat verzacht.) 
Ik geloof u, gij hebt hart; ook neem ik het u niet kwalijk, maar.... het zjjn vormen waaraan gij u gewennen moet, eer gij ten hove gaat.




raymond 
(snel.) 
Ik weet het, daarvoor ben ik nog in lang niet geschikt.




de markies. 
Gij hebt er ook nog den tijd mee, (Raymond binnensmonds: Goddank!) ik wil niet dat mijn zoon het gekke figuur zal maken, dat ik daar even van zoo menig ander heb gezien. (La Broche komt binnen met een zilveren blad, waarop een karaf met water en een glas limonade, dat hij voor den Markies op de tafel neerzet.)




de markies 
(geeft hem zijn degen.) 
La Broche, ik zal mij nog moeten verkleeden, men gaat niet in hofcostuum bij mevrouw de Lancry. (La Broche buigt en gaat heen). (De Markies neemt een teug limonade en roept uit:) Br.! wat een Ark! iedereen komt er nu, en de Hemel weet hoe ze er komen, (hij neemt nog een teug limonade) zoo als onze lieve Heer ze geschapen heeft, ongevormd, ongelikt, met kleêren en manieren die nog naar de revolutie rieken. (Hij haalt zijn zakdoek uit en gebruikt die als een waaijer om zich mee te verkoelen). Men is haast verpest als men een half uur anti-chambre heeft moeten houden.




raymond 
(in verbazing.) 
Hoe is het mogelijk dat er in de Tuileriën....




de markies. 
Zulk eene wanorde heerscht niet waar, nu het wettige Ko-
{==168==} {>>pagina-aanduiding<<}
ningschap weer is hersteld. Wat zal ik u zeggen, mijn zoon! wij hebben nòg de Chaos. De schifting, de ordening, de herschepping zal zeker volgen, maar op dit oogenblik... ga zitten, wij zullen praten, ik moet mij lucht geven. Ziet gij, mijn kind! ik wist vooruit dat ik Versailles niet weêr zou vinden, zooals ik Parijs niet weêrgevonden heb in Parijs; maar toch, ik meende dat de Tuileriën, nu zij van den Corsikaan en zijn aanhang gezuiverd waren, nog de Tuileriën zouden zijn gebleven - helaas! (hij drinkt zijn glas limonade leêg) welk eene teleurstelling! de Hertog de Duras had er mij wel eenigzins op voorbereid, maar toch... Ik vroeg mij zelven af waar ik mij eigenlijk bevond toen ik die troep zag dooreen warrelen, en mij in 't midden daarvan moest bewegen. Op mijn woord van eer, er waren daar lieden die hunne ellebogen gebruikten om elkaêr te verdringen. Er waren er, die niet eens schenen te weten dat mem plaats behoort te maken voor dames! Maar ook, welke dames? (met een bitteren lach) de madammen van het zoogenaamde keizerrijk, de baronnessen, de gravinnen van den nieuwen adel uit bankiershuizen, van achter toonbanken voortgekomen, en die nu hoopten zich als vrouwen van rang te laten stempelen, door zich in de voorzalen, in de portalen, ja tot op de trappen toe van het paleis te vertoonen. Menige harer zal wel niet verder komen, naar ik gis, maar men kan niet weten; alles is zooonderste boven geworpen door die verwenschte Jacobijnen, en de Koning laat zich meesleepen door zulk eene grenzenlooze goedertierenheid, dat in deze dagen alles mogelijk is! Voor mij waren het, op een enkele na, allen vreemde gezigten; ik hoorde namen noemen, als van beteekenis, die ik nooit te voren had gehoord; men sprak van den jongen Guizot, den nieuwen secretaris van den abt de Montesquiou, als 
van iemand die wat belooft.




raymond 
(onbedacht levendig). 
Iemand die niet slechts wat belooft, maar reeds gehouden heeft, Mijnheer! Ik verzeker u dat zijne collegies...




de markies 
(knorrig). 
Die gij dan toch wel niet zult hebben bijgewoond.



{==169==} {>>pagina-aanduiding<<}



raymond 
(sterk kleurende). 
Waarom niet, Vader? Niet geregeld, dat is waar; ik was geen student, maar toch...




de markies. 
Het doet er ook niet toe in dezen, wat hij als professor heeft kunnen zijn. Ik spreek van den staatsman, en dan komt het mij voor dat iemand, die er uitziet als een schoolmeester, die de manieren heeft van een burgerman, en die meent dat hij zòo ten hove kan gaan,... niet precies is wat men voor secretaris van een minister zou wenschen; daarbij een protestant... ik heb zelfs hooren zeggen dat hij niet eens aan God gelooft!




raymond 
(die zich met moeite weêrhouden heeft.) 
Dat heeft niemand hem hooren zeggen - en dat heeft hij ook niet geschreven, maar het kon wel zijn dat zijne vijanden het verspreiden om bij de hofpartij zijne carrière te bederven. Zeker is het - dat men zich afvraagt welke soort van geestelijke mijnheer de Abt de Moutesquiou is - en of die zelf aan God gelooft....




de markies 
(de schouders ophalende.) 
Waar bemoeijen de lieden zich mee - 't is een de Montesquiou - Fesensac! een man van de wereld - die geest en savoir vivre en.... wat alles zegt - die het vertrouwen des Konings heeft! en van wien men wacht dat hij de kerk en de geestelijkheid uit hare vernedering zal oprigten.




raymond 
(even glimlachend.) 
Met behulp van Mijnheer Guizot, dan - dien hij zelf in zijn kabinet heeft genomen....




de markies. 
Welnu ja! om de Athéisten te believen en de philosophen gerust te stellen denk ik - maar dàt behoort tot de politiek waar wij ons liever buiten moesten houden - ik moet u toch nog vertellen wat ik er meer zag in de Anti-Chambre - natuurlijk generaals - zelfs maarschalken, (met bitterheid) - den grooten Ney onder anderen, den Prins van de Moscowa, die de manieren van de kaserne nog niet eens heeft afgeleerd. Hij

{==170==} {>>pagina-aanduiding<<}
werd vóor mij opgeroepen bij den Koning. Een troost gewerd mij, de Hertog de la Châtre knikte mij deelnemend toe, en maakte even eene beweging met de schouders, als om mij zijn geheimen onwil te kennen te geven, toen hij de zaal doorging om Zijne Exellentie den maarschalk binnen te leiden. Ik houd er mij van verzekerd, dat de waardige Prins niet in staat is zijne drie reverenties voor den Koning te maken zoo als het behoort.




raymond. 
Het zou verschoonlijk wezen, hij heeft zoo veel anders te doen gehad - dan zich daarop toe te leggen!.. En toch - het zou kunnen zijn, dat hij het afgezien heeft! Er zijn zoo veel koningen hunne kniebuigingen komen maken voor zijn meester ten aanschouwe van diens hofstoet!




de markies 
(driftig uitvallend.) 
Wat hoor ik! mijn zoon is toch geen Bonapartist, hoop ik?




raymond. 
Verre van dàt, Mijnheer. Ik ben gelukkig niet in de noodzakelijkheid geweest om partij te kiezen, maar in geen geval zou ik aan de zijde willen staan van hen, die geweldenarij plegen en uit ijdelen eerzucht den bloei en de welvaart van het Fransche volk roekeloos in de waagschaal stellen.




de markies 
(ernstig.) 
Gij behoeft niet te kiezen. Als men een de Mercoeur is staat men van zelf aan de zijde des Konings, en nu wij hierop komen: gij zult vrees ik een slecht hoveling zijn - ik durf vooreerst geen hofambt voor u vragen.




raymond. 
Gij hebt wel gelijk, Vader. Nòg ben ik daarvoor ten eenen male ongeschikt en ik zie zelfs niet hoe ik er ooit voor geschikt zal worden!




de markies. 
Bekommer u daarover niet. Het zal wel komen. Het is nu nog niet uit te maken wat gij eens zijn zult. Intusschen.... zoudt gij een rang bij de lijfwacht kunnen vragen.... La Maison rouge en la Maison écossaise bestaan helaas

{==171==} {>>pagina-aanduiding<<}
niet meer, maar er wordt toch wel degelijk op de geboorte gelet, als iemand garde-du-corps wil worden..., dus is een de Mercoeur wel geregtigd....




raymond 
(levendig.) 
Om een vrij man te blijven, naar het mij voorkomt. Ik bid u, Vader, zoek geen vorstendienst voor mij - of hebt gij zoo veel haast mij van u weg te zenden?




de markies. 
Dàt is de vraag niet. Maar het is toch niet goed, dat gij op den duur met mij in deze afzondering blijft en - wat mij betreft, bij alles wat ik waarneem krijg ik hoe langer hoe minder lust om Mercoeur te verlaten. Ik hoop niet, dat het u al te veel teleurstelling zal veroorzaken, mijn kind; maar ik heb het hôtel te Parijs opgegeven, wij zullen in de stad komen als het noodig is, maar.... in dat nieuwe Parijs wonen, om mij door het gepeupel als eene antiquiteit te laten aangapen, te laten bespotten, ik... kan het niet. Ik kan, ik wil evenmin mij de wet laten voorschrijven door de nieuwe modes, de nieuwe gebruiken, die er ingevoerd zijn. Hier op Mercoeur kan ik ten minste mij zelf zijn - en in den omtrek kent en eert men mij nòg, al zijn mij de Heerenregten ontnomen, al is men mij geen tienden meer schuldig.




raymond. 
De vrijwillige tol, dien men u nù betaalt in achting en eerbied, zal u zoo veel te liever zijn.




de markies 
(de schouders ophalend.) 
Het kan wel zijn, dat de lieden hier mij nog in goed geheugen gehouden hebben - toen ik het gezag had heb ik het gebruikt, dat is waar - maar niet misbruikt bij mijn weten! Maar toch, als men na twintigjarige ballingschap in zijn land terugkeert, is het eene dwaling, als men meent alles terug te vinden zoo als men het verliet. Ik ben, helaas! van dien waan genezen - door de smartelijkste ondervinding. Ik vrees zelfs, dat ik mij in de Tuileriën, al is er nu mijn wettige Koning gezeteld, niet meer thuis zal gevoelen bij alles wat men er toelaat, wat er in en uit loopt! (Met zachte

{==172==} {>>pagina-aanduiding<<}
stem als van afgrijzend trillend). Raymond, ik ben er niet zeker van, maar het zou toch wel kunnen zijn, dat ik daar in 't gedrang rakelings iemand ware voorbijgegaan, die in de Conventie heeft gezeten! Het is niet meer onmogelijk dat de Koningmoordenaars, zij, die voor den dood van Lodewijk XVI hebben gestemd, er zich zullen vertoonen! (Hij schenkt zich een glas water in en drinkt dat in éen teug ledig).




raymond. 
Als ze dat toen uit overtuiging gedaan hebben, moesten ze nu niet aan hun beginsel ontrouw worden, dunkt mij...




de markies 
(hartstogtelijk uitvallend). 
Overtuiging! beginselen, onnoozele jongen! hoe komt het in u op, dat de schurken die zouden gehad hebben. Het waren niets dan vuige booswichten, die men had kunnen koopen, als men maar geld genoeg had gehad om ze te betalen.




raymond 
(eenigzins gedwongen). 
Ik was te jong toen deze smartelijke gebeurtenissen voorvielen, om er iets anders van te weten dan door hooren zeggen. Ik matig mij dus geen oordeel aan, maar ik kan mij wel voorstellen, hoe de adel over die mannen moet denken, en het verwondert mij volstrekt niet, dat u ze allen over éen kam scheert. Ik begrijp maar al te goed hoe het u te moede zal zijn, mijn vader, bij het denkbeeld aan de mogelijkheid van zulke ontmoeting.




de markies. 
Mijnheer de la Châtre, die het mij aanzag hoezeer ik mij ergerde, kwam mij te hulp. Wetende dat ik tijd van wachten had, liet hij mij binnengaan in een kabinet ter zijde van de audiëntie-zaal, waar hij zelf gewoon is zich van tijd tot tijd terug te trekken als zijn dienst het veroorlooft. Daar ontmoette ik monseigneur de Chalons, bisschop van Cahors, een Clermont-Tonnerre! als u blieft, niets minder; hij had een particulier onderhoud van den Koning gevraagd en verkregen, maar hier vond ik hem zoo diep ter neergeslagen dat ik er door getroffen was. Hij bekende mij dat hij dezelfde ergernissen had gehad als ik, dat hij den Koning had gesmeekt dien

{==173==} {>>pagina-aanduiding<<}
Augias-stal te reinigen, hoe hij gemeend had Zijne Majesteit te moeten verwittigen, dat de toegangen tot zijne receptiezaal dreigden versperd te worden door dat soort van nieuw geadelden, die zich inbeeldden dat zij zich gelijk mogten stellen met de lieden van geboorte, met de getrouwen van het wettige Koningschap; en wat had de Koning geantwoord?
‘Mijnheer de Chalons, gij zijt wel gelukkig dat zij u door gelaten hebben; want indien niet, zoudt gij zelf de kracht gehad hebben om u den weg te banen?’ Gij moet weten, Raymond, dat mijnheer de Chalons uiterst teêr en zwak is naar het ligchaam en daarbij reeds op hoogen leeftijd. Dit werd hem met strengen ernst toegevoegd, en de waardige prelaat, reeds verpletterd door dat antwoord, moest zich daarna nog hooren toevoegen: ‘Als de Koning zelf aanvaart wat u ergert, Mijnheer, wees dan niet moeijelijker dan uw meester. Gij en de uwen kunt niets voor u zelven, vermeerder dan ten minste niet door uwe pretenties de bezwaren waarmede ik reeds te kampen heb.’ Ik deed mijn voordeel met de waarschuwing, ik hield mij na die ervaring van mijn voorganger overtuigd dat de Koning zich voorshands onderwerpt aan een staat van zaken die hem tegen is, maar met het vaste voornemen om daarvan eenmaal revanche te nemen; doch wat zal ik u zeggen.... toen ik de eer had tot Zijne Majesteit te worden toegelaten, moest ik wel van gevoelen veranderen. De Koning was hoogst welwillend en schonk mij hetzelfde vertrouwen dat ik genieten mogt bij mijne herhaalde bezoeken te Hartwell. Ik was weer zijn oude getrouwe Chercoeur, eene woordspeling die zijne Majesteit op mijn naam destijds plagt te gebruiken in goede luim; ik was hem hartelijk welkom; de geschiedenis van mijn weêrgevonden zoon was hem reeds bekend, en hij deed mij de eer belangstellend naar u te vragen, en gaf den wensch te kennen u te zien; alleen ik zou u voorstellen op een rustig oogenblik, dat Zijne Majesteit zelf zou aangeven, en niet bij eene algemeene receptie, als er voor ieder nauwelijks een woord was. Een bijzonder gehoor is een groote eer, Raymond, en dat zal u zeker ook het beste dienen.




raymond. 
Ongetwijfeld! met den Koning zoo goed als alleen en niet

{==174==} {>>pagina-aanduiding<<}
begluurd of beluisterd door een troep spottende of vitzieke hovelingen, zal ik mij vrij durven uitspreken en mij zelf kunnen zijn.




de markies 
(glimlagchend). 
Toch niet al te veel u zelven, dat zou gevaarlijk kunnen worden; maar wij hebben nog den tijd er ons op voor te bereiden, haast is er nu toch niet meer bij. De waardige Burggraaf uw neef heeft het ons toch al afgewonnen, en met goed succes, hij heeft zijn Bonapartisme aan zij gezet, volte-face gemaakt en zijne lei weten schoon te vegen bij den Koning, die waarlijk àl te toegevend is. Men heeft hem toegestaan weêr de lelies op zijn rok te dragen....




raymond. 
Ik weet het, Mijnheer. Een half uur geleden was hij hier om het ons te vertellen en u zijne opwachting te maken....




de markies. 
Zeg liever over mij te triomfeeren, dat hij zonder mijne gunst of voorspraak verkregen heeft wat hij wenschte.




raymond. 
Hoe dat ook zij. Ik gun het hem van ganscher harte. Gij toch ook wel, Vader?




de markies. 
Hm! Als er toch Bonapartisten moeten begunstigd worden, heb ik liever dat er een de Mercoeur onder is, die ten minste door zijne geboorte en zijne verwantschap aan des Konings zijde behoort, en als hij nu trouw wil houden zooals hij die schijnt beloofd te hebben, dan is het beter dat hij er is te Fontainebleau in zijn ambt, dan de eerste de beste. De Koning geloofde er mij een gunst mee bewezen te hebben en had de goedheid er mij geluk mede te wenschen. Wat verrast bleef ik koel, en daar men niets voor den Koning verbergen kan, kwam ik er voor uit, dat mijn neef in mijne schatting was gedaald, omdat hij voormaals de gunst van den Corsikaan had aangenomen. ‘Mijn beste Markies,’ sprak de Koning, ‘dit is te streng. De arme Burggraaf heeft geen schuld, en als hij al een weinig schuld heeft, dan heb ik het van harte vergeven. Ik heb

{==175==} {>>pagina-aanduiding<<}
wel wat anders te vergeven en te vergeten gehad; een Koning moet op sommige oogenblikken geen geheugen hebben. Ik heb mij verpligt gezien, Mijnheer de Talleyrand, den Prins Von Benevente, den voormaligen Bisschop van Antun tot raadsman te nemen!’ Helaas, Sire! een driedubbelde renegaat, verstoutte ik mij te zeggen! ‘Ik ben het met u eens, Mercoeur! maar, ziet gij, daar moeten wij ons over heen zetten; men neemt het mij kwalijk, dat ik den Graaf de Blacas, die mijn vriend is, tot mijn eersten minister heb aangesteld, en men verwijt hem dat hij vreemd is in Frankrijk; toch ben ik het zelf, die hem al van jongs aan in onze zaken heb opgeleid. Ik heb er mijnheer de Talleyrand bij genomen, wien men voorzeker niet zal verwijten, dat hij een vreemdeling is in Frankrijk, in het oude zoo min als in het nieuwe. Niemand zal daarenboven diens competentie loochenen. - Welnu! wat is de eerste raad dien deze slimme staatsman mij gegeven heeft? Eenvoudig deze: ‘te gaan slapen in het bed van Napoleon, de zaken over te nemen zooals zij zijn, en vooreerst in den staat te laten waarin ik ze vind.’ Ik bevlijtig mij dien raad te volgen, en ik zou mij gelukkig achten zoo mijne getrouwen zich niet heftiger koningsgezind wilden toonen dan ik hetzelf ben, en zich naar dezen toestand wilden schikken.’ Ik kon het mij voor gezegd houden en boog mij diep, ten teeken van onderwerping. De koning reikte mij tot afscheid de hand, die ik kuste. ‘Mijn waarde Markies,’ voegde hij er bij, ‘ik gevoel het met u mee wat dit alles voor u zijn. moet na twintigjarige ballingschap, een ander Frankrijk, een, ander Parijs weêr te vinden.’ En niet meer Versailles! viel ik in met een zucht. ‘Maar wij moeten trachten er ons in te schikken,’ ging Zijne Majesteit voort, ‘willen wij niet alles bederven voor ons zelven en - voor de toekomst.’ Hiermee was mijne audientie afgeloopen. 
(Gabrielle komt binnen in élegant zomertoilet; zij maakt eene diepe buiging voor den Markies en spreekt).




gabrielle. 
Mag ik u herinneren Mijnheer, dat het diner bij Mevrouw de Lancry voor half zes is, en dat het vijf uur is geslagen.



{==176==} {>>pagina-aanduiding<<}



de markies 
(opstaande). 
Gij hebt gelijk, ik zit mijn tijd te verpraten. Ik moet nog een anderen rok aandoen, en gij, Freule, heeft mijnheer de stalmeester reeds met u afgesproken wanneer gij naar Fontaine-bleau zult gaan?




gabrielle. 
Er is niets afgesproken, Mijnheer, dan dat wij wachten zullen wat u goeddunkt te bevelen.




de markies 
(droogjes). 
Het heeft nog den tijd. Ik heb nu zooveel haast niet mijne nicht af te staan. (Hij knikt haar vriendelijk toe eer hij zich verwijdert).


(Raymond, die bleek is geworden, volgt hem, na een blik op Gabriëlle geworpen te hebben, die hij in 't voorbijgaan met gedempte stem vraagt:)


raymond. 
't Is dus alles nog bij het oude gebleven tusschen u en Lionel?




gabrielle 
(knikt toestemmend, ziet Raymond na met een schalke uitdrukking en spreekt in zich zelve.) Hij schijnt er toch nog belang in te stellen!






{==177==} {>>pagina-aanduiding<<}

Vierde gedeelte.


Strijd.


{==178==} {>>pagina-aanduiding<<}


{==179==} {>>pagina-aanduiding<<}

De kamer van Raymond op het kasteel de Mercoeur. Goudleer behangsel, groote boekenkasten van mahonyhout, sopha en stoelen, bekleed met zwart haardoek, de vloer ingelegd van hout, alleen een tijgervel voor de sopha, een schrijftafel waarop boeken en nieuwspapieren verspreid liggen. Het is een ruim vertrek, met uitzigt op het park. Diepe vensterbanken met leêren kussens voorzien. De ramen hebben middelmatig groote ruiten, en de herfstzon dringt heen door zacht groene gordijnen. Een open haard waarin een houtvuur brandt. Als schoorsteenstuk een voorstelling uit de mythologie, in marmer gebeiteld. Het vertrek heeft twee deuren, een daarvan geeft toegang tot de kleedkamer van den jongen Graaf.


Raymond zit voor zijne schrijftafel, met den arm daarop geleund en het hoofd rustend op de hand, als in diep gepeins. Hij is bleek, zijne oogen staan dof en geheel zijn voorkomen spreekt van zwaarmoedigheid en lusteloosheid. Hij draagt een fluweelen kamerjapon, losjes heengeworpen over zijne onderkleeding, geen vest, maar een batisten overhemd met jabot, een witte das is losjes omgeslagen, zoodat de geborduurde slippen laag neerhangen.


Germain komt binnen en brengt hem op een zilveren blad brieven en nieuwsbladen.


raymond 
(na ze aangenomen en vlugtig doorgezien te hebben met een zucht.) 
Brieven genoeg, maar.... die men wenschte, die men wachtte, juist niet. Alles van vreemden, van lieden die wat te vragen of wat aan te bieden hebben. Kleermakers en leveranciers, die om de klandisie vragen, alles gericht aan den zoon van den schatrijken edelman, niets voor Raymond! niets wat van hart, wat van vriendschap getuigt! (Tot Germain, die in afwachtende

{==180==} {>>pagina-aanduiding<<}
houding is blijven staan.) Weet gij zeker dat er niets anders voor mij gekomen, is?




germain. 
Ja! mijnheer de Graaf. Ik was er bij toen La Broche het pakket van den postbode aannam, en zag hem schifting maken, van 't geen aan zijn meester geädresseerd was en aan den mijnen. Ik heb nauwlettend toegezien, en ben handig genoeg om mij niets te laten ontfutselen.




raymond. 
Zoo iets zou ook niet in La Broche opkomen.




germain. 
Alleen als de Markies het hem had bevolen....




raymond 
(wat geprikkeld.) 
Maar dat kan de Markies niet bevelen. Ik dacht slechts aan eene onachtzaamheid, eene vergissing.....




germain. 
Daar behoeft Mijnheer niet voor te vreezen. Ik heb tijdens het Keizerrijk drie jaren gediend bij een heer, die Chef van de Policie was onder den Hertog van Otrante, en Mijnheer begrijpt dat de minste nalatigheid.... de onbeduidendste vergissing, mij oogenblikkelijk mijn ontslag zou hebben gekost.




raymond. 
Het is vreemd dat mijn vader u in zijn dienst heeft genomen ondanks zulke antecedenten.




germain. 
Verschoon mij, Mijnheer, die zijn den Markies niet medegedeeld - ik ben aanbevolen door eene dame van het oude Hof die.... hare redenen had om iets voor mij te doen toen het Keizerrijk in duigen viel en mijn toenmalige meester er mee onder raakte, want.... ik was de tusschenpersoon geweest van hare correspondentie met mijnheer Fouché!...




raymond. 
Eene dame van 't oude Hof zich leenende tot briefwisseling met een Fouché! dat's al heel curieus!




(germain 
met zekere vertrouwelijkheid). 
En zij was waarlijk de eenige niet. Als mijnheer de Graaf er belang in stelt de bijzonderheden te hooren van dergelijke verhoudingen...!



{==181==} {>>pagina-aanduiding<<}



raymond. 
Liever niet, Germain, ik ben niet nieuwsgierig naar de geheimen van anderen, allerminst als er iets ergerlijks achter schuilt.




germain. 
Dat's jammer, want ik zou anders genoeg te vertellen hebben om menig vervelend uurtje te korten.




raymond 
(streng). 
Ik verveel mij niet, Monsieur Germain, gij kunt gaan.




germain 
(buigt zich, maar blijft staan). 




raymond. 
Waar wacht gij op?




germain. 
De orders van Mijnheer de Graaf?




raymond. 
Ik heb niets voor u te doen.




germain. 
De brieven die Mijnheer de Graaf wacht - en - die uitblijven. Indien Mijnheer het verlangt zou ik nasporingen kunnen doen....




raymond 
(hoog). 
Ik verlang zulke diensten niet van u; overijver en bemoeizucht vallen niet in mijn smaak; gij kunt gaan, ik zal schellen als ik u noodig heb.




germain 
(buigt, ootmoedig en gaat. Eer hij het vertrek verlaat rigt hij zich op, werpt een veelbeduidenden blik op zijn meester, die met den rug naar hem toegekeerd zit, en haalt de, schouders op met een ironieken glimlach). 




raymond 
(hem naroepende). 
Germain!




germain 
(reeds in de deur). 
Mijnheer de Graaf?




raymond. 
Als mijnheer Brécourt mogt komen.... onverwijld binnen laten bij mij....




germain. 
Mag ik vragen of Mijnheer de Graaf dien zekeren heer Brécourt bedoelt, die als dagbladschrijver bekend staat?




raymond. 
Juist, dien bedoel ik, maar wat hebt gij met zijn beroep noodig; hij zal zich aanmelden als Lucien Brécourt....



{==182==} {>>pagina-aanduiding<<}



germain. 
Excuseer mij, Mijnheer de Graaf! ik moest zekerheid hebben om een misverstand te voorkomen. (Hij buigt diep en verwijdert zich).




raymond 
(hem naziende met een hoofdschudden). 
Een schalk, die Germain! mogelijk wel een fielt, die hier in huis als spion rondwaart. En zulk volk spelen de lieden van 't oude régime elkaêr in handen! Wie de politie tot speurhonden en verklikkers hebben gediend, nemen zij voor hunne vertrouwden, helpen ze voort en bedriegen er anderen mee nadat zij er zelf mee bedrogen zijn!
En de revolutie die voorwendt alles vernieuwd, alles gezuiverd te hebben (hij zucht); de vormen alleen zijn veranderd, in den grond is er niets beter geworden, de menschen allerminst! La Broche behoort nog tot het ras dat met hondentrouw aan den meester gehecht is, deze Germain loert alleen op de zwakheden van den zijne, waardoor hij vat op hem kan krijgen; ik ben er zeker van, dat hij reeds alles weet van mijne verhouding tot de Duviviers en dat hij raadt hoe het gemis aan tijding van die zijde mij kwelt (met een zucht). Ik begrijp er dan ook niets van.... dat er geese kwestie meer zijn kon van met elkaêr om te gaan zoo als voorheen, bij de wijze waarop mijn vader het verschil van stand opvat, spreekt van zelve; dat ik reden had ons mij in den eersten tijd wat terug te trekken, dat kan mama Duvivier, bij eenig nadenken, ligt begrijpen en zal zij moeten goedkeuren ter wille van Sophie; maar tusschen dit, en mij geheel onkundig te houden van 't geen er bij hen omgaat, dat's toch een wijd verschil. Het bericht van Sophie's verloving met zijn zoon, mij aangekondigd door den ouden heer Gervaux, is alles wat ik vernam, en verder op mijn trouwhartig schrijven, op mijn herhaald verzoek om tijding, niets meer dan een stilzwijgen dat mij onverklaarbaar is. Er heengaan! wat zou het mij baten, als ik er ontvangen werd zoo als de laatste maal, toen ik het verbod van den Markies heb getrotseerd? 't was of mama Duvivier het mij toen aanzag, dat ik een stap deed die mijn vader mishagen moest, zoo koud en terughoudend als zij mij bejegende; niets van die gulle gemeen-
{==183==} {>>pagina-aanduiding<<}
zaamheid, waaraan ik gewoon was en die haar zoo goed afging. Zij deed zich zelve kennelijk geweld aan om zich zoo ceremonieel op een afstand te houden, maar het baatte mij niets of ik haar die opmerking maakte.... en inlichtingen over die plotselinge werkstaking in de zaal verkreeg ik ook niet. Jufvrouw Duvivier gaf voor dat 
zij zich niet meer met de ‘zaak’ bemoeide, omdat Charles haar dit kwalijk nam; zij geloofde dat hij nog al veel te doen had, en zijn volk noodig had in de stad, een antwoord dat mij gansch niet bevredigde, en dat, zoo het mijn vader in dien vorm gegeven is, mij zijn hooggaand misnoegen verklaart tegen ‘dat volk’, zoo als hij zich uitdrukt. Charles zelf was lomp en brutaal, als iemand die zich door grofheid uit de verlegenheid wil redden. ‘Mijnheer de Graaf zou zelf het beste weten hoe dat zoo gekomen was,’ en zoo niet, dan was het niet aan hem om er van te spreken. Er was genne haast meer bij de restauratie wan de zaal, en hij kon zijn volk beter gebruiken dan daar waar men door een kamerdienaar gedrild werd ‘als een conscrit door zijn korporaal, en afgesnauwd door de lakeijen.’ Het is waar, La Broche maakt geen complimenten, als hij den wil zijns meesters meent te volbrengen, maar hij zou zich wel wachten, tegen diens bedoeling in, een werk te doen staken, dat met zoo veel ijver was aangevangen. De Markies zit er achter, dàt is zeker; en toch, toen ik er naar vroeg kreeg ik van dezen een antwoord zoo uit de hoogte, als gold het een vergrijp tegen zijne regten. Ik onderstel dat de Duviviers op eenige wijze door hem gekrenkt zijn, en het mij wijten. En toch, hoe kàn ik er schuld aan hebben.... Laat mij eens nagaan hoe alles geloopen is: in 't eerst kwam het volk geregeld, nog van het beste, en de oude Matthieu als meesterknecht er bij. Alles ging goed en voorspoedig. De oude behangsels weggenomen. De eerste reparatiën aan het houtwerk voltooid, een grondverwje er over, het schoot op dat het een lust was. Ik voelde mij zoo in mijn element onder dat alles - dezen helpend, genen aanmoedigend, elders een wenk gevend als er geluijerd werd; ik vergat dat ik niet meer in het vak was, en de oude Matthieu vergat het ook, want hij sprak tegen mij als van ouds, noemde mij Raymond of - 
‘beste jongen’ en klopte mij gemeenzaam

{==184==} {>>pagina-aanduiding<<}
op den schouder als hij zag dat het vlotte - en we zamen in overleg traden. Als La Broche bij zoo'n gelegenheid de zaal binnen kwam onder een of ander voorwendsel, zag ik wel dat hij groote oogen opzette en er kennelijk ergernis aan nam - maar wat, beduidde dit? Ongelukkig kwam de Markies zelf eens kijken, juist toen Matthieu mij toeriep - Raymond, jongelief! help mij eens dien ladder vasthouden. Ik dacht er niet eens aan dat mijn vader achter mij stond, toen ik die hulp verleende. Maar ik zag het hem aan, dat hij zeer misnoegd was - en ik, zooals ik voorzag, moest er heel wat over hooren, dat ik mijne belofte vergat om mij niet meer met werkvolk in te laten, dat ik mij aanstelde als een opzigter over die lieden en niet als den zoon des huizen, dat ik mijn rang niet ophield, enz. enz. - Of ik al tegenwierp, dat ik er mij mee bemoeide in zijn belang, om er gang achter te zetten en toe te zien, dat alles zijn eisch kreeg, het hielp niet; ik moest belooven er mij geheel buiten te houden en alles aan La Broche over te laten, die wel zorgen zou dat men zijn pligt deed. Verdeemoedigd, in mijn wiek geschoten gaf ik het op - en ga gebruik maken van Lionels uitnoodiging om eenige dagen bij hem te Fontainebleau door te brengen. Ik slijt er een prettige veertien dagen, gevoel mij opgewekt en verfrischt, en geniet het leven in de vrije natuur met eene zorgeloosheid, of het juk, dat mij hier te Mercoeur drukt, me voor goed van de schouders ware genomen. Het tegendeel bleek wel - bij mijn terugkeer is mijn eerste vraag naar de restauratie van de zaal en hoe die vordert. Ik bekom tot antwoord van La Broche het berigt, dat het werk gestaakt is, dat de werklieden zich onbehoorlijk gedragen hebben, dat de Markies den jongen Duvivier bij zich ontboden heeft, dat er een zeer levendig onderhoud had plaats gevonden, waarvan het gevolg was (naar het hem, La Broche, toescheen), dat de Markies zijn voornemen met de zaal voorshands had 
opgegeven. Dat klonk al heel zonderling, en ik waag het mijn vader om nadere ophelderingen te vragen. Wat krijg ik ten antwoord: Het verbod om mij op geenerlei wijze meer met de Duviviers in te laten, daar het een slag van volk was, waarmee hij noch de zijnen iets meer te doen kon hebben. Toen ik opstoof en verklaring vroeg, werd mij het stil-
{==185==} {>>pagina-aanduiding<<}
zwijgen opgelegd en het bevel gegeven op een ongemeen strengen toon, om hem niet meer aan deze zaak te herinneren, dat zij hem niet dan ergernis had gegeven. Ik vond dat alles zoo zonderling, zoo onbestemd, dat ik mij verstoutte het verbod van den Markies te overtreden en de eerste gelegenheid de beste waarnam om naar Parijs te gaan en bij de Duviviers inlichtingen te vragen. Ik werd er ontvangen als iemand, dien men er wachtte noch wenschte, en vernam niets - maar kreeg de zekerheid, dat men iets tegen mij heeft, waarvoor men niet uit wil komen; mogelijk wijten zij aan mij het afspringen van het bestelde werk! hoewel zij de overtuiging moesten hebben, dat ik er onschuldig aan ben. Hoe dat ook zij, hun onthaal was zoodanig, dat ik voor goed van terugkomen werd afgeschrikt en het er voor houden moet dat wij van elkaêr vervreemd zijn, en dat ze mij hebben afgesneden! Zelfs van Sophie, wie ik in naam mijner broederlijke vriendschap herhaaldelijk schreef om ophelderingen over deze ongehoorde ommekeer - niets, niets, geen regel! al eischte de eenvoudigste beleefdheid reeds een antwoord. Ik moet het mij voor gezegd honden; maar toch, die berusting kost mij te veel; ik kan het maar niet aannemen, dat ik voor goed afgestooten ben door hen, in wier midden ik twintig jaren lang als zoon, als broeder, als vriend heb verkeerd - wier huis ik altijd nog als mijn tehuis bleef beschouwen, waar ik verademing zou kunnen vinden voor alles, wat mij hier met looden zwaarte drukt. Dit van hen, aan wie ik mij door de teêrste banden gehecht voelde, terwijl ik snak naar vriendschap, naar genegenheid, naar waarheid, naar 
alles, waarvan ik in mijne nieuwe omgeving alleen de nabootsing zie - aanstelling, schijn, grofheid onder verfijnde vormen - en waarbij ik een leven leid, dat voor mij geen leven is! En zij! de eenige, die mij elk gemis zou kunnen vergoeden, als zij mogt, als zij wilde, Gabrielle! Gabrielle is juist degene waarvoor ikzelf mij verbergen moet, en tegen wie ik een wachter bij mijne lippen moet zetten, opdat zij niet uitspreken zullen wat het hart hen ingeeft. Zij is toch verloofd en de naaste maand kàn haar tot de echtgenoote maken van een ander, die de eerste regten op haar heeft, al toont hij heel

{==186==} {>>pagina-aanduiding<<}
weinig lust om die te doen gelden. Als zij zelve maar eens een eind maakte aan die valsche positie waarin zij geplaatst is door haar engagement neet Lionel! Zij durft niets wagen, gebukt als zij gaat onder het despotisme van den Markies! Wonderlijke verloofden toch die twee. Zij haten elkander niet, maar ze zijn onder de beleefdste vormen volkomen onverschillig voor elkander. Gloeijende haat zou nog in liefde kunnen overslaan, maar op den harden ijzigen rotsgrond der onverschilligheid kan niets groeijen noch bloeijen. Het is mijn eenige troost, mijne stille genoegdoening, dat Lionel niets bij haar schijnt te winnen, dat hij het kennelijk niet eens wenscht... (Er wordt aan de deur getikt) Binnen! dat zal Brécourt zijn! (De deur wordt opengedaan en de Ridder de Valbrun komt binnen; - hij is iemand van een rijpe dertig jaar, die er ouder uitziet dan zijn leeftijd. Geheel het voorkomen van een edelman die de wereld heeft gezien en genoten. De kleeding, met zorg gekozen, heeft een tintje van anglomanie, zijne groenachtig-blauwe oogen staan vrolijk en dartel, zijn gelaat heeft niets edels; ondanks zekere levendigheid en slimheid, getuigt het eer van oppervlakkigheid dan van schranderheid. Na eene ligte buiging treedt hij op Raymond toe, breidt de armen naar hem uit en wil hem omhelzen. Raymond, die opgestaan is, gaat wat terug en spreekt kennelijk teleurgesteld): Ah! zijt gij het, Mijnheer De Valbrun!




de valbrun. 
Ik zelf! gij wachttet mogelijk iemand anders?




raymond. 
U wachtte ik niet, dat is waar, ik meende dat gij met mijn vader waart uitgereden.




de valbrun. 
Dat is zoo! maar van een rijtoertje komt men terug als de paarden niet doorgaan, en daar de koetsier van den Markies een meester is in zijn vak, kregen we geen ongeluk; bijgevolg ziet gij mij hier, blijkbaar zoo min gewenscht als gewacht; zeg het maar ronduit, als ik u ongelegen kom. Naar 't mij voorkomt, hebt gij bezigheden? (Naar de boeken en papieren wijzende die op de tafel verspreid liggen.)




raymond 
(verdrietelijk.) 
Volstrekt niet! Ik heb niets te doen. (Hij keert zich van de

{==187==} {>>pagina-aanduiding<<}
schrijftafel af en neemt plaats op de sopha, meer in 't midden van het vertrek.)




de valbrun. 
Dan zult gij mij toestaan u wat gezelschap te houden. (Hij neemt een stoel en gaat zitten tegenover Raymond.)
Een gelukkig mensch, die zeggen kan dat hij niets te doen heeft, dat is het genoegelijkste bedrijf voor een edelman, en in uwe positie het meest passend.




raymond. 
Dat ben ik niet met u eens. Ik zou juist heel graag wat te doen hebben....




de valbrun. 
Mij dunkt, ik heb u al hooren klagen dat gij het veel te druk hadt.




raymond. 
Dat's mogelijk, maar waarmee...? met uitgaan, met bezoeken te brengen en te ontvangen van lieden, die mij volkomen onverschillig zijn, zoo niet erger - met den tijd te dooden, in éen woord, zonder dat het mij iets heeft aangebragt wat het gemoed verkwikt of den geest verheft.




de valbrun. 
Mijn Hemel! wat stelt gij onze arme conversatie hooge eischen. Men zou zeggen dat gij in de salons van mevrouwen Helvetius en Roland en consorten thuis zijt geweest of met Rousseau en de Encyclopedisten hebt omgegaan, zoo uw leeftijd dat niet tegensprak. Maar gij zijt bij hen ter school geweest, en dat is al erg genoeg voor den zoon van uw vader!




raymond. 
Het komt mij toch voor, Mijnheer, dat gij zelf....




de valbrun. 
Ik! O! dat is heel wat anders. Van mijn zeventiende jaar af in vrijwillige ballingschap, heb ik in Londen moeten leven, de Hemel weet hoe, onder de lieden van de City, en onder zulke omstandigheden ziet men de zaken geheel anders dan een Markies de Mercoeur, die in Engeland is gekomen over Coblentz, en van Londen niets heeft leeren kennen dan het Westend en de Côterie der haute Emigration.... ook ben ik het niet die u lastig zal vallen om een beetje meer

{==188==} {>>pagina-aanduiding<<}
of minder Encyclopedisme, philosophisme, doctrinisme, liberalisme, of welke ismen meer in uw smaak vallen; integendeel, ik zal u voorthelpen, u goeden raad geven.




raymond. 
Goeden raad, in welk opzigt?




de valbrun. 
Naar men zegt, moet Mevrouw de Staël te Parijs zijn teruggekeerd.... indien dat zoo is, en 't is zeer waarschijnlijk, zal zij niet verzuimen weêr een salon te openen; dan moet gij u haasten u daar te laten voorstellen, dat zal precies zijn wat gij noodig hebt.




raymond. 
Tien tegen een, dat de Markies de eene of andere opvatting heeft tegen die vrouw, die het mij onmogelijk zou maken haar te bezoeken.




de valbrun. 
Komaan! gij hebt immers niet noodig u zoo aan 't lijntje te laten binden. Ik houd het er voor, dat de Markies het goed zou vinden zoo gij wat meer in de wereld gingt op uw eigen gelegenheid en dat....




raymond 
(invallend). 
Gij weet wel beter; gij weet dat mijn vader alles veroordeelt, wat niet overeenkomt met zijne begrippen, en dat het juist dit is, wat hem het voornemen heeft doen opvatten om winter en zomer zijn verblijf te vestigen op Mercoeur.... daar hij zijn Parijs zoo weinig weêr vindt in 't Parijs van heden.




de valbrun. 
Nu ja! wat hem zelven betreft is dat te begrijpen, maar voor u, die noch zijne herinneringen, noch zijne vooroordeelen kunt overnemen is dat wat anders. Ondanks zijne zienswijze heeft de Markies toch te veel verstand, om het u kwalijk te nemen zoo gij wat meer uw eigen weg wildet gaan....




raymond. 
Verschoon mij, dat weet ik beter. Als ik mijn eigen weg ging, zou het zijn in eene rigting die mijn vader gewis zou afkeuren, en daarom onthoud ik mij, ik mag hem niet willens en wetens verdriet en ergernis geven, als ik het vermijden kan.



{==189==} {>>pagina-aanduiding<<}



de valbrun 
(met ironie). 
Gij zijt waarlijk een model - zoon, maar gij laat mij niet uitspreken. Ik bedoel niet dat er kwestie zou kunnen zijn van u om te keeren, en terug te gaan op 't pad dat voor u is afgesloten, maar ik bedoel dat gij, blijvende in het spoor u door uwe afkomst en eens te bekleeden rang aangewezen, zeer wel het leven wat vrijer en ruimer zoudt kunnen opnemen dan gij nu doet; gij hebt niet noodig u vast te klampen aan den Markies om succes te hebben in de wereld.... gij zijt er gewenscht om u zelf, en ik weet dat gij er reeds menige verovering hebt gemaakt, zonder het te willen.


Raymond haalt de schouders op.


de valbrun. 
Gij gelooft mij niet - ik begrijp dat gij hebt niets van een fat, van de Engelsche dandies, die onze Fransche jongelui trachten na te doen. Maar ik verzeker het u, dat gij sensatie hebt gemaakt reeds bij uw eerste optreden, en dat sinds de soirée bij Mevr. de Lancry.... maar gij weet het immers zelf wel, al veinst gij nu het u niet te herinneren hoe men zich toen om u verdrong....




raymond 
(met een pijnlijken glimlach). 
Zeker, dat is mij zoo gauw Diet vergeten, men gaapte mij aan als eene rariteit, als een kermiswonder, men viel mij lastig - het was enkel nieuwsgierigheid hoe ik mij houden zou onder lieden, waarmee ik nog niet had verkeerd; een Chinees, een Afrikaan die in zoo'n kring optrad zou iets dergelijks ondervonden hebben. Als gij dàt succes noemt!




de valbrun. 
Gij vergist u zonderling moncher! Zoo veel zedigheid, zoo weinig begrip van 't geen gij gelden moogt, dat is al heel merkwaardig. Geloof mij dan, als gij het werkelijk niet hebt opgemerkt. Gij waart de held van den avond op zulk eene wijze dat iedereen u benijdde en dat de jonge Graaf de Koëtlegon, die anders niet om zijne bescheidenheid vermaard is, voor ditmaal van de mededinging af zag.




raymond 
(lagchende). 
Gij vertelt mij bijzonderheden, die ik niet heb opgemerkt...



{==190==} {>>pagina-aanduiding<<}



de valbrun. 
Gij hebt dus ook niet opgemerkt, dat mevrouw de Lancry zelve....




raymond. 
Zoo ik meende hare taak als gastvrouw gracelijk vervulde, door mij aan te moedigen...




de valbrun. 
Eene aanmoediging, die inderdaad zoo in 't oogloopend was, dat zij al hare aanbidders tot wanhoop heeft gebracht.




raymond 
(lagchende.) 
Die Heeren zullen daarna wel weer moed gevat hebben, onderstel ik, althans ik ben mij niet bewust mijnerzijds iets gedaan te hebben om mij in de rij hunner mededingers te stellen. Ik houd niet van Mevrouw de Lancry.




de valbrun. 
Dat meent gij niet.




raymond. 
Ik ben niet gewoon anders te spreken dan ik denk. Mevrouw de Lancry is eene bevallige vrouw, levendig en geestig, waarmede men zich bezig kan houden zonder zich te vervelen, maar ik zou heel andere eigenschappen wenschen in de vrouw waaraan ik mijn hart gaf.




de valbrun. 
Gij neemt alles ook zoo ernstig op; daar kan immers geen sprake zijn van eene verbintenis tusschen u en haar; maar eene voorbijgaande amourette, waarvan zij gansch niet af keerig is, zou u zeer goed poseren in de wereld.




raymond 
(strak.) 
't Is mogelijk, maar ik zoek zulke pose niet!




de valbrun. 
l'Ours du Danube! in waarheid, maar gij zult mij toch toestemmen, dat gij na die partij overal opgang hebt gemaakt waar gij u hebt vertoond, tot zelfs aan 't hof toe.




raymond. 
Daar heb ik niets van gemerkt. Het is waar, toen de Koning de goedheid heeft gehad, mij niet den Markies in een bijzonder gehoor te ontvangen, wist Z.M. mij op mijn gemak te zetten, en wij hebben geloof ik bijna een half uur gepraat

{==191==} {>>pagina-aanduiding<<}
over allerlei, zoodat ik werkelijk vergat bij een Koning ten gehoore te zijn, mij zelf durfde wezen en er niet aan gedacht heb welke figuur ik maakte, terwijl ik van den Vorst een indruk kreeg, die mij in alle opregtheid den wensch ingaf, welke ik mij verstoutte te uiten, dat Z.M. lang genoeg leven en regeeren mogt, om de wonden geheeld te zien, waaraan Frankrijk nog bloedde. Mijn Vader was maar half tevreden met dien gullen uitval; hij had meer omzigtigheid, meer terughouding gewenscht, maar ik heb niet gemerkt, dat de Koning het anders opvatte dan het gemeend was, en al zou Lodewijk XVIII ook in mij een slecht hoveling zien, hij zal mij niet houden voor een onderdaan zonder hart en zonder geweten.




de valbrun 
(lagchende). 
De Koning heeft dat alles zeker veel luchtiger opgevat dan gij denkt, maar hij is een goed menschenkenner, en hij houdt van originaliteit; vandaar dat gij zekeren indruk hebt gemaakt, en dat hij u van nu aan onderscheidt....




raymond. 
Dat geloof ik niet. De eenige maal dat ik daarna ten hove ben geweest, op eene soirée bij Madame Hertogin van Angoûlème, heb ik niets van zulke onderscheiding bespeurd. Het duurde nog al een poosje eer wij, de Markies en ik, in de gelegenheid werden gesteld de gebruikelijke reverenties te maken voor den Koning; - daarop beeft zijne Majesteit mij staande gehouden en... toegesproken, maar even, drie minuten ongeveer, niets dan een woord; eene vraag, een bewijs van herkenning, ziedaar alles!




de valbrun. 
Ziedaar, alles is naïef, ik ken er die op hunne knieën door de zaal zouden kruipen om in die mate de Koninklijke opmerkzaamheid te verkrijgen. Het is meer, ik verzeker het u, dan waartoe de meesten ooit gekomen zijn, tenzij men tot den intimen kring des Konings behoort; meer dan genoeg om u voor den ganschen avond tot den gevierden benijden te maken, genoeg om u aan te wijzen aan de opmerkzaamheid van allen, die hun hof wenschen te maken aan den Koning en die op de minste zijner wenken lettend, zich haasten in zijne richting voort te gaan... Of heeft de Graaf de Blacas zich

{==192==} {>>pagina-aanduiding<<}
niet terstond van u meester gemaakt en u aan verschillende heeren en dames gepresenteerd? Heeft de Hertogin de Duras niet met de meeste gratie uw arm genomen en niet u door de salons gewandeld?




raymond. 
De Hertog de Duras is een oud vriend van mijn vader, het is niet vreemd dat diens vrouw haar best deed om mij een weinigje te oriënteren; maar hoe weet gij dat alles; ik heb u daar niet gezien?




de valbrun. 
De faam met haar luid klinkende fanfare heeft niet verzuimd dat rond te schallen, maar al had zij gezwegen, mijn broeder de Graaf de Valbrun des Roches was tegenwoordig, en heeft er mij alles van verteld om mij te verdemoedigen!




raymond. 
Ik begrijp niet hoe!




de valbrun. 
‘Gij, Chevalier’, voegde mij mijn oudere, het hoofd onzes huizes toe, in zijne neêrbuigende goedheid, ‘meent, dat gij door goede manieren, door een fijnen toon en wereldkennis schitteren kunt, en de veroveringen maken, die u zoo noodig zijn om tot eene positie te komen, die u onafhankelijk maakt. Welnu, gij bedriegt u schromelijk. Deze jonge Mercoeur, zonder kennis van de wereld, zonder opvoeding (pardon, 't is mijn broêr die zoo oordeelt), alleen maar door zijn goed voorkomen, zijn natuurlijk instinkt en zijn goed gesternte, beeft u allen de kans afgekeken; wat hij wil zal hij verkrijgen, wie hij zich wenscht onder de dames zal de zijne worden, en gij, geslepen fatten, vol zelfvertrouwen en opgeblazenheid, in alle kunstgrepen der beschaving volleerd, kunt toezien’!




raymond. 
Hoezeer ik ook ten achteren moge zijn in verfijnden toon en manieren, mij komt het voor dat deze wijze van zich uit te drukken tegen u meer opregt was dan.... wellevend....




de valbrun. 
Ah bah! een oudere broeder behoeft geen complimenten te maken als hij zijn jongeren, die geheel van hem afhangt, de waarheid wil zeggen.



{==193==} {>>pagina-aanduiding<<}



raymond. 
Het is mogelijk, maar in elk geval ziet hij onjuist; de naam en de fortuin van mijn vader zijn het, die mij op den voorgrond stellen, niet mijne persoonlijkheid; wat ik misschien zou kunnen zijn, komt in zulke kringen niet uit.




de valbrun. 
Ik wil graag gelooven dat er wel iets anders in u zit dan een salonheld, maar onze dames willen dien nu het liefste in u zien, en gij zult mij gelooven, als ik u zeg dat de prinses de Guemènée uw lof heeft verkondigd in haar cercle, en dat gij maar hebt te willen om haar verklaarde minnaar te zijn....




raymond. 
Maar dat is immers eene getrouwde vrouw, die prinses de Guemènée?




de valbrun. 
Wat doet er dat toe! Zij is geene preutsche schoone, en haar gemaal, die zijnerzijds zijn weg gaat, zal op een galant meer of minder zeker niet zien.




raymond. 
De man kan gerust zijn wat mij betreft; ik zal nooit staan naar de gunst van eene gehuwde vrouw. Ik hoop mijn hart te bewaren voor haar, wie ik eenmaal mijne hand zal reiken.




de valbrun 
(met een luiden lach). 
Mijn arme Hippolyte! waar moet het met u heen als gij zulk oen deugden-spiegel wilt zijn. Hoe zult gij alle onze Phèdras teleurstellen. Wees toch wijzer en neem u in acht; elke harer, die gij versmaadt, zal zich geregtigd achten tot geduchte wraakoefening. (Raymond haalt minachtend de schouders op. De Valbrun gaat voort): Maar als het u te doen is pour le bon motif, dan is er een kansje voor u: de kleindochter van den Hertog de Levis, de jeugdige Prinses Marie-Athénaïs-Dido de Robecque, moet uwe kennis hebben gemaakt bij een bezoek dat door u gebragt is aan de Hertogin de Duras.




raymond. 
Dat is wel mogelijk; de Hertogin hield receptie; er waren verscheiden dames, maar ik herinner mij niet, dat eene onder haar in 't bijzonder mijne opmerkzaamheid heeft getrokken.



{==194==} {>>pagina-aanduiding<<}



de valbrun. 
Het tegendeel is haar geval geweest de allerliefste Marie Athénaïs-Dido heeft geheel hare belangstellende aandacht op u gerigt - zij is zelfs zoo ver gegaan van dat te doen blijken - en dat is meer dan eigenlijk te pas komt voor een jong meisje, dat nog maar even in de wereld optreedt..... geene slechte partij daarenboven - zij is wees, van hooge geboorte - de familie très bien en cour, geen groote bruidschat als ik mij niet bedrieg, want Prins Robecque was een erge verkwister, maar daarentegen groote verwachtingen, als de oude Hertog de Levis komt te vallen - in éen woord: alles wat gij noodig hebt - en het zou mij verwonderen zoo Mevrouw de Levis, die de voogdes is van hare kleindochter, er niet reeds over gesproken had met de Hertogin de Duras..... Wilt gij dat ik er den Markies op attent zal maken?




raymond. 
Liefst niet. Ik verlang volstrekt niet de Eneas te zijn van deze Dido! Om opregt te zijn, ik denk niet mijne vrouw te zoeken in den hofkring; losse zeden onder strakke vormen, de étiquette als dam gesteld tegen hart en gemoed, alles verstijvende zonder iets te bewaren, en alles wat gij mij er van zegt sterkt mij in het voornemen om, hetzij ik er succes heb of niet mij zoo veel doenlijk daarbuiten te houden (met een zucht) als de Markies mij daartoe de vrijheid laat!




de valbrun. 
Welnu! als het u in de hofwereld niet bevalt 't geen mij juist niet verwondert, sta mij dan toe voor u een ander verschiet te openen, u als in een nieuwe wereld in te leiden, waar alle genietingen des levens u wachten, waar men geene vooroordeelen heeft, waar de étiquette en de stijve vormen gebannen zijn, en er alleen naar gevraagd wordt van het leven te nemen wat het geven kan. Neem mij aan als uw leidsman op dien weg en gij zult er u wèl bij bevinden. Ik ken de wereld, helaas! een weinig te veel, want men maakt die kennis nooit zonder er wat bij in te schieten, en ik - heb er mijne illusies bij verloren, maar des te beter zal ik uw gids kunnen zijn.... en u waarschuwen voor klippen en afgronden....



{==195==} {>>pagina-aanduiding<<}



raymond 
(invallend.) 
Waar spreekt gij toch van; ik begrijp niet wat gij bedoelt?




de valbrun. 
Heilige onnoozelheid! Ik bedoel die wereld waar men zich vermaakt, waar men banden knoopt, die niet vaster binden dan de luim van het oogenblik het ingeeft, al zweert men er ook eeuwige vriendschap en trouw. Die wereld, waar de dames iets meer geblanket - en iets minder gevernisd - en zoo mogelijk nog meer gedecolleteerd zijn dan in de eigenlijke wereld, maar te gelijk vrijer van toon en manieren, en waar gij zoo min over verveling als over gedwongenheid zult te klagen hebben, mits gij niet al te veel den Grandison wilt spelen....




raymond 
(met weerhouden ergernis.) 
Nu versta ik u, de wereld waar de mannen grof spel spelen, zoo 't geen valsch spel mag heeten, en waar de vrouwen nog honger spel wagen, of eigenlijk nog lager, en misschien even valsch. Ik bedank u voor dien raad, Chevalier, en voor uw geleide; ik ben niet onnoozel genoeg, om mij daartoe te laten verlokken.




de valbrun 
(uitvallend.) 
Gij zijt een barbaar, een republikein! zou ik haast gezegd hebben, zoo ik niet wist dat die Heeren in hun tijd er zeer verre af waren om zoo bang te zijn voor een weinigje vrolijkheid. Zij bragten liever hunne hulde aan Teroïgne de Mericourt dan op het altaar van Vesta, en de Bonapartisten waren hierin niet bij hen ten achter. Zij konden de zon wel in 't water zien schijnen en hadden geen bijzonder zwak op Rosières - getuige hun zanger bij uitnemendheid, hun Béranger - die zeker alle jonge lui van uw leeftijd van buiten kennen, als ze niet onder de strengste royalisten zijn opgevoed. Of durft gij ontkennen dat zijn:

Franc amis des bonnes filles 
Vous connaissez Frétillon 
.......... 
Cette fille 
Qui frétille.... enz. 


nooit in uwe werkplaats heeft weêrklonken?



{==196==} {>>pagina-aanduiding<<}



raymond 
(even glimlagchend). 
Niet al te luid toch, want de oude Duvivier, mijn pleegvader, was een streng man, Calvinist van afkomst, philosoof van denkwijze, puritein van zeden, en zeer weinig gestemd om zich door Béranger te laten stichten.




de valbrun. 
Dat's jammer voor u, want gij hadt bij dien genialen chansonnier, dien levenslust en die levenswijsheid kunnen opdoen, die gij nu tot uwe schade mist....




raymond. 
Als mijn vader u zòo hoorde spreken....




de valbrun. 
Hij is juist van gevoelen dat gij op zekere punten te strak en te onervaren zijt. Hij heeft het mij zelf gezegd - ‘mijn zoon is uitnemend verzorgd door die goede burgerlui, die zich zijner hebben aangetrokken, maar hij heeft niet geleerd het leven te leiden van een jong edelman. Nu hij geen werkman meer kan zijn, zit hij altijd te lezen en te schrijven, of hij in 't Quartier Latin op een vierde verdieping zat. Hij gelooft zich te moeten vormen door zijne boeken, en studeert zoo vlijtig of hij professor moest worden aan 't College de France. Dat is alles heel goed en wel, maar hij moet leeren meedoen met de jongelui van zijn tijd en stand; zonder dat, blijft hij onbeholpen en links, hij is schuw bij de vrouwen en hij heeft geene eerzucht, dat's eene verkeerde rigting die men moet tegengaan.... Ik op mijn leeftijd, en zelf vreemd geworden in het nieuwe Parijs, waarmee ik niet eens verlang kennis te maken, kan in dezen mijn zoon den weg niet wijzen, maar gij, Chevalier, die overal thuis zijt, zoudt hem een uitnemend Mentor kunnen zijn.’




raymond 
(met drift en verontwaardiging). 
Chevalier! zeg dat gij fantaseert, of ik wil u niet langer aanhooren; ik wensch de achting voor mijn vader te behouden, al kan ik het niet eens zijn met zijne vooroordeelen.




de valbrun. 
Ik herhaal u alleen wat de Markies van ochtend in vertrouwen met mij bepraatte, en ik begreep hem genoeg om mijne tusschenkomst te beloven....



{==197==} {>>pagina-aanduiding<<}



raymond 
(heftig.) 
Mijnheer de Valbrun, gij hebt de meening van mijn vader verkeerd opgevat, het kan zijne bedoeling niet zijn dat....




de valbrun 
(lagchende.) 
Dat ik u brengen zou waar hij zelf niet meer komen kan? Och! Gij kent den Markies niet, hij is een man van de wereld zoo als al de Heeren van 't oude régime, niet beter, niet erger, en gij behoeft mij niet met zulke vertoornde blikken en zulk een minachtend hoofdschudden aan te zien, omdat ik beter met hem te regt kan en hem beter versta dan gij zelf!




raymond 
(zucht en brengt zwijgend de hand naar het hoofd, dat hij diep neêrbuigt.) 




de valbrun. 
Mijn Hemel! wat eene tragische opvatting, schudt dan toch die stijve burgerlui's begrippen af, zoo als gij dat gedaan hebt met uw werkmanspak. Wat zou de Koning zeggen! wat zou de Graaf van Artois u helder uitlagchen, als zij wisten, wat u zòo in beweging brengt.




raymond 
(opvliegend met hartstogtelijkheid.) 
Wat gaat mij den Koning, wat gaat mij zijn broeder aan, ik vraag naar mijn vader, dien ik wensch lief te hebben, dien ik wensch te eerbiedigen, die kleingeestig en bekrompen kan wezen als het de vormen geldt, ik weet het, maar dien ik voor een...... eerbiedwaardig edelman houd, van wiep ik niet kan gelooven, dat hij zijn zoon liever had weêrgevonden als een onbeduidende lichtmis, als een verachtelijke vrouwengek, dan, zoo als hij mij vond....




de valbrun. 
Een Grandison op en top, op mijn woord van eer, maar die zijn zelfs in Engeland al niet meer in de mode....




raymond. 
Ik verlang niet bij een romanheld vergeleken te worden, ik wil mijn vader geëerbiedigd zien, of zoo niet....




de valbrun 
(lagchend.) 
Zoudt gij den snoodaard, die naar uw gevoelen hierin te kort kwam, revanche vragen! Mooi zoo! een duël, dat zou juist in den geest vallen van den Markies.



{==198==} {>>pagina-aanduiding<<}



raymond 
(driftig). 
Gij liegt!




de valbrun 
(verbleekend, hij staat op en schuift zijn stoel weg.) 
Het is goed dat gij mij dit zegt onder vier oogen, Graaf de Mercoeur, want ik heb niet de gewoonte mij zoo iets straffeloos te laten zeggen, en zoo er getuigen bij waren zou het moeten plaats vinden dat duel, en gij zoudt den Markies niet op uwe hand hebben om het af te maken!




raymond 
(nadenkend, half luid). 
Hij kon gelijk hebben. Welnu, ik ga 't hem zelf vragen, ik wil uit zijn eigen mond hooren welk een zoon hij zich in mij wenscht... (Hij doet snel eenige stappen naar de deur, de Valbrun loopt hem schielijk na en plaatst zich in zijn weg.)




de valbrun. 
In 's Hemels naam, Raymond, bega toch zulk eene dwaasheid niet; als wij duëlleren moeten zal 't om wat anders zijn, maar het is tegen alle gebruik om de vaderlijke toestemming in te roepen, eer men een tweegevecht aangaat. Ik wil dat niet, zie hier mijne hand, ten bewijze dat ik u dien uitval tegen mij vergeef, en prijs mijne edelmoedigheid in dezen, want ik heb het regt en de waarheid aan mijne zijde, ja! de waarheid - al zie ik u weêr in woede opbruisen - ik kan er u het bewijs van leveren, maar ga mij niet verraden bij den Markies, want gij begrijpt wel dat deze mij in 't vertrouwen heeft genomen en er niet op verdacht kon zijn dat ik mij verpraten zou bij u.




raymond 
(stug). 
Geen verdere praatjes dan, lever het bewijs, anders wil ik het van den Markies zelf hooren.




de valbrun 
(zijn arm vattend). 
De Markies heeft u een appartement toegezegd te Parijs, niet waar?




raymond. 
Ja! maar daar hebben wij van afgezien omdat Parijs den Markies zoo weinig aantrekt; ik voor mij had geen reden er aan te hechten, en - zoo is het afgesprongen.



{==199==} {>>pagina-aanduiding<<}



de valbrun. 
Gij vergist u, de Markies is er op terug gekomen, en heeft ingezien, dat de afzondering hier op Mercoeur voor u op den duur niet goed is. Aan mij, aan mij, maar in 't diepste geheim, heeft de Markies opgedragen, voor een logis de garçon te zorgen, dat geheel in orde te laten brengen, en daarmeê wil hij u verrassen.




raymond. 
Een inval, dien een man als de Markies zich kan veroorloven, zonder dat wij er nog het gevolg uit behoeven te trekken, dat gij voorop stelt....




de valbrun. 
Misschien niet, maar de bijzonderheid dat de Markies mij bevolen heeft een appartement te kiezen, ruim genoeg voor twee, en de mededeeling, dat die tweede niemand anders zal zijn dan ik zelf, uw onderdanige dienaar, geeft er mogelijk wel eenige kracht aan.




raymond 
(wordt zeer bleek en laat zich moedeloos neêrvallen op de sopha, met eene doffe stem.) 
Ik vrees dat gij gelijk hebt, de Valbrun!




de valbrun 
(opgeruimd.) 
Wel zeker heb ik gelijk, en vindt gij dat nu zoo erg, dat men mij opdraagt u een weinig te ontbolsteren....




raymond 
(zeer ernstig.) 
En hebt gij dat voorstel van mijn Vader aangenomen, Chevalier?




de valbrun. 
Wat denkt gij dat ik had kunnen doen, in mijne positie vooral! ‘Bon gîte, bon souper, et le reste!’ men moet geen arme Chevalier de Valbrun zijn om zoo iets af te slaan! Ik maakte er mij een feest van. Kon ik vooruit weten dat ik met zulk een weêrbarstigen zonderling zou te doen hebben!




raymond. 
En nu gij dit weet, onderstel ik dat gij er van af zult zien?




de valbrun. 
Daar heb ik geen plan op. Uwe eerste opvatting zal niet blijvend zijn. Gij kunt van opinie veranderen. Ik heb mij nu

{==200==} {>>pagina-aanduiding<<}
eenmaal ter beschikking gesteld van den Markies de Mercoeur en diens zoon; het is voor mij geen zaak terug te treden.




raymond. 
Ik zeg u dat men zich in mij vergist, als men mij op mijn leeftijd nog een gouverneur wil opdringen, en dan een zulke!




de valbrun. 
Een gouverneur! Hoe komt het in u op? Een compagnon de plaisirs, een ménin, zoo als de dauphins plagten te hebben, dat is wat anders!




raymond. 
Ik sta verbaasd, Chevalier, dat een edelman, die zich in vollen ernst een man van eer noemt, zulk eene droevige figuur wil maken en zich leent tot zulk eene ondankbare taak als die men u wil opdragen. Gij zult mijn vader nooit kunnen voldoen, want het doel dat men zich voorstelt zult gij niet bereiken; wat mij betreft, ik zal in u niets zien dan een sta-in-den-weg, en ik moet u vooruit waarschuwen dat ik weinig gezind ben mij aangenaam te maken aan wie mij in den weg staat.




de valbrun. 
Monchèr! Wij zullen in de beste harmonie leven, ik ben er zeker van, ik ben niet van hen die den wind in de armen willen vatten, en als gij niet verkiest den weg te volgen dien ik u zou willen wijzen, zullen wij doen als in zekere huwelijken, en ieder zijnsweegs gaan; op die wijze geloof ik, dat wij het wel met elkander zullen uithouden. Gebruik mij als uw Secretaris, zoo gij wilt....




raymond 
(stug). 
Ik schrijf mijne brieven zelf.




de valbrun. 
Als uw Bibliothecaris dan?




raymond. 
Mijne boeken schik ik liefst alleen.




de valbrun 
(de schouders ophalende). 
Enfin! gebruik mij zoo als gij wilt, ik ben un homme à tout faire, ik kan u scherm- en danslessen geven, zoo 't u goeddunkt.



{==201==} {>>pagina-aanduiding<<}



raymond 
(glimlagchend). 
Maar! Chevalier....




de valbrun. 
Ik heb het meer gedaan, geloof mij! en.... ik ben niet zonder eenige vermaardheid in die beide kunsten!




raymond. 
Ik sla dit niet af, want ik geloof niet dat ik het reeds ver gebragt heb in die nobele oefeningen, maar verschoon mij, Mijnheer De Valbrun, ik kan niet bekomen van mijne verwondering, dat een man als gij, die zulk eene schitterende rol zoudt kunnen spelen in de wereld, zich met zooveel hardnekkigheid vastklampt aan de zijde van een jongmensch zooals ik ben.




de valbrun. 
Vooreerst behoef ik aan uwe zijde toch niet af te zien van de wereld - gij denkt niet naar la Trappe te gaan, onderstel ik; vervolgens is het eene zeer onjuiste opvatting van u dat ik in den waren zin des woords eene schitterende figuur zou kunnen maken in de wereld, ik meen in de echte, de aristocratische, ik ben daartoe veel te arm, ik ben afhankelijk helaas! ik ga al niet ten hove omdat mijn broer mij zijne koets niet wil leenen, en men toch als man van geboorte niet in een fiacre naar de Tuileriën kan gaan. Ten laatste, als gij geduld hebt mij aan te hooren, zal ik u duidelijk maken waarom ik er zoo aan hecht die positie bij u, die de Markies mij heeft voorgesteld, niet op te geven. Het spreekt van zelf dat uw vader u niet dwingen zal, maar ik smeek u stoot mij niet terug, gij bewijst mij daarmee eene weldaad, die ik met de ootmoedigste inschikkelijkheid, met de nederigste dienstvaardigheid zal...




raymond 
(invallend). 
Als het de vraag is U daarmede een dienst te doen dan is het wat anders, maar ik ben toch nieuwsgierig te vernemen... (Hij gaat weêr zitten, de Valbrun neemt tegenover hem plaats.)




de valbrun. 
Ik zal het u duidelijk maken. Gij klaagt wel eens, gij gelukskind, dat gij u niet volkomen vrij voelt en afhankelijk zijt van uw vader, - gij kunt dus begrijpen wat het zijn moet als men geheel afhankelijk is van een ouder broe-
{==202==} {>>pagina-aanduiding<<}
der en dan nog wel een zulke als de mijne, die mij zonder gemoedsbezwaar van honger zou laten sterven, als hij er maar gerust op was, dat het geen opzien zou baren en ergernis wekken onder vrienden en betrekkingen! Hoe hij de lettres de cachet betreurt, waardoor men zich voorheen zoo gemakkelijk kon ontslaan van een lid der familie dat in den weg stond! Die opruiming is hem volgens het nieuwe régime niet meer vergund, zelfs niet nu de Bourbons weêr op den troon zijn. Intusschen heb ik niets, volstrekt niets dan hetgeen Armand goedvindt mij toe te kennen, en dat is juist genoeg om niet met vuil linnen te loopen en een rok te dragen als ik ergens dineren moet. En gij begrijpt wel, ik moet bij anderen gaan eten omdat ik er zelf geen kok op na kan houden of in eene restauratie gaan.




raymond 
(bewogen). 
Hoe kan een broeder zoo wreedaardig zijn!




de valbrun. 
't Is niet precies wreedheid, 't is onverschilligheid, ik ben hem een bezwaarpost, dien hij tot het minst mogelijk tracht terug te brengen, want, om de waarheid te zeggen, hij heeft zelf niet veel te missen.




raymond. 
Dat is ongeloofelijk! de Graaf de Valbrun des Roches, die rijtuig en liverij houdt, die de eerste verdieping bewoont van een prachtig hôtel in de Fau-Bourg St. Germain, zou in bekrompen omstandigheden verkeeren!




de valbrun. 
In evenredigheid van den voet waarop hij gelooft te moeten leven, ja! Staande de emigratie is hij in Engeland getrouwd met de eenige dochter van een Lord. Hij meende zijne hand te leggen in die van eene erfdochter en, dat was zij ook, maar bij ongeluk bleek het dat de vader een tweede zoon was, en dat de oudste broêr, op wiens overlijden alle verwachtingen waren gebouwd, een geheim maar wettig huwelijk had aangegaan, waaruit zonen en dochteren waren voortgekomen, 't geen de broederlijke erfopvolging tot nihil bragt. Intusschen had Mylady àl de pretensies en àl de behoeften van eene Engelsche dame, die aan 't High life gewoon is, en zij had toch niets

{==203==} {>>pagina-aanduiding<<}
mee ten huwelijk gebragt dan een vast jaargeld op haar lijf gesteld, afkomstig van een moederlijken oom - een paar duizend pond sterling of daaromtrent. Zoo lang zij te Londen leefden ging het nog, familierelaties, vrienden, de hofgunst, de steun der haute émigration, alles hielp mee. Zij scharrelden voort, hoe weet ik niet, maar ze bleven vlot; toen viel het Keizerrijk, de Adel keerde naar Frankrijk terug en niemand kon of wilde achter blijven op straffe van deloyauteit. Mijn broeder moest ook terug keeren, nù verrijkt met eene gemalin, en een nasleep van bedienden, die zij allen onmisbaar achtte. Het eenige wat hij nu doen kan is: zijn rang op te houden, zoo goed mogelijk, bij den Koning naar gunsten te staan en schadevergoeding te vragen voor de verliezen bij de revolutie geleden! Het mooist van alles is dat hij eigenlijk genne verliezen geleden heeft - omdat hij niets te verliezen had dan schulden en dat hij niet geëmigreerd is om de Prinsen te volgen, maar om zijne schuldeischers te ontkomen, die reeds beslag hadden gelegd op zijne eenige bezitting, een klein slot, op de kust van Bretagne, met wat rotsachtigen grond er bij en eene enkele pachthoeve waarover hij destijds nog in proces lag! Nu valt hij den Koning, de Ministers en ieder ander die er wat aan doen kan lastig om indemniteit voor de verloren schatten in grondbezit en om kracht bij te zetten aan zijne rechten, bedelt hij met eene koets en met eene rijke liverij (hoe hij 't doet mag de drommel weten) geeft diners en soirées om zijn rang op te houden, en niet het minst om Mylady te voldoen, die nog niet oud en heel ijdel is, en die van de eersten was om zich aan 't hof te laten voorstellen. Uit dit alles kunt gij begrijpen dat er voor mij niet veel overschiet, hoewel ik naar de nieuwe wet regt zou hebben mijn aandeel te vorderen van de eens te verkrijgen indemniteit! Intusschen, wijl 
er niets is geef ik het regt om te deelen gewillig prijs. Armand, die zich nooit veel om mij bekommerd heeft, meent al heel veel te doen nu hij mij kost en inwoning aanbiedt in zijn huis. Maar de hemel weet welk een verblijf Mylady daàr voor mij ingerigt heeft. Hare Ladies-maid heeft ruimer kamer dan ik. En welk tranenbrood zij mij eten doet! Ik heb mijn couvert aan hare tafel,

{==204==} {>>pagina-aanduiding<<}
of er gasten zijn of niet, dat is waar, maar 't is of de bedienden het ruiken hoe weinig ik in tel ben bij hunne meesteres! Haar schoothondje wordt met vrij wat meer ontzag behandeld dan ik. Aan vrienden en vreemden wordt het duidelijk gemaakt, hoe ik op hun kosten leef, en men voegt er niet bij, dat het mijne schuld niet is, dat ik een arme drommel ben, maar men wijst op mij als ware ik een panier-percé, die de schande van zijne familie dreigt te worden als men hem geheel los liet.... NB.! In Engeland wist ik mij zelf te redden en heb mijn broêr nooit een penny behoeven te vragen.... Gij zult mij toestemmen, dat er voor mij zekere haast is om mij van zulke gastvrijheid te ontslaan?




raymond. 
Zeer zeker, maar gij hebt immers vrienden en betrekkingen, die....




de valbrun. 
Die mij gul genoeg hunne tafel aanbieden, dat is waar, dan.... gij begrijpt wel, dat daarbij mijne sociale positie nog altijd eene onzekere blijft.




raymond. 
Waarom zoekt gij hier in Frankrijk dan niet een bestaan zoo als gij in Engeland hebt gevonden?




de valbrun. 
Ik zie wel, dat gij niet vreet, wat het te zeggen is voor een edelman zonder eenige fortuin om in la chère France eene positie te vinden. Zoo als ik er mij in Londen doorredde kan ik het hier niet doen. Wat tijdens de émigratie geen oneer bragt, ja, met toejuiching werd begroet en naijver wekte te werken voor zijn brood - zou hier te Parijs als een schandaal worden uitgekreten. Ginds leed men armoede onder elkaêr en bleef er zijn goed humeur zoo wel als zijn goeden naam bij behouden; men verdiende den kost zoo goed en zoo kwaad als het mogelijk was en men beleed gul weg dat men vier of vijf shilling had verdiend met het een of ander bedrijf, waarover men zelf het eerst lachte, en neen verteerde die vijf shillings met een luchtig hart, verzekerd dat men des anderen daags opnieuw drie of vier stuks van die engelsche munt zou kunnen veroveren. Niets van dit alles is

{==205==} {>>pagina-aanduiding<<}
meer denkbaar hier te Parijs! Wij zijn nu thuis en een edelman kan in zijn eigen land niet bekennen dat hij iets zou moeten doen voor den broode.




raymond. 
Dat's een verkeerd beginsel, een oud vooroordeel, en het zou, dunkt mij, wijs en eervol zijn daarmee te breken!




de valbrun. 
Wel mogelijk, maar ik heb geen roeping om zoo'n baanbreker te zijn. Ik kan hier toch geen dans- en schermlessen geven zoo als ik te Londen deed aan de zonen van de rijke kooplieden der City? Als ik er toe overgaan kòn mij zòo ten toon te stellen, zou Mijnheer de Graaf de Valbrug des Roches, ondanks het veranderd régime, nog wel middel vinden mij te laten opsluiten, al ware 't maar door mij krankzinnig te verklaren! à huit clos tusschen ons beiden kan ik u dien dienst wel doen, dat is wat anders, maar voor iedereen, voor 't publiek! het gaat niet. Waarachtig, ik ging mij liever aansluiten bij eene Bonapartistische conspiratie, waarvoor men goed betaald wordt naar ik hoor, en waarbij men kans heeft te eindigen op eene fatsoenlijke manier. Als een edelman gefusilleerd te worden, om eene politieke misdaad, is geene schande.




raymond 
(het hoofd schuddend). 
Zoo min de ligtzinnigheid, die men den geëmigreerden adel ten laste legt, als hare opgeruimdheid, zijn uitgeroeid door het lijden der ballingschap, - dat blijkt weer in u.




de valbrun. 
Zeg, dat ze onuitroeibaar zijn. Als Nicole uit Moliere's Médecin malgré lui, konden wij lagchen onder de geesselslagen van het lot. Ik heb boodschappen gedaan, en Fransche billet doux geschreven voor mijne jeugdige Engelsche discipels, dat bragt soms meer op dan schermlessen, en dat belette mij niet 's avonds goed gekleed bij Mylady X of bij Mevrouw de Barones B op de soirée te komen, en er beter ontvangen te worden dan nù in de salons van Mylady mijne schoonzuster! Het is waar, ik heb een kwaden tijd gehad eer ik zoo ver was, dat ik onder lieden van mijne soort erkend werd. Gij moet weten, dat ik niet te gelijk met Armand ben uitgeweken, ik was een

{==206==} {>>pagina-aanduiding<<}
jongen van vijftien jaar, voor den geestelijken stand bestemd, die mij volstrekt niet toelachte, en mijns ondanks op een seminarie gebragt om mij voor te bereiden.... toen.... de revolutie mij vrij maakte. De Graaf de Valbrun was al naar Engeland overgestoken. Ik dacht zoo bij mij zelf, dat is een mooie gelegenheid om voor goed van de soutane af te komen. Ik liep weg, en de geestelijke heeren hadden het zelf te kwaad onder het schrikbewind, om er aan te denken mij te vervolgen. Waartoe ook? Het duurde niet lang of ze werden zelf verjaagd. Ik had graag in Frankrijk willen blijven en dienst nemen, maar een Koninklijk leger bestond er reeds niet meer, en het aristocratisch bloed weêrhield mij om vrijwilliger te worden bij de benden, die voor het volk tegen de prinsen te veld trokken. Gekommandeerd te worden door officieren die zich zòo maar hadden opgeworpen, dat kon er niet door voor een Chevalier de Valbrun, meende ik destijds in mijn jeugdigen overmoed, liever beproefde ik het op mijne beurt met de émigratie. Bijna zonder reisgeld kwam ik aan de kust, waar andere émigrés, beter voorzien dan ik, op den overtogt wachtten en zich onder vermommingen scheepsgelegenheid hadden verschaft. Zij hadden medelijden met mijne jeugd en onervarenheid. Ik maakte hun natuurlijk een fabeltje wijs en zeide, dat ik in Londen een broeder zou vinden om voor mij te zorgen. Zij namen mij met zich op 't sleeptouw en ik kwam onder hunne hoede te Londen, maar daar ging ieder zijns weegs; zij lieten het aan mij over dien broeder te vinden, waar ik niet eens naar zocht, wetende hoe weinig ik welkom zou zijn en hoe ik van hem niet anders had te wachten dan verwijten, dat ik het seminarie verlaten had! Toch vond ik een edelmoedig sterveling die zich mijner aantrok, een Engelsche landedelman, die mij met zich nam naar zijn Cottage, om zijn zoon, die zwak van ligchaam en gebrekkelijk was, tot gezelschap te strekken en hem 
door de conversatie in zijn Fransch te oefenen, daar hij hem niet naar eene school of college zenden kon De jonge Millins had een gouverneur, die ook de mijne werd, en die heel blij was in de gelegenheid te zijn met mij Fransch te spreken en te lezen, daar hij zelf nog maar zwakke vorderingen had gemaakt in die taal. Zoo leefde ik daar on-
{==207==} {>>pagina-aanduiding<<}
bezorgd tot mijn achttiende jaar, mijn voordeel doende met alles wat ik kon krijgen en vangen, dat mij op verderen leeftijd van nut kon zijn. Squire Millins was een liefhebber van alle ligchaamsoefeningen, hij was een knap boxer, hij leerde mij schermen en paardrijden; voor alles wat hij met zijn zoon niet kon doen, vond hij bij mij de geschiktheid en gewilligheid. Tot op de vossenjagt toe vergezelde ik hem. Ik leidde een leven naar mijn zin; hij hield van mij als van zijn eigen kind, ik meende bij hem voor altijd bezorgd te zijn, maar helaas! eene beroerte maakte een eind aan zijn leven en aan mijne fortuin. Daar de goede Squire geen ziekbed had gehad - was hij niet in de gelegenheid geweest voor mij te zorgen, noch mij aan iemand aan te bevelen. De oom van den jongen Millins - die nog niet meerderjarig was - trad op als voogd, nam zijn neef mede naar Schotland, gaf den gouverneur zijn afscheid en zoo hij mij àl niet weg joeg op staanden voet, gaf hij mij toch te kennen, dat ik een dag of drie tijd had om een goed heenkomen te zoeken. Henry Millins drukte mij bij 't heen gaan zijne beters in de hand - zijne spaarpenningen, want hij was altijd zuiniger geweest met zijn zakgeld dan ik, die, onbezorgd voor den dag van morgen, het mijne gebruikte, zooals mij dat lustte. Met die twintig guinies trok ik naar Londen, zocht mijne landgenooten op - niet de zoogenaamde haute émigration: omdat ik vreesde daar mijn broêr te ontmoeten, maar de mindere, zij die onder elkaêr vrij en vrolijk leefden en 't een of ander bedrijf moesten uitoefenen om er door te komen. Toch waren het 
meest allen lieden van geboorte - alleen, zooals ik, zonder eenige hulpmiddelen, en de onderstand, die aan de behoeftige émigrés uitgereikt werd, bepaalde zich van een tot drie francs daags per hoofd! Nòg moest men in de gunst van Monseigneur d'Arras staan, die met de uitreiking was belast om er deel aan te hebben. Ik durfde mij niet eens tot hem wenden, maar geen nood! ik wist mij bemind te maken en ik kreeg van alle kanten hulp (onder de Engelschen zoowel als onder de uitgewekenen), men bezorgde mij scherm- en danslessen, de Engelsche jongelui wilden van mij Fransch leeren, en de émigrés hadden mij noodig voor het Engelsch, waarmee ik ten huize van Millins

{==208==} {>>pagina-aanduiding<<}
had leeren omgaan. Daarbij, ik moet het ter eere der Engelschen zeggen, al waren zij destijds openlijk in oorlog met Frankrijk, voor de uitgeweken Franschen waren zij mededoogend en hulpvaardig. Zoo kwam ik door de wereld, die ik van alle zijden en onder allerlei omstandigheden leerde kennen, want mijne kostwinning zelve bragt mij in aanraking met rijke jonge lieden, die mij aan hunne vermaken, aan hunne weelderige leefwijze lieten deelnemen. Ik had waarlijk een vrolijk, en ik zou haast gezegd hebben een onbezorgd leven, tot aan den terugkeer der Bourbons.... tot aan mijne overkomst naar Frankrijk. (Hij zucht).




raymond. 
Waarom Engeland te verlaten waar het u goed ging, bij zoo onzekere vooruitzichten in Frankrijk?




de valbrun. 
Wat zal ik u zeggen! De trek naar het vaderland ten deele, maar allermeest omdat men doet wat iedereen doet, en vooral omdat ik als de anderen die terugkeerden de beste vooruitzig - ten meende te hebben. Ieder émigré geloofde vast en zeker, dat hij maar naar Parijs, naar den Koning, naar het hof had te gaan, om met opene armen en met handen vol goud ontvangen te worden. De jonge edelman, die als vaandrig de prinsen naar Coblenz had gevolgd, meende zijn twintigjarige ballingschap door den Koning vergoed te zullen zien, minstens met den rang van kolonel. Wie maar een huis of een hoeve had verlaten, verbeeldde zich dat er hem een kasteel of de waarde van een landgoed voor in plaats zou worden geschonken. Ik die niets had verlaten dan eene inrigting waarvan ik een afkeer had, rekende toch op eene kapiteinsplaats bij de koninklijke garde zoo omtrent. Ik was immers een de Valbrun, ik was immers een van de émigrés, die niet waren terug gekeerd onder het keizerrijk, ik was bijgevolg een van de zeer getrouwen, en geloofde werkelijk aanspraak te hebben op vergelding even als mijn broeder, die in zekeren zin zijne fortuin heeft gemaakt in Engeland, maar die zich toch overtuigd houdt, dat men hem schadeloosstelling schuldig is.




raymond. 
Ik geloof dat de Graaf de Valbrun niet de eenige is die

{==209==} {>>pagina-aanduiding<<}
nù van zulken waan zal genezen zijn, de émigrés, die hier bij mijn vader op Mercoeur komen, klagen steen en been over de teleurstellingen, die hen reeds troffen, en over de ondankbaarheid van den Koning. Ik beklaag inderdaad dien schranderen Vorst, die maar àl te helder ziet in den toestand en die dagelijks bestormd wordt door pretensies, waaraan hij niet kan en ook niet mag voldoen.




de valbrun. 
Ik ben het met u eens, want ik zie het met eigen oogen wat er al niet onder loopt, en ik geloof zelfs, dat ik, ondanks alles, toch in Engeland zou gebleven zijn, zoo ik tot mijn ongeluk, kort voor den val van 't Keizerrijk, niet mijn broeder had ontmoet. Bij de herkenning was hij hartelijk, al was hij verbaasd, en toen ik hem mijn levensloop mededeelde, prees hij mijne energie, dat ik er mij zoo had weten door te redden. Daar ik hem toen niet noodig had, bood hij mij zijne diensten aan; in elk geval moest ik kennis maken met zijne vrouw, met haar country-house en ik ging voor eenige dagen bij hen logeren. Mylady was toen zeer genadig, ja, toeschietelijk. Wij bleven elkander van tijd tot tijd zien - ik was mee in hun kring geraakt, en toen Armand zich zelf, zijne vrouw, en ook mij gouden bergen beloofde van den terugkeer naar Frankrijk, kwam het volstrekt niet in mij op dat ik beter zou gedaan hebben te blijven waar ik was, dan in 't gevolg van den Graaf de Valbrun des Roches naar Parijs te gaan. Ik was er niet - of ik werd aan mij zelven overgelaten; van den verwachten kapiteins-rang kon geen kwestie zijn, mijn broêr zou ook wel bedankt hebben voor mijne uitrusting te zorgen; gij begrijpt nù, dat ik meer dan ooit behoefte heb aan hulp, en waarom ik mij zoo gemakkelijk vinden liet om het voorstel van den Markies aan te nemen, ‘de jammerlijke rol te spelen,’ zoo als gij u uitdrukt met al de minachting van iemand, die nog niet bij ondervinding weet in welke bogten een arm edelman zich wringen moet, om in schijn nog zijn fatsoen te bewaren en - niet van honger om te komen.




raymond 
(hem de hand biedende.) 
Gij hebt gelijk, ik was hard en onbillijk, vergeef mij!



{==210==} {>>pagina-aanduiding<<}



de valbrun. 
Wel van ganscher harte, en zult gij nù mijn gezelschap dulden?




raymond. 
Doe wat de Markies u heeft opgedragen, zoek een appartement voor ons beiden en bemoei u verder niet met mij; het zou misschien in mij kunnen opkomen om u daar veel alleen te laten. (Men ziet Germain, die de deur van de kamer open doet om iemand binnen te laten; hij dient aan met luider stem: mijnheer Lucien Brécourt, zet met zeker vertoon van dienstijver een stoel klaar voor den bezoeker, legt hout op het vuur en blijft talmend ronddraaijen in de kamer, om niet heen te gaan dan nadat zijn meester hem met wat ongeduld een wenk heeft gegeven; hij laat de deur op een kier staan, zonder dat de Heeren het bemerken.)




de valbrun 
(bij zich zelven.) 
Brécourt, Brécourt, kan dat die dagbladschrijver zijn? (luid tegen Raymond) Gij denkt u dus in de politiek te werpen, of in de letterkunde, dat gij journalisten ontvangt?




raymond 
(die niet naar hem geluisterd heeft, is Brécourt te gemoet gegaan, breidt de armen naar hem uit, terwijl hij spreekt.) 
Hartelijk welkom, Lucien! ik wist wel dat gij woord zoudt houden, al is het wat veel gevergd van een Parijzenaar die het zoo druk heeft om een bezoek te komen brengen op Mercoeur!




lucien 
(Lucien Brécourt, een jongman met een goed voorkomen, naar den heerschenden smaak gekleed, maar toch met zekere achteloosheid, als iemand die niet te veel aan het uiterlijke hecht. Hij heeft scherpe, geestige trekken, zwarte, schitterende oogen, eene bleeke gelaatstint, en is klein van gestalte. Zijne houding en manieren zijn los en gemakkelijk; zijn toon is die van iemand die zich voelt en weet te doen gelden.) 
Zeg dat niet, ik kom geen onbeduidend beleefdheidsbezoek brengen. Ik kom eene oude vriendschap weêr opfrisschen, dat wel de moeite waard is, vooral waar men een schoolmakker, dien men als aankomend schrijnwerker verliet, terug mag zien in 't volle bezit van rang en fortuin. Iedereen zou daar heel wat

{==211==} {>>pagina-aanduiding<<}
moeite om doen, en ik vooral die altijd schik in u had en, laat ik het maar zeggen, iets in u zag dat u onderscheidde van de anderen, ik ben nieuwsgierig u eens te zien en grand seigneur.




raymond. 
Dat zal u niet meevallen, de omgeving is wel eene heel andere dan ten huize van mijn pleegvader, maar....




lucien 
(die intusschen heeft rondgekeken.) 
Drommels, wat hebt gij hier een prettige studeerkamer, kostbare boekenkasten, en de inhoud zeker aan dat uiterlijk beantwoordend....




raymond. 
Dat is maar toeval! De Notaris die het Kasteel voor mijn vader terugkocht, nadat het zoogenaamd nationaal goed was geworden en reeds in handen was geraakt van anderen, had in last het met meubelen en al over te nerven, had de goede ingeving ook de bibliotheek daaronder te begrijpen. De laatste bezitter blijkt een man van smaak te zijn geweest, die er op gesteld was zijne boekerij zoo mogelijk compleet te maken. Een kansje voor mij, die er alles vind wat ik maar wenschen kan, ik die altijd zwak had op boeken, zonder dien trek anders dan bij mondjesmaat te kunnen voldoen. Dat is werkelijk de lichtzijde van mijn standverwisseling.




lucien. 
Het zal wel niet de eenige zijn naar ik hoop. Zeg op, wat acht gij de schaduwzijde?




raymond 
(met een zucht.) 
Ik heb soms onder die hooge plafonds, in de ruime vertrekken, een gevoel van gedruktheid, van beklemdheid, of ik er mij nooit regt thuis zou voelen, en toch, zonderling, ik ben hier geboren! De waarheid is, dat ik, plotseling overgeplaatst uit eene omgeving waarmede ik als zamen gegroeid was, mij nog niet kan vereenzelvigen met die verandering. Om mij heen is alles anders geworden, maar ik ben dezelfde gebleven, al te veel dezelfde, naar 't geen mijn vader van mij wacht en wenscht.




de valbrun 
(tegen Lucien.) 
Geloof hem niet, Mijnheer, als hij maar wil kan hij op en

{==212==} {>>pagina-aanduiding<<}
top een Graaf de Mercoeur zijn. Op mijn woord van eer, het blauwe bloed zit er in en toont zich als het er op aankomt.




lucien 
(glimlagchend.) 
Mag ik vragen wie Mijnheer zelf is? Ook blauw bloed naar ik gis?




de valbrun (tot Raymond.) 
Stel ons dan toch aan elkander voor....




raymond 
(wat verlegen.) 
Gij hebt gelijk, ik vergat... Lucien Brécourt, mag ik u den Chevalier de Valbrun voorstellen, den gast van mijn vader.... Chevalier! mijn vriend Lucien.


(De Valbrun en Lucien buigen tegen elkaar.)


de valbrun 
(lagchende.) 
Gelukkig dat de Markies er niet bij is, want hij zou zich ergeren aan een gebrek in den vorm dezer voorstelling; vindt gij dat ook niet, Mijnheer de Brécourt?




lucien. 
Het is mogelijk, Mijnheer, ik voor mij heb daar zoo niet op gelet, maar ik verzoek u mij Brécourt te noemen zonder de, ik ben geen edelman en ik heb er volstrekt geen zwak op daarvoor door te gaan.




de valbrun 
(lagchend.) 
Dat begrijp ik, Mijnheer, als men in den Miroir schrijft en de zaak der Republikeinen bepleit.




lucien 
(droogjes maar zonder toorn.) 
Vooreerst, Mijnheer, is het mij niet bekend, dat de Miroir bij voorkeur ten gunste der Republikeinen zou spreken, en vervolgens moet ik u doen opmerken, dat ik niet in den Miroir schrijf, om de goede reden, dat ik Redacteur ben van le Masque de fer.




de valbrun. 
Pardon! ik weet deze dingen zoo rept niet, ik bemoei mij niet met de dagblad-politiek. Ik heb 't alleen van hooren zeggen.




lucien 
(spotachtig.) 
Dan is 't u wel te vergeven, dat gij u zoo'n beetje vergist. A propos, Raymond, gij hebt mij pleizier gedaan met op ons blad in te teekenen.



{==213==} {>>pagina-aanduiding<<}



raymond. 
Dat's dan toch wel het minste, dat men voor een oud schoolmakker kan doen; maar ga toch zitten, Heergin; om te praten moet men op zijn gemak zijn. (Hij wijst de Valbrun een fauteuil aan en gaat met Lucien op de sopha zitten.) Mij dunkt, Lucien, dat gij een beteren naam hadt moeten geven aan uw blad. Een masker! voor u, die zoo rond en zoo open zijt....




lucien. 
Ik ben het niet, die den titel heb uitgedacht. Ik ben er aan gekomen toen het blad reeds bestond, en niet de eenige, niet de hoofdredacteur, ik teeken meestal de artikels, die ik schrijf, met mijn naam. Toch zijn er onder ons, die anoniem schrijven, of onder een pseudoniem, waarvan het masker inderdaad ondoordringbaar is, en dat is dan ook wel noodig, want zij kastijden soms met ijzeren roede en zij bepleiten de zaak der verdrukten tegen het onregt, zij wijzen op misbruiken, die de krachten van nieuwe instellingen dreigen te ondermijnen, zij leggen de hand op wondeplekken, waarvan anderen voorzigtelijk het hoofd afwenden. Zij houden eene soort van veemgerigt, waarbij de zwakken tegen de sterken gehandhaafd worden, precies het omgekeerde van 't geen er gewoonlijk in de wereld voorvalt; bij gevolg hebben ze wel noodig zich een weinigje te maskeeren, al zijn ze juist geen flauwerts, want dit alles kan er bij het nieuwe régime, hoewel het de vrijheid heeft geproclameerd, nog maar lang niet door.




de valbrun. 
Als gij voor de lijdenden en verdrukten spreekt, moest gij eens een goed woordje doen voor de arme émigrés, want ik verzeker u, Mijnheer, dat die het noodig hebben.




lucien. 
Dat zou overbodig zijn; de émigrés spreken genoeg voor zich zelven en vinden ongelukkig meer gehoor dan voor 't algemeens welzijn dienstig is....




de valbrun. 
Ja! zij die in den hofkring zijn opgenomen, die door den Graaf de Blacas begunstigd worden, dat is wat anders; maar er zijn anderen die op goed vertrouwen zijn weêrgekeerd, het hard hebben te verantwoorden en waarvoor niemand in de bres springt.



{==214==} {>>pagina-aanduiding<<}



lucien. 
Wie weet wat men voor hen doen zou als ze zich kenbaar wisten te maken; wie tegen den eersten minister optrekken worden door ons al ligt als bondgenooten beschouwd; maar van dezen gesproken, Raymond! hij is weêr op het punt van eene groote dwaasheid te begaan, althans men verdenkt hem dat hij toelaten zal, dat die begaan zal worden.




raymond 
(hem toewenkend met een oog op de Valbrun). 
Vertel mij dat alles maar eens later; wij hebben, dunkt mij, nog zoo veel anders te bepraten, en de politiek.... is een prisma dat zoo veel verschillende kleuren te zien geeft....




de valbrun 
(opstaande). 
Ik begrijp u, Raymond, gij wilt een vertrouwelijk onderhoud hebben niet uw vriend en als ik daarbij fâcheux troisième zou zijn....




raymond. 
Volstrekt niet, Chevalier, nu gij er eens zijt, moet gij blijven. Mijn vader zou denken dat ik mij in eene zamenspanning tegen den Koning ging steken, als hij vernam dat ik behoefte had neet mijnheer Brécourt onder vier oogen te blijven. (Tot Lucien) De Valbrun is een broêr van dien Graaf de Valbrun des Roches, die zich zoo in 't oog vallend voorop zet bij de ultra-royalisten.




de valbrun. 
Ja! maar gij weet wel, Raymond, dat ik het met mijn broêr lang niet eens ben, (tot Brécourt) hoewel naar mijne familie-tradities royalist en vrijwillig émigré, ben ik tegenwoordig liberaal genoeg; vraag het maar aan Raymond.




lucien 
(glimlagchend). 
Maar mij dunkt, Mijnheer, uw eigen getuigenis kan volstaan. Zoo zult gij dan geene ergernis nemen als ik mijn vriend vertel van een artikel, dat ik in ons blad denk te plaatsen, waarin ik een loopje neem met zekeren Vicomte, die aanspraak maakt op een fauteuil in de Academie des incriptions et belles lettres, op geen anderen grond, dan dien van zijne goede beginselen, van zijne vurige koningsgezindheid, en omdat hij tot het huis van Madame behoort! Het is waar, hij kent geen woord Grieksch en zou niet weinig in 't nauw zitten als

{==215==} {>>pagina-aanduiding<<}
men hem een latijnsch opschrift ter vertaling voorlegde; het is zelfs niet zeker dat hij zijn eigen taal goed lezen en schrijven kan, maar... dat doet er niet toe, naar hij meent; zijn vader is voor de zaak der Bourbons gevallen in de Vendée, toen hij zelf nog een kleine jongen was; ook heeft hij bij zijn terugkeer in Frankrijk den rang van kolonel verkregen, schoon hij geen andere militaire verdiensten heeft dan - dat hij knapjes te paard zit, als hij hare Koninklijke Hoogheid op hare rijtoertjes vergezelt. Naar zijn gevoelen zijn dit geldige aanspraken. Het koningschap is hem eene indemniteit schuldig voor het verlies van zijn vader; hij vraagt geen klinkende munt, daar hij rijk is geworden door de erflating eener oudtante; hij vraagt geen grondbezit, geen kasteel terug, daar het hôtel van zijn vader te Parijs ongeschonden is gebleven; maar hij wil tot de onsterfelijken, tot de geleerden behooren, en hij vindt dat dit hem toekomt als edelman, als welgezinde; zijne geboorte, beweert hij, maakt hem tot alles geschikt, en zijne voornoemde verdiensten geven hem op alles regt.




raymond 
(levendig). 
Neen, Lucien, dat's een carricatuur, dat kan geen portret zijn.




lucien. 
Ik hoog de kleuren wat op, dat is waar, maar de pretensies en de persoon zijn naar waarheid geteekend, en wat het ergste is, men denkt dat hij zijn zin zal krijgen. De Sacy, Quatremère de Quincy, en nog een derde, dien ik niet noemen wil, beschermen hem; Mijnheer de Blacas, die de Hertogin van Angoûlème graag pleizier wil doen, fluistert die Heeren in, dat men om zekere consideraties den Burggraaf in dat onschadelijke verlangen moet voldoen, en zoo heeft hij alle kans om te slagen.....




raymond 
(met ergernis). 
En dat onder een Koning, die de letteren waardeert en beoefent - een man van smaak en van kennis - een geleerde op den troon!




lucien. 
Welnu, juist daarom! de Koning ziet met voorname minachting neêr op alle licht en alle kennis, die niet van den troon uitgaat. Zijne fijne menschenkennis is in menschenverach-
{==216==} {>>pagina-aanduiding<<}
ting overgeslagen. Hij zal zich vrolijk maken over dat troepje geleerden, dat zich uit slaafsch dienstbetoon dus verlaagt. Hij zal er menige bijtende aardigheid over zeggen in zijn vertrouwden kring.....




raymond. 
Ja! maar de zaak is, dunkt mij, toch te ernstig om er mee te spotten. Die groote schare van geleerden, die aanspraak hebben op zulke onderscheiding, dus in 't aangezigt geslagen - en in een kring waar zooveel geest en kennis schitteren - zoo'n mispunt geplaatst!




de valbrun. 
Maar, mij dunkt, tusschen al die geleerden zal een enkele weet-niet toch zooveel kwaad niet doen - en Mijnheer de Blacas zal vinden, dat hij er dus met den Vicomte nogal goedkoop afkomt.




raymond. 
Goedkoop dat kan zijn, maar niet eervol, en als die benoeming haar beslag krijgt, wordt er werkelijk schade geleden en een vlek geworpen op eene eerwaardige instelling. Zou Mijnheer Guizot als secretaris van den Minister van Binnenlandsche Zaken daar niets tegen kunnen doen?




lucien. 
Ja! reken maar op Guizot om de geleerden te beschermen. Hij zelf is er een - eene superioriteit zelfs - maar hij heeft volstrekt geen zwak op andere superioriteiten in zijne buurt, en hij zal in zijn vuistje lagchen, als zekere heeren zulk eene domheid plegen. Hij zal zich wel wachten Mijnheer de Blacas of den abt de Montesquiou te waarschuwen als deze mispassen willen begaan - hij ziet vèr vooruit en hij hoopt er zijne rekening bij te vinden. Maar - ik mag geen kwaad van hem zeggen; hij heeft ons een belangrijke dienst gedaan.




raymond. 
Heeft hij zijn steun toegezegd aan uw blad?




lucien 
(lagchend). 
Dat kunt gij denken! aan ons, die oppositie voeren, hoewel wij inderdaad niets willen dan 't geen ieder regtgeaard Franschman wenschen moet, wat de Koning zelf beloofd heeft: het ten uitvoer leggen van het Charter, terwijl het meer en meer blijkt, dat er eene

{==217==} {>>pagina-aanduiding<<}
eigendunkelijke uitlegging aan gegeven wordt, die er de ware beteekenis aan ontneemt, en waardoor de voorgespiegelde vrijheden tot nul worden gereduceerd. En mijnheer Guizot zou de onhandigheid begaan zijne bescherming te verleenen aan lieden die deze knoeierijen weten te doorzien en die, wat erger is (want hij zelf ziet ze ook wel), de stoutmoedigheid hebben er anderen op te wijzen; herstel van misbruiken te vorderen, en vervulling van 't gegeven woord! Neen! neen! 't is voor Guizot, die het zoo goed met den Abt de Montesquiou vinden kan, nog de tijd niet om zich vrijzinnig te toonen, ondersteld altijd ('t geen er bij vlij nog niet in wil) dat er een adertje van vrijzinnigheid bij hem aanwezig is. Neen! hij deed ons dienst zonder dat het in zijne bedoeling lag, hij heeft iemand voor 't hoofd gestooten, die zich onverwijld naar onze zijde heeft gewend, ten deele uit spijt en uit zucht om wraak te oefenen, ten deele uit edeler gemoedsbeweging, hij wil zich mee verzetten tegen de verdrukking. 't Is voor ons eene aanwinst die niet op zich zelve staat, maar waarmee meer dan eene volgende zamenhangt.




raymond. 
Gij maakt mij nieuwsgierig....




lucien. 
De Kluizenaar van de Chaussée d'Antin is tot ons gekomen en heeft zijne medewerking beloofd aan le Masque de fer. Ik onderstel dat wij de eenigen niet zullen zijn die in dit voorregt zullen deelen en dat le Nain Jaune en de Miroir, die wij als bondgenooten erkennen in den strijd, al voeren wij niet hetzelfde vaandel, hunne kolommen zullen verrijkt zien door zijne pen; maar dat doet er niet toe, hij staat van nu aan in de gelederen der liberalen, dat is het voornaamste.




de valbrun. 
Maar dat is ongehoord! ongeloofelijk, een man als mijnheer de Jouy, waarvan het bekend is, dat hij onder de eersten is geweest die met blijdschap de Bourbons hebben verwelkomd, en die door hen met opene armen werd ontvangen naar men zegt... hij zou zoò illoyaal kunnen zijn om tot de oppositie toe te treden?



{==218==} {>>pagina-aanduiding<<}



raymond 
(spotachtig.) 
Wees voorzigtig, Chevalier, gij hebt zoo even beweerd dat gij zelf liberaal waart....




de valbrun. 
Nu ja! dat ben ik ook, ik zou zelfs met pleizier zekere lieden, die nu in blakende gunst staan, zien tuimelen, maar dat's nog geen reden om aan te nemen dat iemand als Mijnheer de Jouy zich zal compromitteren door te schrijven in dagbladen, die....




lucien 
(in de rede vallend.) 
Waarvan ik de eer heb er een te vertegenwoordigen, Mijnheer! en die strijd voeren tegen den Minister, bederver van het hersteld koningschap.... als ik het u herinneren mag.




de valbrun. 
Hebt gijlieden het tegen den Graaf de Blacas, dat's wat anders, dan begrijp ik dat mijnheer de Jouy.....




raymond. 
Neen! ik begrijp het nog niet. Ik zou willen weten hoe deze er toe gekomen is over te loopen naar de tegenstanders van het vorstenhuis, want daarvoor wordt gijlieden gehouden, Lucien, waar of niet, waaraan hij zulke gloeiende verzen heeft gewijd.




lucien. 
Maar dat heb ik u immers al gezegd. Guizot, die in dezen het heft in handen houdt, is oorzaak van alles. Hij is jaloersch van groote reputaties; de Jouy, zoo gevierd, heeft zijne ijdelheid, zijne prikkelbaarheid; hij werd te kort gedaan in regtmatige aanspraken, voorbij gezien waar hij moest gekend, teruggestooten waar hij moest ingehaald worden, zelfs in kleinigheden werd hij achteloos bejegend, en dat voor hem die alom erkend en geliefkoosd plagt te worden! Duizend speldenprikken tergen meer dan éen dolksteek, zoo is het tusschen hen gekomen tot hooge woorden, tot beleedigingen. Bonaparte had voor den beroemden man een goudstroom laten vloeijen, onder het hersteld Koningschap kon dat slechts een zwak straaltje zijn, door Guizot tijdens de brouille nog verdund, ten laatste geheel verdroogd, en zoo moest er naar nieuwe bronnen worden omgezien. Een dichter kan niet zonder lafe-
{==219==} {>>pagina-aanduiding<<}
uis, zoo min als ieder gewoon mensch. Er was kwaad bloed genoeg gezet tegen de regering om haar over tekortkomingen en verkeerde maatregelen te gispen; mijnheer de Jouy had een orgaan noodig om van zijne gramschap te getuigen; voor zijne miskende regten te pleiten, al was het zijdelings; zoo kwam hij tot ons die hem met gejuich inhaalden, want allen die hij de zijnen kan noemen, en dat's een phalanx van jeugdige schrijvers en veel belovende dichters, zullen niet in gebreke blijven zijn voorbeeld te volgen, en zoo men zeggen mag dat het vlugschrift van mijnheer de Chateaubriand: Bonaparte en de Bourbons, der restauratie meer kracht bijgezet heeft dan een heel leger, zoo mogen wij roemen dat het voorregt den kluizenaar van de Chaussée d'Antin in ons midden te hebben, ons hulptroepen aanvoert, waarmee wij hopen den draak der reactie niet vruchteloos te bestrijden.




de valbrun 
(naïf). 
De reactie, verstaat gij daaronder mijnheer de Blacas?




lucien 
(even glimlagchend). 
En zijns gelijken.




de valbrun. 
Nu! dan ben ik van de uwen.




raymond. 
Bega die onvoorzichtigheid niet, gij kunt dat immers niet volhouden, en daarenboven....




lucien. 
Wat denkt gij voor ons te doen?




de valbrun. 
Schrijven kan ik niet, dat is waar, maar ik kan praten; ik heb zelfs wel eens gemerkt dat ik goed praat, en ik kom veel in de wereld....




lucien. 
Gij hebt gelijk, de salonpraatjes zijn ook eene magt - top - ik reken u bij de onzen.




raymond. 
Als men veel praat, kan men zich ligt verspreken, Chevalier, en gij zult verpligt zijn tweeërlei gelaat te toonen.




de valbrun. 
Welnu! wat beteekent dat, wij hebben immers le masque de fer.



{==220==} {>>pagina-aanduiding<<}



raymond. 
Met eene aardigheid redt men zich niet uit een valsche positie; dan, gij moet het zelf weten....




lucien. 
En gij, Raymond, wat zult gij voor ons zijn?




raymond 
(met een zucht). 
Och ik! wat vermag ik! ik brand van verlangen om iets te zijn voor mijn land, iets te doen voor de goede zaak waar - voor gij strijdt, en die mij dierbaar is als u. Maar, helaas! ik kan, ik mag niet wat ik zou willen; ik ben veroordeeld tot eene lijdelijkheid die mij van schaamte doet blozen, van smart doet wegkwijnen. Ik ben veroordeeld tot eene werkeloosheid, die mij bedroeft en vernedert, en toch, zoo ik handelend optrad, zou het niet kunnen zijn dan in eene richting waarbij mijn vader mij dwars in den weg zou treden, om mij een onnatuurlijk zoon, een onwaardige Mercoeur te noemen. Ik onthoud mij dus, maar toch.... kan ik niet alles van mij afwerpen wat mij door 't hoofd, door 't hart woelt...
Lucien! gij weet het, ik werd onder de makkers wel eens uitgelagchen om mijne fantasiën, om mijne droomen, mijn dweeperij zooals gijlieden die onbestemde verlangens noemdet, die mij soms overvielen; degelijke drukke werkzaamheid strekte vlij destijds tot heilzame afleiding, maar sinds ik gedwongen, werd van den arbeid af te zien, komt dat alles mij weer plagen. Duizenderlei gedachten, allerlei wenschen en plannen dringen zich aan mij op, wier verwezenlijking ik zelfs niet mag denken; ik zou ze aan anderen willen mededeelen om er op die wijze werkelijkheid van te maken; maar helaas! voor hetgeen ik wil uitdrukken vind ik geen vorm; wat mij zelf krachtig en helder voor oogen ligt weet ik niet duidelijk te maken voor anderen, en zoo zal ik wel nooit de voldoening smaken, mijne meeningen, mijne beschouwingen door anderen gedeeld te zien... Jammerlijke onmagt! ter eener zijde wordt ik afgehouden van handelen, ter andere belemmerd in het uiten der gedachte.




lucien. 
Welnu! daar is raad op dit laatste.... schrijf uwe denkbeelden, uwe beschouwingen, uwe wenschen, uwe fantasiën,

{==221==} {>>pagina-aanduiding<<}
of hoe gij ze noemen wilt, maar op, zoo als ze u invallen, zonder orde of zamenhang; zoek gij er geen vorm voor, maar laat dat aan mij over; ik zal er gestalte aan geven, ik zal ze kleuren en inkleeden of inleiden naar dat ze het noodig hebben; op die wijze stellen wij ze dan voor aan 't publiek. Vinden ze ingang, dan ziet gij mogelijk nog eens verwezenlijkt wat gij wenscht....




raymond. 
Ik zou niets liever willen dan.... ik weet maar al te goed hoe mijn vader dit opnemen zou, en ik voel mij geene vrijheid....




lucien. 
Maar dat's nu eene nauwgezetheid die tot kleingeestigheid voert. Als gij vreest uw vader te mishagen, neemt gij een pseudoniem, wij drukken er ons ijzeren masker op en...




raymond. 
Neen! dat's oneerlijk, ik zou naast mijn vader gaan als royalist en in 't heimelijk zou ik aan de zijde der oppositie staan! ik houd niet van dubbelheid, ik onthoud mij liever, sinds ik niet als een vrij man openlijk mijn weg kan kiezen.




lucien. 
Maar arme jongen, maak je dan vrij, denk aan de fabel van La Fontaine, en ga liever met de wolven op jagt, dan u als een schoothondje te laten troetelen met een halsbandje om aan een zijden koord vastgelegd! - Komaan, doe eens een stapje voorwaarts op eigen gelegenheid. Gij houdt van kunst, van poësie, niet waar?




raymond 
(met een zucht). 
Het zou de lust van mijn leven zijn, mij daaraan te wijden, maar zooals ik u bekende, ik mis het talent, ik kan geen schrijver of dichter zijn.




lucien. 
Dan zijt gij juist in de beste conditie om de voortbrengselen van anderen te genieten. Vrij van alle afgunst en stille benijding, wat zoo menig schrijver en poëet voor zich zelven verblindt en onregtvaardig maakt jegens anderen, zult gij elke schoonheid kunnen waarderen, waar of bij wiep gij die vindt, en de persoonlijke kennismaking met hen, die zich reeds een

{==222==} {>>pagina-aanduiding<<}
naam in de letteren hebben gemaakt, zal u een dubbel genot zijn, sinds niets u in den weg staat om u met hen te verbroederen, en hun te geven wat hun toekomt.




raymond. 
Dat zeg ik mij zelven ook, en ik zou zoo heel gaarne in de gelegenheid. zijn, zulke kennissen te maken....




lucien. 
Nu dat treft goed, ik kom juist tot u met eene uitnoodiging welke dat verlangen zal vervullen; morgen avond hebben wij eene bijeenkomst van letterkundigen en journalisten, in het Café Hardi, Boulevard des Italiens. Mijnheer de Jouy heeft beloofd daar te komen met eenige zijner volgelingen, Casimir de la Vigne onder anderen. Ik beloof u niet dat gij er Chateaubriand zult ontmoeten, noch dat mijnheer de graaf Fontanes er zich zal laten vinden; wij hebben d'Arnault, zwak treurspeldichter dat is waar, maar een karakter, krasser dan een van zijn helden, en wij hopen op Desaugiers, op Béranger.




de valbrun. 
Mijnheer Raymond houdt niet van Béranger naar ik meen.




raymond 
(glimlachend). 
Ik heb u bekend dat ik geen bijzondere voorliefde heb voor zijne Chansons; daarmee is nog niet gezegd dat de persoon van den dichter mij geene belangstelling zou inboezemen.




lucien. 
Ik zal er u straks een van hem voorlezen, dat gij stellig zult toejuichen; maar eerst moet gij mij antwoord geven op mijne vraag of gij van de onzen wilt zijn?




raymond 
(levendig). 
Of ik wil!! (neêrslachtig) als het mij mogelijk is, zal ik komen.




lucien. 
Wat beteekent die aarzeling. Als gij er lust in hebt moet gij het mogelijk maken. Hebt gij elders eene uitnoodiging voor morgen avond, dan is er toch nog wel tijd om daar af komen.




raymond 
(hoofdschuddend.) 
Dat zou het bezwaar niet zijn, maar ik vrees dat mijn vader....




de valbrun. 
Parbleu! gij zijt een al te voorbeeldig zoon. De Markies

{==223==} {>>pagina-aanduiding<<}
klaagt er zelf over, dat gij als een kluizenaar leeft. Hij vergt u immers niet, dat gij rekenschap geven zult van iederen uitgang. Ik neem op mij de zaak zóo voor te stellen, dat de Markies er niets in vinden zal - ik mag immers meêkomen, mijnheer Brécourt?




brécourt. 
Och ja, Chevalier, als gij niet vreest u te compromitteren, want ik zeg u vooruit, dat wij in de republiek der letteren geen anderen adel kennen, dan dien van geest en talent. Men kent er aan ridders noch graven eenig privilegie toe, aan Mijnheer de Chateaubriand zou onder ons alleen de eerezetel worden geboden om zijn genie!




de valbrun. 
Ik, die maar een simpel edelman ben, en geen genie, zal mij voorzichtig op den achtergrond houden, dat verzeker ik u; en als Raymond er niets in ziet....




raymond. 
Lucien weet het wel van mij, dat ik heel weinig hecht aan dat voorrecht der geboorte. Ik ben opgevoed als een burgerjongen door een republikein, en het zou mij geene teleurstelling zijn geweest, zoo mijn Vader een werkman ware gebleken in plaats van een Markies; zeer zeker zouden wij elkaêr dan beter verstaan hebben.




lucien. 
En Mijnheer de Valbrun wil zich nu eens doen gelden als liberaal; ik onderstel, dat er wel meer liberalen van zijne gehalte zullen insluipen, want wij houden geen vrijmetselaarsloge; een vriend mag een vriend meebrengen, en de Chevalier is dus welkom. Maar ik met de Heeren waarschuwen dat zij den nacht te Parijs dienen te blijven, want men komt eerst laat bijeen - en als eens de causeriën en de discussies aan den gang zijn is het eind niet vooruit te bepalen; daarbij, wij zullen souperen in 't café ‘Hardi’, men heeft er het zeer goed.....




de valbrun. 
Komen er ook dames?




lucien 
(lagchende). 
Neen, waarlijk niet, dat zou terstond het karakter van de

{==224==} {>>pagina-aanduiding<<}
bijeenkomst veranderen, of men moest Mevrouw de Genlis uitnoodigen in de hoedanigheid van voormalig gouverneur van den Hertog van Orleans, en anderen: Mevrouw de Staël bij voorbeeld, zou men moeijelijk in een café kunnen ontvangen.




de valbrun. 
Gij hebt gelijk, maar 't is jammer voor Raymond, die zoo graag met haar kennis zou maken.




lucien. 
Daar zal dezen winter wel gelegenheid voor zijn. Ik hoor dat zij haar salon zal openen, en voor een Graaf de Mercoeur zal daar wel plaats zijn, maar vooreerst zegt men dat zij nog maar alleen eenige intimes ontvangt: de Chateaubriand, Benjamin Constant, haar schoonzoon de Broglie, heeren die voor als nog niet van de onzen zijn. Mogelijk zullen wij mijnheer Laffitte zien, die een van onze aandeelhouders is. Hij vertegenwoordigt de aristocratie van het geld, een onmisbaar element in onze republiek. Diogenes zou in onzen tijd niet meer mogelijk zijn. Laffitte, al is hij slechts een Parijsche bankier, heeft de hoogheid en de edelmoedigheid van een Medicis. Hij doet alles in 't groot, en hij geeft ons de verwachting, dat hij veel voor kunst en letteren zal over hebben.




de valbrun. 
Dat geloof ik! Een man als Laffitte, al stond hij voormaals aan de zijde van Bonaparte, kan een nuttig bondgenoot zijn, en 't is zaak zijne vriendschap te zoeken.... (tegen Raymond) ik ga van daag nog naar Parijs om voor uw logies te zorgen, ik heb iets op het oog dat u zeker bevallen zal, wij kunnen er morgen avond de proef van nemen....




lucien. 
En nu dit afgesproken is, Raymond, moet gij kennis maken met het meesterstukje van Béranger, dat u zeker met hem verzoenen zal.




raymond. 
't Is maar eene opvatting van den Chevalier, dat ik tegen hem zou zijn, maar 't is mijn liefste genre niet.




lucien. 
Dat geef ik u gaarne toe, maar raad eens waaraan wij het lied te danken hebben dat la censure tot titel voert.



{==225==} {>>pagina-aanduiding<<}



raymond. 
Dat behoeft men niet te vragen, de ergernis over 't geen er dezer dagen in de Kamer is doorgehaald, tot leedwezen van ieder weldenkende: een beperkende wet tegen de vrijheid van drukpers, die bij het Charter was toegezegd! - eene verademing voor allen, die tijdens het Keizerrijk onder de belemmering der vrije gedachte hadden gezucht.




lucien 
(een papier te voorschijn halende.) 
Zoo is het. Gij begrijpt hoe Béranger dit afkeurt, hij, die nog met de Senateurs mogt spotten onder Napoleon, zooals Molière onder Louis XIV met de Tartuffes. Luister nu hoe hij zijne afkeuring uitdrukt.

Que, sous le jong des Libraires, 
On livre encore nos auteurs 
Aux censeurs, aux inspecteurs 
Rats de cave littéraires. 
Riez en avec moi, 
Ah! pour rite 
Et pour tout dire 
Il n'est besoin ma foi, 
D'un privilége du toi. 
 
L'Etat avant plus d'un membre, 
Que la pres se eût fait trembler, 
Qu'on ait craint son franc parler, 
Dans la Chambre et l'Antichambre. 
Riez en avec moi, etc. 
 
Que cette chambre sensée, 
Laisse avec soumission 
Sortir la procession, 
Et renfermer la pensée. 
Riez en avec moi, etc. 
 
Qu'un censeur bien tyrannique, 
De l'esprit soit le géolier, 
Et qu'avec son prisonnier, 
Jamais il ne communique. 
Riez en avec moi, etc. 

{==226==} {>>pagina-aanduiding<<}

Quand déja on n'y voit guère, 
Quand on a peine à marcher. 
En feignant de la moucher, 
Qu'on éteigne la lumière. 
Riez en avec moi, etc. 
 
Qu'un Ministre qui s'irrite, 
Quand on lui fait la leçon, 
Lise tout bas ma chanson, 
Qui lui parvient Manuscrite. 
Riez en avec moi, etc. 




(Terwijl Raymond met welgevallen luistert en de Chevalier, die tegenover hem zit, genoegelijk applaudisseert, gaat de deur die niet gesloten was wijd open; de Markies treedt binnen en staat opeens achter Raymond en Lucien eer dezen het bemerkt hebben. De Valbrun ziet hem en verbleekt van schrik, de Markies legt hem door een gebaar het stilzwijgen op.)


raymond. 
Dit is nu waarlijk l'esprit Français, de ironie door goeden luim getemperd, de pijl wel gescherpt maar al lagchende afgeschoten. Wat zou ik gelukkig zijn, Lucien! als ik kennis mogt maken met dien dichter en hem de hand mogt drukken, niet enkel om hem te danken voor zijn lied, maar bovenal om mijn eerbied te betuigen voor den zedelijken moed, waarmede hij de tirannie aandurft. Deze aanval kan geen geheim blijven voor hen die de pers vervolgen...




lucien. 
Het is waarheid wat er in gezegd wordt, het liedje is den Minister de Montesquiou reeds in handen gespeeld, en mij dunkt, ik zie Guizot al met een strak gelaat en een bedenkelijk hoofdschudden zijn meester geluk wenschen met het welslagen van zijn doeltreffenden maatregel; zonder deze ware er een chanson van Béranger minder in de wereld, en wat de publiciteit betreft, 't is waar, de pers zal het nu niet met snellen vleugelslag verspreiden in de departementen, maar in Parijs gaat het al rond van hand tot hand, in manuscript, en ik zou wel

{==227==} {>>pagina-aanduiding<<}
eens willen weten hoeveel afschriften er reeds van genomen zijn.... (al sprekende steekt hij het blaadje bij zich. De Markies valt nu in, luid en streng tot zijn zoon.) Raymond!


(Raymond, door die stem opgeschrikt, rijst op als met een schok, keert zich om en staat voor zijn vader.)


de markies 
(op den toon van scherp verwijt.) 
Moet ik mijn zoon, een Graaf de Mercoeur, herinneren, hoe zeer het ongepast is, een van 's Konings Ministers te laten bespotten in zijne tegenwoordigheid, in mijn huis!




raymond 
(wordt doodsbleek en drukt de lippen opeen, als om een scherp antwoord terug te houden dat hem op de tong ligt.) 




lucien 
(die, insgelijks door verrassing getroffen, is opgestaan, hervat zich nu en spreekt na eene beleefde buiging): 
Mijnheer de Markies neemt eene onschuldige scherts wel wat hoog op. 't Is hier een dichter die al lagchende kastijdt...




de markies 
(zonder hem te antwoorden keert zich tot Raymond en vraagt op laatdunkenden toon): 
Wie is Mijnheer?




raymond 
(neemt schielijk en met zekere gejaagdheid Lucien bij de hand.) 
Mag ik u mijn vriend Lucien Brécourt voorstellen, Mijnheer?


(lucien maakt eene ligte buiging voor den Markies, die alleen met het hoofd knikt, en den jongman, met kennelijk opzet, van uit de hoogte aanziet. Van zijne zijde blijft Lucien hem ook opnemen met onverschrokken blik.)


de markies 
(altijd het woord rigtend tot Raymond.) 
Waar hebt gij dien nieuwen kennis opgedaan?




raymond 
(voorkomend.) 
Geen nieuwe kennis, mijn vader, wij zaten al zamen op de schoolbank, wij verloren elkaêr uit het oog, daar Lucien reizen ging, en wij hebben nu pas de vriendschap weer vernieuwd door eene toevallige aanleiding, die....




de markies 
(grimmig invallend.) 
Ik verlang daarvan niets meer te weten, (daarop tot Lucien): Is Mijnheer welligt diezelfde Brécourt, aan wier zekere artikels in le Masque-de-fer worden toegeschreven?



{==228==} {>>pagina-aanduiding<<}



lucien 
(kloek en fier, den Markies met vasten blik aanziende.) 
Dezelfde, Mijnheer! en er behoeft geen twijfel te bestaan op dit punt, want ik ben gewoon hetgeen ik schrijf met mijn naam of mijne voorletters te onderteekenen.




de markies. 
Zoo zult gij weten, dat de tijd komen kan waarop gij u daarover zult te verantwoorden hebben.




lucien. 
Sinds men nu aanvangt de vrijheid van de drukpers te belemmeren, moet ieder journalist op zoo iets verdacht zijn. Wat mij betreft, ik hoop dat ze mij ter verantwoording zullen roepen, want ik weet hoe ik mij zal verdedigen, en zelfs mijne nederlaag zal nòg eene overwinning zijn, want mijne tegenstanders zullen zoo min het regt als de lagchers op hunne zijde hebben. (De Chevalier, ziende dat de Markies zich in een onderhoud wikkelt, haast zich een fauteuil voor hem aan te schuiven en houdt zich op een afstand ter zijde. Daar de Markies niet gaat zitten, blijven ook de andere Heeren staan.)




de markies. 
Dat is stout gesproken, Mijnheer.




lucien. 
Niet te stout, Mijnheer, als men weet voor het regt en de waarheid te strijden.




de markies. 
Dat beweren allen, die de Regering en de bestaande orde van zaken aanvallen, maar dat zoudt gij moeielijk kunnen bewijzen.




lucien. 
Verschoon mij zoo ik het tegenovergestelde volhoud. Doet Mijnheer de Markies ons de eer het blad te lezen waarin mijne artikels worden opgenomen?




de markies 
(koel en met laatdunkendheid.) 
Neen, waarlijk niet, Mijnheer! Ik heb voor beginsel nooit geschriften of dagbladen in te zien, die tegen de Regering zijn gerigt. Ik lees niets, dan den Moniteur. (Wat vooruittredend en op een nummer van ‘le Masque-de-fer’ wijzend, dat op tafel ligt). Ik zie wel, dat mijn Zoon er anders over denkt, (tot

{==229==} {>>pagina-aanduiding<<}
Raymond) dat gij zulk vergift voor voedsel aanziet is maar al te verklaarbaar! Gij zijt opgegroeid in een schadelijken dampkring, onder invloeden, die nòg op u terugwerken; maar weet, dat deze dingen niet passen voor den Zoon van uw Vader. (Raymond wil antwoorden, de Markies keert zich van hem af en naar Lucien toe.) Lieden, die ik vertrouw en die het weten kunnen, hebben mij verzekerd wat ik u zeg, en ik heb juist uw blad, en zekere artikels daarin door u geteekend, hooren aanvoeren, als bewijs van de noodzakelijkheid, die er bestaat, om de losbandige pers te betengelen.




lucien. 
Als Mijnheer de Markies zich de moeite gegeven had ons blad, en mijne artikels daarin, zelf te lezen, zou hij zeker van deze beschuldiging zijn terug gekomen, wij zijn niet losbandig, wij zijn integendeel hoogst ernstig, al zijn wij verpligt een luchtigen vorm aan te nemen om gelezen te worden. Er is in onze scherts, even als in die van Béranger - al hebben wij zijn gaven niet - toch meestal diezelfde toon van dieperen weemoed, want het is bedroevend, dat men telkens op nieuw den ouden strijd moet opvatten tegen willekeur en misbruik van gezag.




de markies 
(met ergernis.) 
Willekeur en misbruik van gezag, Mijnheer! hoe kan daarvan sprake zijn? Alle gezag gaat uit van den troon, en onze gezegende Monarch, die dezen nu regtmatig inneemt, is wel de laatste om het zijne te misbruiken en willekeur te oefenen. Een Vorst, die uit onverpligte vrijgevigheid zich de beperking zijner magt heeft getroost door het Charter, dat hij zelf zijn volk heeft geschonken! Is dit dan nòg niet genoeg; kan men daarop dan niet ten volle gerust zijn?




lucien. 
Helaas neen! want het Charter is geene waarheid, het wordt niet in praktijk gebragt. Het is een kostbaar effect, waarvan de coupons niet worden betaald.




de markies 
(heftig.) 
Gij durft zeggen dat de Koning niet ter goeder trouw zou geweest zijn in hetgeen hij gegeven heeft.




lucien. 
Dat zeg ik niet. Ik vermeet mij geen oordeel over de be-
{==230==} {>>pagina-aanduiding<<}
doelingen des Konings. Ik weet alleen dat ze door hen, die in den naam van Lodewijk XVIII regeren, òf misverstaan worden, òf met opzet verkeerd worden uitgelegd, want er worden op iedere wijze en onder allerlei voorwendsels inbreuken gemaakt op hetgeen ons was toegekend. Er wordt niet openlijk gezegd dat men ons de verkregen regten ontneemt. O! neen! maar ze worden ons stuk voor stuk op behendige wijze ontfutseld, en geloof niet, Mijnheer, dat het Fransche volk, door bloedige ervaring geleerd om uit eigen oogen te zien, zich dat beknibbelen van gewaardeerde vrijheden op den duur zal getroosten!




de markies 
(knorrig en met minachting.) 
Het volk! het volk! dat is de leus die alle onruststokers en woelgeesten in hun vaandel voeren. Het volk is tevreden en verlangt niets liever dan zijn Koning te eeren en te gehoorzamen. Het is die volksleiders moede, die in zijn naam om vrijheid schreeuwen, en losbandigheid bedoelen; het heeft geleerd dat zij het zijn die altijd teleurstellen, het raadt dat zij het zijn die naar den afgrond voeren. Be partijmannen, de Bonapartisten, de Revolutionairen, de Jakobijnen, verlangen heel wat anders dan vrijheden en regten voor de menigte, zij willen zelf regeren, den Koning overheerschen zoo niet onttroonen, den adel van zijne laatste voorregten berooven, der geestelijkheid alle gezag en allen invloed ontnemen, en om Frankrijk tot dezen gelukstaal op te voeren, trachten zij de Ministers, die des Konings dienaren zijn, verdacht en verachtelijk te maken, door hen als tirannen voor te stellen, of als onhandigen te bespotten; tot dit alles, Mijnheer, werkt de drukpers, werkt de zoogenaamde journalistiek van de oppositie mee, zij zijn het die het sloopingswerk van de Encyclopedisten, van de Girondijnen, van de Bergmannen, van de patriotten-kliek hebben overgenomen, trachten voort te zetten en te voleinden! Zij zijn het, die door het venijn hunner denkbeelden den geest des volks vergiftigen, onder voorwendsel van verlichting en beschaving, het altaar omverwerpen en den troon ondermijnen - en zòo, wat Gods genade verhoede, de dynastie op nieuw ten val kwam - zal het aan dezen - aan die navolgers van Marat en Robespierre, aan u mijnheer en aan de uwen te wijten zijn!



{==231==} {>>pagina-aanduiding<<}



lucien 
(die zich bedwongen heeft om den Markies te laten uitspreken - valt nu in met ernst en vastheid). 
Gij vergist u, Mijnheer - zoo dit onheil werkelijk plaats vond - 't geen ik zoo min wenschelijk acht als gij zelf - zou de schuld liggen bij het Koningschap zelf of eigenlijk bij de omgeving, bij de hofkliek, bij onkundige of onhandige staatsdienaren, die niet weten te rekenen met den geest van den tijd, met de eischen des volks - of - dit niet willen. Bovenal, verschoon mij, Mijnheer de Markies! aan dat slag van hardnekkige, onverbeterlijke Koningsgezinden, die de eischen van hun onverzadelijken hoogmoed, van hunne ingekankerde vooroordeelen, hunne verachterde denkbeelden - door hen, zelfs in de ballingschap vastgehouden - nu aan den Koning willen opdringen, er van den Koning voldoening voor vorderen, onder het voorwendsel van meer Koningsgezind te zijn dan hun vorst zelf - die in den waan verkeeren dat Frankrijk bestaat om hunnentwil - en die vergeten dat hetgeen zij het gepeupel noemen - het gepeupel - dat noch wil - noch denkkracht heeft, en dat zich als de schapen van Panurge bij hoopen laat opdrijven zonder te weten waarheen of - waarom - sinds 1789 de natie is geworden - de natie, die weet wat zij wil - en die boven al wil weten wàar men baar heen voert. Deze natie wil, zich niet meer in den blinde laten voortslepen, wil zich nog minder laten terug dringen, wil vasthouden wat zij eens heeft verkregen in bloedigen strijd, wil de zekerheid in 't eind, dat zij niet te vergeefs heeft geleden!




de markies 
(hartstogtelijk invallend). 
Die er althans anderen voor hebben laten lijden - en bloeden! of durft gij ontkennen, Mijnheer, dat de guillotine, waarmee de troep Jacobijnen, die gij de natie noemt, hunne dusgenaamde vrijheid, gelijkheid en broederschap hebben veroverd - dat deze guillotine niet is besproeid met ons bloed, het edelste, het beste! en dat wij, uitgewekenen, in elk geval de lijdende, de beroofde partij zijn gebleken, dat wij het zijn die betaald hebben voor 't geen uwe vrijheid, uwe regten van den mensch hebben gekost, en dat wij, nu, er eindelijk gelijkheid van regten wordt uitgeroepen in Frankrijk,

{==232==} {>>pagina-aanduiding<<}
ook voor den adel, niet meer doen dan het onze terug vragen na twintigjarige ballingschap, als wij een deel van onze vroegere voorregten opvorderen!




lucien 
(zich bedwingend met waardigheid). 
Mijnheer de Markies, ik zou op dit alles veel kunnen antwoorden, ik zou mogelijk een en ander in herinnering kunnen brengen van 't geen vòor '89 plaats vond, om uwe bewering, dat de adel alleen en zonder schuld de kosten heeft betaald van de omwenteling, zegevierend te weêrleggen; maar in uw eigen huis, ten aanhoore van uw zoon, mijn vriend, wien ik het aanzien kan hoe zeer het verschil van gevoelen tusschen zijn vader en zijn vriend hem bedroeft, onthoud ik mij liefst. Het doet mij leed, Mijnheer de Markies, dat ik niet beter met den vader van Raymond kan instemmen, en dat er bittere, woorden tusschen ons zijn gewisseld.




de markies 
(met hoogheid). 
Het konden geen anderen zijn, Mijnheer, er bestaat tusschen ons niet slechts verschil van gevoelen, maar een geheel tegen elkaêr overstaand begrip van beginselen en pligt, dat wij al sprekende niet kunnen oplossen; ook ben ik het geheel met u eens om de discussie hierbij te laten. Ik ben ook niet hier, om met iemand, wie het zij, over politieke opiniën te twisten, maar omdat ik aan mijn zoon iets had meê te deelen dat hem persoonlijk betreft. (Hij groet Lucien met eene hoofdbuiging als een vorst, die het teeken geeft dat de audientie is afgeloopen, en zet zich in den armstoel, als wachtte hij dat Lucien zich zou verwijderen, haalt een geëmailleerd gouden snuifdoos uit zijn vestzak en neemt een snuifje. Lucien heeft begrepen, buigt even voor den Markies en gaat naar Raymond toe, wien hij de hand reikt als tot afscheid. Raymond drukt de zijne, maar blijft die vasthouden en spreekt overluid en met vastheid).




raymond. 
Neen, Lucien! wij kunnen zoò niet scheiden, al is het dat gij niet met mijn vader overeenstemt; blijf, of ik zal het er voor houden dat gij heengaat uit misnoegen jegens mij omdat ik bij die redetwist zweeg. Ik kon niet anders, gij zelf zijt de meest bevoegde om voor uwe zaak te pleiten, en mij paste het niet me aan uwe zijde te stellen tegenover mijn vader, maar.... gij weet hoe ik denk....



{==233==} {>>pagina-aanduiding<<}



de markies 
(staat nu op en wendt zich tot Raymond. Lucien doet zwijgend een paar stappen achterwaarts, de Markies keert hem den rug toe, als ware hij niet meer aanwezig.) 
Hetgeen ik u had mede te deelen, Mijnheer! stel ik uit tot nader, ik wil u nu maar alleen waarschuwen, dat wij een uur later dejeuneren dan gewoonlijk en dat gij u met eenige zorg hebt te kleeden, want wij krijgen aanzienlijke gasten. De Hertog de Duras, de Graaf de Jaucourt met een paar vrienden, die zij hopen mede te brengen, zullen ons de eer aandoen, om bij ons te komen ontbijten.
De onzekerheid waarin zij verkeerden, of zij over hun tijd voor heden konden beschikken, is oorzaak, dat ik zoo op slag werd gewaarschuwd. Maar ik hoop toch te zorgen, dat de ontvangst geëvenredigd zal zijn aan hunnen rang en mijne vriendschap voor beiden; denk daaraan en zorg bij tijds klaar te zijn om hen te verwelkomen. (De Markies wil gaan -




Raymond, 
hem in den weg tredend, eerbiedig doch met vastheid). 
Het spreekt immers van zelf, Mijnheer, dat mijn gast ook aan uwe tafel wordt gewacht?




de markies 
(ziet hem aan met een blik van verbazing en zwijgt). 




lucien 
(snel invallend met fierheid.) 
Verschoon mij, Raymond - ik heb mijn ontbijt besteld te Meudon.




raymond. 
Neen, Lucien! dat kan niet waar zijn. Hebt gij zoo weinig gerekend op de gastvrijheid van 't kasteel de Mercoeur, die toch zoo vermaard is..... (Tot den Markies). Ik bid u, mijn vader, help mij toch om mijnheer Brécourt over te halen hier te blijven. Hij mogt eens meenen, dat ik in mijns vaders huis niet het regt zou hebben een vriend uit te noodigen.




de markies. 
Zeer zeker, dat regt is u toegekend; maar toch..... kan zich het geval voordoen dat men eene uitzondering moet maken..... (zich tot Lucien wendend). Gij zult tact genoeg hebben, Mijnheer, om te begrijpen, dat men den Hertog de Duras, een der vier grands chambellans, en den Graaf

{==234==} {>>pagina-aanduiding<<}
de Jaucourt - een vriend des Konings - niet kan zamenbrengen met een dagbladschrijver, die.....




lucien 
(met wat ironie). 
Aan de Chambellans, aan den gunsteling, zoowel als aan de ministers zekere waarheden zegt, waarnaar zij niet goedvinden te luisteren! Gij hebt gelijk, Mijnheer, daar maak ik geene aanspraak op - en het is alleen de naïviteit van Raymond, die zulk eene zamenvoeging mogelijk kon achten. Ik voor mij heb er ook volstrekt geen zwak op den Hertog de Duras en mijnheer de Jaucourt te ontmoeten. Ik ben zelfs niet gekomen met de bedoeling om de vermaarde gastvrijheid van den Markies de Mercoeur in te roepen - het was geen voorwendsel dat ik zocht, toen ik Raymond mededeelde, dat men te Meudon met andere vrienden op mij rekent!




raymond 
(levendig.) 
Als dat waar is, ga ik met u mee naar Meudon!




de markies 
(met gezag.) 
Dat zult gij niet, Mijnheer, gij zult hier blijven, en u gereed houden om met mij onze gasten te ontvangen; het zou hoogst onwelvoegelijk zijn zoo de zoon des huizen afwezend ware, terwijl zulke aanzienlijke vrienden van mij ons de eer doen hier te komen.




raymond 
(heftig.) 
Het komt mij voor, dat het nog meer onwelvoegelijk is, een vriend van mij, die zich de moeite heeft gegeven uit Parijs hier heen te komen, zoo te laten gaan.




lucien 
(half luid tot Raymond.) 
Ik had nog wel een oogenblik tijd, maar nu ik zie, dat er om mijnentwil verschil ontstaat, ga ik terstond. (Hij neemt zijn hoed en wil zich verwijderen.)




raymond 
(loopt hem na, houdt hem terug en schelt. Germain treedt, onverwijld binnen.) 
Germain, laat de koetsier voorkomen met mijne calèche.


(Germain, die het gansche tooneel achter de deur heeft afgeluisterd, buigt zwijgend, werpt een steelschen blik eerst op zijn meester, dan op den Markies, eer hij zich verwijdert.)


de markies 
(tot Raymond, half luid.) 
Ziedaar het gevolg van dergelijke betrekking; gij vergeet wat gij uw Vader schuldig zijt....



{==235==} {>>pagina-aanduiding<<}



raymond 
(overluid.) 
Dat is mijne bedoeling niet, maar gij verlangt, dat ik mij als een edelman zal gedragen in alles, gij hebt mij gezegd, dat wellevendheid een der eerste verpligtingen is van een man van geboorte; welnu! het komt mij voor, dat deze hier wordt verzuimd jegens mijn vriend, en om geen andere reden dan een verschil van denkwijze; mij dunkt dan is het aan mij, om die tekortkoming goed te maken. Ik zal Mijnheer Brécourt naar Meudon brengen.




de markies 
(driftig.) 
Gij bedoelt: revanche te geven door mij te trotseeren en mijne gasten de onbeleefdheid te doen, niet aan mijn dejeuner te komen! Alsof ik u daartoe de vrijheid zou laten! (Tegen Lucien die reeds bij de deur is, maar alleen blijft staan in zekere onrust hoe de twist tusschen vader en zoon zal afloopen.) Mijnheer Brécourt, ik verzoek u te blijven tot het rijtuig voor is. Het is zeer goed gezien van mijn zoon, dat hij u terug laat brengen, sinds hij het genoegen niet kan hebben u te vergezellen.




lucien 
(koel en wat fier.) 
Verpligt, Mijnheer! 't is maar eene wandeling en ik verkies te loopen. (Hij buigt, keert zich om en gaat de deur uit.)




raymond 
(wil hem na, in hartstogtelijke drift.) 
Dan ga ik met u meê.




de markies 
(treedt hem in den weg.) 
Maar dat is razernij! Zooals gij daar zijt, blootshoofds, nauwelijks gekleed, men zal u voor een krankzinnige houden, die zijnen bewakers is ontsnapt! (Met bedoeling Raymond streng aanziende) Men zal verpligt zijn u als een zoodanige te beschouwen en te behandelen, als gij aan zulke vlagen van ijlhoofdigheid onderhevig zijt!




raymond 
(driftig.) 
Juist! zoo hebt gij het voorwendsel om mij tot uw gevangene te maken. Ik was het reeds te lang onder schijn van vrijheid, maar dat moet nu anders worden, ik zal mij vrij maken. (Lucien komt het vertrek weêr, gaat naar Raymond, neemt zijne hand en spreekt met vastheid.)




lucien. 
Als dat u ernst is, Raymond, doe het dan niet in hartstogtelijkheid, niet om eene oorzaak zoo onbeduidend als deze.



{==236==} {>>pagina-aanduiding<<}



raymond 
(opgewonden.) 
Deze aanleiding of eene andere, er moet toch eens een eind komen aan mijne slavernij. Ik zal voortaan mijn eigen weg gaan, en om het u te bewijzen geef ik u mijn woord, mijn woord als edelman, dat ik morgenavond op die bijeenkomst zal zijn, waarvoor gij mij hebt uitgenoodigd, mijne hand daarop, en nu ga sinds gij het wilt, ik volg u zoo aanstonds (den Markies aanziende) gekleed!




de markies 
(die met weerhouden drift en als stom van verbazing heeft toegeluisterd, treedt op Lucien toe en spreekt honend): 
Gij ziet, Mijnheer, het gevolg van de opgeschroefde taal die hier moet gevoerd zijn, en die alleen dient om op te winden en op te hitsen; gij hebt den Graaf een roes aangezet, die in zijn toestand zeer gevaarlijk is. Mag ik vragen welke bijeenkomst het is, waarvoor hij u onder die opwinding zijn woord heeft gegeven?




lucien 
(koel). 
Eene bijeenkomst van letterkundigen... waarmee Raymond verlangde kennis te maken; voorts eenige dilettanten en journalisten.




de markies 
(minachtend). 
Van uwe soort zeker?




lucien. 
Van mijne partij, dat erken ik; maar overigens er zijn er onder, naar wie ik met bewondering opzie, en in wier schaduw ik niet kan staan.




de markies. 
Ik versta u, de Mirabeau's onder u, die weldra blijken zullen de Marats en de Robespierres te herhalen. Ziedaar, Mijnheer, eene soort, waarbij de Graaf de Mercoeur niet past; hij is geen letterkundige, hij behoeft geen journalist te worden, en ik wil hem niet zien in de rijen van de tegenstanders der regering en van het Koninklijk gezag. Mijn zoon behoort bij de lieden van zijne caste, die den troon helpen schragen en niet bij...




lucien 
(scherp). 
De Paria's, waarvoor gij edellieden van den ouden stempel ons houdt! Ik weet het maar al te goed, Mijnheer! Alleen

{==237==} {>>pagina-aanduiding<<}
mag ik u herinneren, Markies, dat deze opvatting, waaraan gij en uwe partij nog altijd blijft hechten, lijnrecht in strijd is met het Charter, waarbij volkomen gelijkheid is gewaarborgd aan alle burgers van Frankrijk. En dat Charter, Mijnheer, heeft uw Koning zelf gegeven en bezworen! Gij en de uwen, Markies, noemt u bij uitsluiting de vrienden des Konings; zouden het wel iemands beste vrienden zijn die zijne bedoelingen dus opzettelijk misverstaan? Is het wel des Konings eer en gezag handhaven, als men eene orde van zaken, door hem zelf ingeteld, niet verkiest te erkennen, onder voorwendsel dat zij nieuw is, en er zich in woorden als in daden steeds tegen verzet?




de markies 
(driftig). 
Ik weet wel dat het wachtwoord der revolutie: ‘vrijheidgelijkheid-en-broederschap’ nog altijd de leuze is van u en de uwen, maar ik heb nooit gehoord dat de Koning die zou hebben overgenomen, en wij edellieden hebben er de beteekekenis te goed en te zeer op onze kosten van leeren kennen, om die niet te wantrouwen en er ons naar te schikken! (Met een blik op de openstaande deur.) Ik zie daar den kamerdienaar van mijn zoon, die u komt waarschuwen dat het rijuig voòr is!




lucien. 
Ik zal er geen gebruik van maken. (Hij maakt eene ligte buiging voor den Markies en spreekt halfluid tegen Raymond). Gij zult er mij ondienst mee doen, zoo gij mij volgt, gij moet nu hier blijven.




raymond 
(laat hem los, met eene beweging van spijt en mismoedigheid, en Lucien gaat heen, de Markies, willens de deur achter hem te sluiten, bemerkt Valbrun, die in diepe verslagenheid op den achtergrond van 't vertrek is blijven staan, zich leunende tegen eene console.) 




de markies 
(op strengen toon.) 
Chevalier! gij halt het voornemen in den loop van den dag naar Parijs terug te keeren. Ik houd u daar niet van af, alleen ik moet u verwittigen dat de zaak van het appartement is afgesprongen. De lucht van Parijs deugt niet voor mijn zoon! (Hij rigt den blik naar de openstaande deur, en de Chevalier, dankbaar te kunnen ontkomen, trekt zwijgend af. Raymond,

{==238==} {>>pagina-aanduiding<<}
leunende tegen de sopha met gloeijend voorhoofd en de lippen opeengedrukt, zijne drift verkroppend, heft zich nu op en rigt een blik op den Markies, waarin toorn en verbittering vonkelen.)




raymond. 
Ik blijf hier, omdat mijn vriend Lucien het wenscht, maar ik moet u waarschuwen, Mijnheer, dat ik niet aan uwe tafel zal komen. Gij hebt ons te kennen gegeven, dat er naar uwe meening tweeërlei soort van menschen bestaan in Frankrijk! Welnu, de soort waartoe uwe gasten behooren is die waarvan ik lang genoeg heb, en waarmee ik niet verlang aan te zitten. Hertogen en graven noemen zij zich, maar het zijn niets dan lakeijen in 't groot, zij hebben er al de ondeugden van, onder het vernis van fijne manieren; zij intrigeeren om een stukje lint of een Grootkruis, dat zij uit het slijk zouden oprapen; ze hebben sterren en eereteekens op de borst voor verdiensten, die alleen daarin bestaan, dat zij rondom den troon kruipen als slakken, dat zij het hoofd niet durven opheffen in het bijzijn van hun meester; ze hebben dàn alleen moed om zich op te rigten als het de vraag is, burgerlieden, die beter zijn dan zij, te vernederen en te bespotten; intriganten, die schaamteloosheid paren aan de laagheid, die weetnieten zoo geen deugnieten zijn, of beide te gelijk; ik spreek niet van de personen, maar van de caste, sinds de castengeest in Frankrijk op nieuw heerschen gaat; ik begeer geen plaats in hun midden, ik behoor er niet bij, noch wil er bij behooren. Ik begrijp zeer goed, dat dit bezoek in verband staat met hetgeen men van mij wil. Zij denken van mij zoo'n goudgerokten slaaf te maken, maar zij vergissen zich als zij meenen mij daartoe te brengen; ik zal mij daartegen verzetten uit alle magt, en wees gewaarschuwd, Mijnheer! dat ik van nu aan mijn eigen weg zal gaan!




de markies 
(die met moeite zijn toorn en drift heeft bedwongen, uitbarstend). 
Dàt zult gij niet. Ik begrijp wel wat gij wenscht, gij wilt slaar uw schrijnwerkerswinkel terug, waar zulke gevoelens over den adel gangbaar zijn; gij neemt al vast de taal aan welke men daar moet spreken, maar gij zijt krankzinnig, als gij in den waan verkeert dat het u vrij zal staan deze dwaasheid

{==239==} {>>pagina-aanduiding<<}
te plegen. Ik heb u wettelijk als mijn zoon erkend, en ik heb regten op mijn zoon, die ik zal handhaven en die mij door de wet zijn gewaarborgd.




raymond 
(kalmer, nu hij zich lucht heeft gegeven). 
Ik denk er niet aan, Mijnheer, om mij openlijk tegen u te verzetten, maar ik wil mij voortaan bewegen in een kring van lieden, waarmede ik zamenstem, voor wier denkbeelden en gevoelens ik sympathie heb, en waarop gij en de uwen van uit de hoogte neêrziet....




de markies. 
Juist, gij wilt u niet voegen naar de gewoonten, de traditiën, de gevoelens van mijn stand, van den uwen! maar herinner u dan toch wie het geweest zijn, die uwe moeder naar het schavot hebben gesleept, die u als kind uit uw vaders huis hebben verjaagd, en overweeg dan of gij heulen wilt met de lieden die deze dingen hebben goedgekeurd, die hun werk willen voortzetten, en die, als het aan hen stond, op nieuw de orde van zaken zouden omkeeren.




raymond 
(met gevoel). 
Waarlijk, mijn Vader, van de gruwelen der revolutie heb ik, hebben die anderen evenveel afschrik als gij zelf; alleen gij en de uwen willen geen rekening houden met de nieuwe begrippen....




de markies 
(snel invallend). 
Wij zullen daarover niet strijden. Ik sta vast in éen overoud begrip, dat van het gezag. Ik ben van meening dat de wil des vaders wet moet zijn voor den zoon, en naar dàt begrip verlang ik dat gij u voegen zult. (Met zekere goedheid). Het is de eerste maal, Raymond, dat gij dus tegen mij in verzet komt; ik begrijp wat er de oorzaak van is, en ik zal het voor ditmaal vergeven, maar het moet zich niet weêr herhalen. Als ik eens mijne oogen gesloten heb, zal het aan U staan zoo gij zonder hart en zonder geweten zijt, om mijne nagedachtenis te schandvlekken, door u aan die zijde te werpen waar gij niet thuis hoort; maar zoo lang ik leef, zoo lang ik het hoofd nog kan opheffen, ben ik meester op Mercoeur, en eisch ik gehoorzaamheid van allen, allereerst van mijn zoon, (Ziende dat Raymond in ontroering het hoofd afwendt). Hoe gij over de edellieden uit den hofkring denkt, laat ik dàar,

{==240==} {>>pagina-aanduiding<<}
maar gij zult heden mijne gasten, mijne vrienden met een goed gelaat verwelkomen, omdat het mijne gasten, mijne vrienden zijn; gij zult hun den eerbied bewijzen die hun toekomt, volgens hun rang, of ik zal u toonen dat, waar men ook tracht alle gezag los te wrikken, ik het mijne weet te handhaven in mijn huis! Vaarwel! over een uur wacht ik u in de receptiezaal! (De Markies verwijdert zich, zonder naar Raymond om te zien.)




raymond 
(valt als een verslagene neêr op de sopha en blijft in sombere mistroostigheid zitten met gebogen hoofd en de handen voor de oogen gedrukt. Eindelijk barst hij uit:) 
Verwenscht zij mijne dwaasheid, dat ik mij aan dien man deed kennen als zijn zoon! (Na eene pauze) Maar hij is toch mijn vader en heeft een beroep gedaan op mijn hart, op mijn geweten. Mag ik openlijk in verzet komen tegen hem, moet het strijd worden tusschen ons op leven en dood? O mijn God! (Hij wringt de handen ineen en slaakt een zucht, die van bangen zielestrijd getuigt. De deur wordt open gedaan. Gabrielle treedt binnen en gaat naar Raymond toe, op wiep zij met deelneming, neêrziet. Raymond, geheel in zichzelf verdiept, schijnt haar niet te bemerken, zij legt hem de hand op den schouder, hij schrikt op als uit een droom ontwaakt).




gabrielle. 
Wat hoor ik, Raymond! Gij zoudt in vollen opstand zijn tegen uw vader? De Chevalier kwam het mij vertellen, zelf nog geheel ontdaan van de scène die hij had bijgewoond, en zooeven ben ik den Markies tegengekomen in den corridor, kennelijk in de heftigste gemoedsbeweging; hij zag mij niet eens, hij liep voort met snelle, onvaste schreden, hij sprak in zichzelven, noemde uw naam met toorn en smart. Waar moet dat heen, Raymond, wilt gij u zelf in 't verderf storten?




raymond. 
Uit het verderf redden ware juister gezegd, Gabrielle, want wat zal er van mij worden als ik den moed niet heb mijne kluisters te verbreken.




gabrielle 
(ernstig). 
Als gij dien moed halt zoudt gij wèl schuldig zijn, Raymond. Wat u bindt is de band van het bloed; boven u en uw vader staat God, die u aan hem heeft geschonken....



{==241==} {>>pagina-aanduiding<<}



raymond 
(smartelijk). 
Waarom een zoon die zoo weinig bij den vader past!




gabrielle. 
Is het niet aan den zoon zich te vormen naar den vader?




raymond 
(snel). 
Dàt kunt gij niet meenen, Gabrielle, gij die weet hoe achterlijk hij is, hoe kleingeestig en bekrompen. De Markies is als een uurwerk, dat even vòor de revolutie is blijven stilstaan, en dat niet meer in gang is te krijgen omdat het verroest is. Moet ik, die door alles wat in mij leeft en gloeit, als gedrongen word om vooruit te streven, die naar werkzaamheid smacht, naar hervorming, naar vernieuwing met brandende zielezucht rondzie, mij regelen naar dit neodel! (Hij lacht met bitterheid en met tranen in de oogen).




gabrielle. 
Ik zeg niet dat gij uw geest en gemoed naar hem behoeft te rigten, ik weet dat het u onmogelijk zou zijn, maar voor het uiterlijke kunt gij u naar hem schikken; gij moet u aan hem onderwerpen zoo gij vrede wilt hebben met u zelven.




raymond 
(heftig). 
Ik kan niet, ik wil niet, ik zou valsch zijn en een huichelaar worden; zoo ik den schijn aannam van te zijn wat ik niet ben en nooit zal worden.




gabrielle. 
Raymond! het is geene geestkracht, het is eigenzinnigheid als men al te sterk op zijn stuk staat waar het geen beginsel geldt.
De Chevalier beweerde dat het verschil maar eene onbeduidende aanleiding had. Volgens hem zoudt gij weigeren aan het déjeuner te komen en de vrienden van den Markies te ontmoeten, uit gekrenktheid, omdat deze een vriend van u achteloos heeft bejegend en verzuimde uit te noodigen. In 't eind maar eene kleinigheid....




raymond 
(met nadruk). 
Neen, Gabrielle, het betreft hier geene kleinigheid. Wat er lang reeds smeulde tusschen den Markies en mij is tot eene uitbarsting gekomen, het is een strijd van gevoelens, van beginselen. Ik moet terugwijken als ik niet doorga. Na 't geen er tusschen den Markies en mij is voorgevallen, is het

{==242==} {>>pagina-aanduiding<<}
eene keuze die ik te doen heb of ik dit juk zal afschudden voor altijd - dan wel mij op nieuw laten vastsnoeren aan een bestaan dat mij ondragelijk is geworden. Als ik mij straks neêrzet aan de tafel van mijn vader met die edellieden van de hofkliek, over wie ik mijne ergernis heb lucht gegeven, misschien met wat te veel ruwheid, dat wil ik erkennen, maar toch niet zonder regt, dan kan ik morgen niet zamenzijn met Lucien Brécourt en zijne vrienden; ik kan geen dubbelhartigheid plegen en geen tweeërlei gelaat toonen. Ik moet breken met mijn vader, of breken met Lucien, en afzien van mijn voornemen om weêr een vrij mensch te worden. (Met bitterheid) Van mijn achttiende jaar af werd ik door mijn pleegvader als een meerderjarige behandeld. Ik voelde mij vrij, en ik gebruikte die vrijheid niet dan om met hem mee te gaan; nu in mijn zes-en-twintigste jaar, sinds ze mij Graaf hebben verklaard, ben ik een minderjarige geworden!




gabrielle. 
Voor hoe lang, Raymond? De Markies is in de zestig. Hij schijnt wel vast en ongebogen, maar hetgeen hij geleden heeft schokte hem te dieper, naarmate hij te trotsch was om te klagen. De revolutie heeft hem getroffen in alles wat hij vereerde en lief had. Is het vreemd, is het onvergefelijk, dat hij alles wantrouwt wat van haar uitgaat, en met haar zamenstemt? Hij heeft een kind verloren, en vindt een zoon weêr in de volle kracht der jeugd; daar tusschen liggen voor hem twintig jaren van gemis en lijden, voor den zoon een vrij en werkzaam leven, en het genot van al de voordeelen eener nieuwe orde van zaken. Hij is opgegroeid in de denkbeelden van zijn tijd, hij heeft ze lief, en hij is daartoe geregtigd; maar de vader houdt vast aan de begrippen van den zijnen; is verroest in zijne vooroordeelen, als gij dat juister vindt; moet hij dan daarom op nieuw beroofd worden van zijn zoon, omdat deze naar onafhankelijkheid smacht? of is de zoon gehouden, met opoffering van eigen wenschen en roeping, de weinige jaren levens, die den Vader welligt nog gegund zijn, te verzachten, door zich geheel aan hem te wijden, zijne zwakheden te ontzien, zijne begrippen te eerbiedigen, waar hij ze niet kan deelen?



{==243==} {>>pagina-aanduiding<<}



raymond 
(die in diepe ontroering heeft geluisterd, heft zich nu op; zijn voorhoofd gloeit, er schitteren tranen in zijne oogen). 
Gij hebt gelijk, daàr is mijne schuld, dat heb ik niet gedaan, niet genoeg althans, niet dan met ongeduld. Gij zijt mijn goede engel, gij hebt mij aan mijn pligt herinnerd, ik zal naar uwe stem hooren, gij hebt overwonnen. (Hij reikt haar de hand). Ik dank u!




gabrielle 
(met een glimlach van voldoening.) 
En gij komt nu aan het déjeuner! (Raymond buigt het hoofd in zwijgende toestemming. Gabrielle gaat voort.) Gij hebt nog wel den tijd om u te kleeden. De Markies is uitgereden om die Heeren te gemoet te gaan en hen zijn park rond te leiden vòor dat men aan tafel gaat. Het zou mij verwonderen zoo dit niet met opzet dus ware geschikt om u tijd te geven.... uw strak en somber uitzigt voor wat meer opgeruimd gelaat te verwisselen. Mogelijk helpt daartoe als ik u vertel dat mevrouw De Lancry ook gekomen is, en dat de Markies haar uitgenoodigd heeft om u pleizier te doen....




raymond 
(gemelijk.) 
Om mijnentwille behoefde dat waarlijk niet. Wat kan mij die coquette schelen die mij met hare blikken en glimlachjes vervolgt; zij meent geestig te wezen, maar ik vind haar meestentijds boosaardig, ik houd niet van vrouwen die een slecht hart toonen.




gabrielle 
(wat schalks glimlagchend.) 
Dat is het dus ook al niet! Zal uw goed humeur er door winnen als ik u zeg dat gij Lionel ook zult zien?




raymond 
(snel en verdrietelijk.) 
Ik zou niets tegen mijn neef hebben, indien hij maar.... (Hij houdt zich in.) Hij is in lang niet hier geweest; waarom komt hij juist nù?




gabrielle. 
Hij komt afscheid nemen.




raymond 
(levendig.) 
Afscheid nemen, hoe weet gij dat?




gabrielle. 
Hij gaat voor drie maanden op reis. De opperstalmeester heeft hem eene zending opgedragen in het buitenland....



{==244==} {>>pagina-aanduiding<<}



raymond 
(even glimlagchend.) 
Eene diplomatieke zending aan hem?




gabrielle. 
Misschien is hij er slim genoeg voor.... dan - 't is maar om paarden te koopen voor de stoeterij te Fontainebleau.... hij gaat naar Hongarije, naar Duitschland of Opper-Italie - ik weet het zoo regt niet.




raymond 
(haar aanziende met een sprekenden blik). 
Zoo'n lange afwezendheid - dat zal u zeker wel leed doen?




gabrielle 
(beantwoordt zijn blik met zekere vastheid). 
Dat weet gij wel beter!




raymond 
(met een glans van blijdschap op het gelaat). 
En gij verlangt dat ik op Mercoeur zal blijven?




gabrielle. 
Ik verlang van u dat gij uw pligt zult doen.




raymond. 
Help gij mij dan dien te vervullen. (Hij neemt hare hand en kust die).




la broche 
(doet de deur open en blijft eerbiedig op den drempel staan. Gabrielle, die een weinig misnoegd hare hand aan Raymond heeft onttrokken, knikt La Broche toe en verwijdert zich). 




raymond 
(tegen La Broche). 
Hebt gij mij iets te zeggen van wege den Markies?




la broche 
(nader tredende met eene buiging). 
Mijn meester heeft mij tot uwe beschikking gesteld, Mijnheer de Graaf - om u bij het kleeden te helpen.




raymond. 
Dat is zeer vriendelijk van den Markies, maar waarom komt Germain niet?




la broche. 
Mijnheer de Markies heeft Germain naar het dorp gezonden met eene boodschap waar haast bij was.... Zooals Mijnheer de Graaf weet, ben ik niet meer vlug ter been.




raymond 
(vriendelijk) 
Maar des te handiger bij het toilet; 't is heel goed, volg mij. (Hij gaat door eene zijdeur uit de bibliotheek naar zijne kleedkamer. La Broche volgt hem.)








{==245==} {>>pagina-aanduiding<<}

Vijfde gedeelte.


De laatste worsteling en hare uitkomst.


{==246==} {>>pagina-aanduiding<<}


{==247==} {>>pagina-aanduiding<<}

Op Mercoeur in December 1814.


Het huisvertrek, eene kamer door de vorige bewoners naar den modernen stijl ingerigt, met groote breede ramen en groote ruiten, die het uitzigt geven op het Park. De meubels in den stijven, weinig sierlijken vorm van 't begin der 19e eeuw, een ruime haard waar een vrolijk vuurtje brandt van groote blokken hout. Het is nog vroeg in den morgen. Gabrielle in een ochtendgewaad zit voor de ontbijttafel en zet thee.


raymond 
(steekt even het hoofd door de half geopende deur. Hij heeft een bonte muts op en een mantel om.) 
Nog alleen, Gabrielle! de Markies nog niet binnen? Dat tref ik.




gabrielle. 
Oom heeft laten zeggen, dat hij zijne koffie op zijne kamer zal gebruiken.




raymond 
(terugtredende). 
Dan ga ik gauw mijn besneeuwden mantel afwerpen en ik kom bij u. (Een oogenblik daarna komt hij binnen in een kort duffelsch jacquet, een blauw zijden das losjes omgeknoopt onder een omgeslagen hemdsboord).




raymond. 
Goeden morgen, Gabrielle, mag ik mij nu zóo aan u vertoonen? Ik heb mij wat op mijn gemak gezet na mijne forsche wandeling (hij keert den rug naar het vuur). Het was goed kond buiten! en de sneeuw sneed mij in 't gezigt dat het een lust was, maar des te prettiger en gezelliger vind ik het nu hier!




gabrielle. 
Zòo zamen is het huisselijk en voelt men zich ongedwongen, dat vind ik ook; om mij hebt gij u niet te kleeden, ik heb geen zwak op een stijven das, en dat jagtbuis....



{==248==} {>>pagina-aanduiding<<}



raymond. 
Een Engelsch model, zoo gemakkelijk voor wandelen of paardrijden, maar waarmee ik mijn vader liefst niet onder de oogen zou komen op dit uur.




gabrielle. 
La Broche heeft mij gezegd dat de Markies zijn rentmeester wachtte, en als mijnheer Benoît er is duurt het altijd lang.




raymond. 
Zoo'n rustig morgenuur met u, dat maakt den dag goed. (hij zet zich tegenover haar) Anders vervelend genoeg, wij eten niet op Mercoeur! De Markies heeft eene uitnoodiging aangenomen bij den ouden Hertog de Levis, gij kunt nagaan hoe vermakelijk dat zijn zal, de gansche kliek van de haute émigration zeker, douairières, in wier bijzijn men zich niet bewegen mag, dan volgens de regelen der étiquette; ik heb mij voorgenomen geen mond open te doen, om zeker te zijn dat ik mij niet verpraat, (met bitterheid) Mijn Vader houdt mij bij zulke gelegenheden altijd in 't oog, zoo als de dierentemmer zijn leeuw, uit vrees dat de aard van 't beest voor den dag zal komen! of dat ik gezegden uit de Nain Jaune en le Masque de fer zal aanhalen!




gabrielle. 
Kom, Raymond, zet u dat alles nu maar niet vooruit in 't hoofd... vertel mij liever waar gij zoo in de vroegte gewandeld hebt?




raymond. 
Nu de Markies er niet bij is kan ik het u vertellen. Ik ben naar Meudon geweest om een ongelukkig gezin uit den nood te redden. De huisvader had zich aan mij gewend door tusschenkomst van Denise, daar de Markies hem zijne hulp had geweigerd.




gabrielle. 
Dat is toch vreemd. Oom is anders waarlijk niet bekrompen, als het de vraag is ongelukkigen bij te staan.




raymond. 
In den regel is dat ook zoo, maar 't is er meê als met zijne gastvrijheid, er zijn uitzonderingen, en hier gold het ongelukkig een Bonapartist! Kon de man het helpen dat hij zich

{==249==} {>>pagina-aanduiding<<}
aan den keizer gehecht voelde en er voor uit kwam? Hij had onder het keizerrijk een voordeelig postje gehad, dat hem nu zoo, zonder waarschuwen, ontnomen was, om er den kamerdienaar van een der ministers meê te begunstigen. Dat de man hierin onregt en willekeur zag, was niet te verwonderen, en evenmin dat hij iets, misschien veel, van die ergernis uitdrukte in zijn verzoekschrift aan den Markies, 't geen tot uitkomst had, dat hij met hardheid werd afgewezen. De stakkert had een groot gezin en zoo goed als geen spaarpenningen; hij wist niet waarvan te leven. Denise, die de goede lieden kende, en wist dat zij den keizer dankbaar herdachten, maar overigens zich met geene politiek inlieten, vond de afwijzing hard en vertelde het mij. Zij hadden wat geld noodig om een winkeltje te koopen dat de vrouw alleen zou kunnen drijven, terwijl de man naar schrijfwerk zocht; zoo'n zaakje hadden ze te Meudon gevonden, waar de vrouw nog familie had, maar dat moest contant worden afgedaan, of de koop sprong af. Ik begreep dat ik maar spoedig helpen moest, en in 't geheim, dus kon ik Germain niet zenden, dien ik voor een spion houd, noch een ander bediende, zoo ging ik maar zelf in de vroegte en heb er geen berouw van. Zoo'n wandeling over sneeuw en ijzel sterkt en verfrischt, om niets te zeggen van het genot dat ik smaakte door de dankbare blijdschap van die brave lieden.
Heb ik mijn kopje thee verdiend, nichtje?




gabrielle 
(lagchend). 
Neen! want ik heb gescheld om uwe koffie, ik weet immers dat gij u met mijne Engelsche gewoonte niet vereenigen kunt, zoo min als de Markies.




raymond. 
Voor mij alleen was die omslag niet noodig, en als gij mij de thee schenkt....




gabrielle 
(strak). 
Blijft het voor u een aftreksel dat gij alleen als geneesmiddel inneemt.


(Een lakei komt binnen, zet een zilveren blad met koffie kan, warme melk en een porceleinen kop en schotel voor Raymond neêr, legt een nieuwspapier op tafel en verwijdert zich).

{==250==} {>>pagina-aanduiding<<}



raymond 
(Neemt het laatste in handen). Ah! de Moniteur. (Hij slaat er even een blik in en werpt het weg met een gebaar van tegenzin.)
Br! die officieele leugens, wat heeft men daaraan. Als men den Moniteur leest zou men zeggen, dat Frankrijk op dit oogenblik het gelukkigste land van Europa is, dat niemand te klagen heeft, dat iedereen hoogst tevreden is en dat alles als op rolletjes gaat! 't Is maar jammer dat men slechts een oog heeft te slaan op de werkelijkheid, om de keerzijde te zien van die mooije medaille, die allesbehalve aanlokkelijk is. Iedereen klaagt; zelfs de royalisten, niemand is gerust, behalve de Ministers en de hofkliek, alom heerscht zekere spanning, de atmospheer is zoo gedrukt, dat men zich benauwd voelt, overal heerscht de vrees. De Bonapartisten vreezen de Republikeinen, de Republikeinen wantrouwen de Royalisten, deze weer twisten onder elkaar, zijn bang voor allebei en vertrouwen niemand. De Koning zelf, hoeveel moeite zijne omgeving ook doet om hem de waarheid te verbergen en alles rooskleurig voor te stellen, heeft zijne nachtmerrie, hij voorziet in den Hertog van Orleans den vermoedelijken erfgenaam van den troon, hij haat dien erfgenaam en hij verdenkt hem; zoo is er nergens overeenstemming, en van eendragtelijk zamenwerken tot heil des lands kan geen sprake zijn. De Franschen hebben nog niet geleerd alleen Franschen te zijn, ieder snakt naar rust, en daarom berust men in het bestaande, maar zonder er vrede mee te hebben, en zij die de zwaarste lasten moeten betalen in de oorlogschatting, de gegoede burgers, beginnen te vinden dat de zegeningen door de Bourbons aangebracht minder groot zijn dan men verwachtte, en dat men ze wel wat àl te duur betaald heeft.




gabrielle. 
Dat kunnen zij niet helpen; de onverzadelijke heerschzucht en de roekeloosheid van Napoleon heeft die rampen over Frankrijk gebragt.




raymond. 
Dat is zoo, maar hun fout is, dat zij op niets zien dan op hen zelven en de hunnen, dat zij de partijschappen voeden in plaats van ze te doen vergeten, dat ze de mannen

{==251==} {>>pagina-aanduiding<<}
terugstooten, die zich daartoe wilden leenen, en juist zulken de hand reiken, die verdenking opwekken en afkeer inboezemen; tot Chateaubriand toe wordt op een afstand gehouden, uit vrees, dat hij Mijnheer de Blacas in de schaduw zou stellen; men erkent in hem een groot genie, een auteur zonder wedergade, maar men weet dat hij onafhankelijk is van geest, ondanks zijn royalisme, hij laat onwillekeurig zijne meerderheid voelen, en op het Kasteel van de Tuileriën houdt men niet van lieden, waar men tegen op moet zien.




gabrielle 
(glimlagchend.) 
Gij schijnt achter de schermen te kijken, al gaat gij niet ten Hove; de vrienden van den Markies zullen zich toch wel wachten u zulke mededeelingen te doen.




raymond. 
Daar hebt gij gelijk aan, willens en wetens zullen zij niet uit de school klappen, maar zij verpraten zich toch wel eens onder elkaêr, en als men dan de gaaf heeft van op te merken en te combineren, terwijl men zelf de zwijgende rol speelt, zoo als ik, dan komt men ligt tot gevolgtrekkingen, waarvan zij, die er de stof voor leverden, de berekening niet hebben gemaakt.




gabrielle. 
Wat mij verwondert is, dat de Markies ondanks zijn vurig royalisme niet ijveriger zijn hof maakt aan den Koning; zoo ik mij niet vergis, zijt gij maar tweemaal met uw vader ten hove geweest....




raymond. 
Wil ik u zeggen hoe dat komt, dat ik tegenwoordig van die corvée verschoond blijf? - De Markies behoort zelf ook al tot de misnoegden, die meenen dat hem geen regt wordt gedaan; natuurlijk 't is in alle eerbiedigheid dat hij mort.




gabrielle. 
Heeft hij het u vertrouwd?




raymond. 
Waarlijk niet, maar ik heb hem in de kaart gekeken. Hij is van hen (met uitzondering op den regel) die niets willen vragen, maar hij gelooft dat men hem te meer had moeten aanbieden, zoo niet voor hem zelf dan toch voor zijn zoon. En dat schijnt uit te blijven! Vermoedelijk een weinigje

{==252==} {>>pagina-aanduiding<<}
door mijne schuld, want ik heb mij wel eens wat kras uitgelaten tegen mijnheer De Duras over mijne ongeschiktheid voor hofdienst; hoe dat ook zij, de vier eerste Chambellans, alle vier boezemvrienden van den Markies, zoo als zij zich uitdrukken als hij er bij is, schijnen niet aan hem te denken als het geheugen des Konings moet worden opgefrischt, en er gunsten zijn uit te deelen. Niet vreemd! Er zijn zoo velen die ze afdwingen en zich opdringen, dat zij, die te fier zijn om zich bij dien troep op den voorgrond te scharen, ligt vergeten worden. - Gelukkig voor mij, want ik zou toch geen hofgunsten willen aannemen, en dan hadden wij weêr een strijd waartegen ik te meer opzie, naarmate we nu een tijd lang rust hebben gehad (met een zucht), eene rust wel is waar, zooals die welke Frankrijk zelf geniet - met wie weet welke stormen in 't verschiet - maar toch, evenals die van het land, te duur door mij gekocht om er niet aan te hechten.




gabrielle. 
Gij hebt dus uwe vriendschap met mijnheer Brécourt geheel ten offer gebragt?




raymond. 
Wat zal ik u daarvan zeggen. Hij is het eigenlijk die mij heeft losgelaten - of - afgesneden - hoe zal ik het noemen. Ik vrees uit wrok over eene teleurstelling waaraan ik toch wel onschuldig ben.




gabrielle. 
De onhoffelijke bejegening van den Markies?




raymond. 
Neen! dat is het niet - hij heeft zelf gezien hoe zeer ik daardoor gegriefd werd, het zit hem elders. Gij moet weten, bij mijne verzoening met den Markies had ik het beding gemaakt, dat ik mijn woord gestand zou mogen doen en op die bijeenkomst verschijnen, waartoe ik door Lucien was uitgenoodigd. Het kostte wel iets om er dàt door te krijgen - maar mijn vader begreep toch, dat hij mij te diep zou vernederen en zich zelf aan bespotting prijs geven als hij mij deze vrijheid niet gunde. Ik moest belooven met geen der aanwezigen betrekkingen aan te knoopen, zonder voorkennis en goedkeuring van den Markies! ik kon dat te eer belooven, daar ik wel be-
{==253==} {>>pagina-aanduiding<<}
greep dat ik in dien kring, en voor eens! geen andere rol zou te spelen hebben dan die van opmerkzaam toehoorder, en het wel in niemand van die Heeren, die allen reeds een naam hadden veroverd, zoude opkomen om mij onbekende de hand der vriendschap te bieden. Zoo bleef het afgesproken dat wij zamen, de Markies en ik, naar Parijs zouden gaan (de Chevalier is in ongenade gevallen) en dat wij, zooals gewoonlijk in zoo'n geval, in zijn pied-à-terre zouden logeren. Ik gaf Lucien kennis van dat voornemen, maar kreeg per keerende bode tot antwoord - een kort en norsch briefje - waarin hij mij meldde, dat de bijeenkomst niet doorging; de eigenaar van het café Hardi verbrak de overeenkomst, waarbij hij de zaal tot bedoeld einde had afgestaan. Hij wendde voor, dat er eene bruiloft moest plaats hebben, waarop hij niet had gerekend, maar toen men hem nader drong en zelfs een weinig dreigde, kwam hij er voor uit, dat hij voor opschudding vreesde in zijn huis; dat hij eene waarschuwing had gehad van de policie, en geen lust had zich aan onaangenaamheden met deze bloot te stellen. ‘Daar schuilt iets onder van eene laaghartige aanklagt, van een verraad,’ eindigde Lucien, ‘waarover ik mij tegen u om redenen niet verder wil uitlaten. Zoo 
wij nu zamen komen zal het zijn in een particulier huis, maar ik geloof wel te doen in deze mijne uitnoodiging aan u niet te herhalen, het zou u in moeilijkheid brengen en vermoedelijk ons ook!’ Ge begrijpt, dat ik deze onuitgesproken beschuldiging als ware er verraad van mij uitgegaan niet op mij kon laten rusten, ook om mijns vaders wille. Ik acht den Markies te loyaal om zelf zoo'n wenk gegeven te hebben, maar de Chevalier is praatziek, het is mogelijk dat hij na zijn terugkeer te Parijs gebabbeld heeft, en dat er op die wijze verdenking is ontstaan tegen die bijeenkomst. Hoe dat ook zij, ik schreef uitvoerig aan Lucien hoe ik met den Markies was klaar gekomen, en wachtte niet anders dan een vriendschappelijk woordje ten bewijze dat hij mij verstaan had.... Er volgde niets.




gabrielle. 
Uw vriend zal wijsselijk begrepen hebben dat de conversatie tusschen u en hem toch niet opging....



{==254==} {>>pagina-aanduiding<<}



raymond. 
Dat kàn zijn; maar toch, toen ik ten tweede male schreef en op een antwoord aandrong, omdat er zoo'n vreemd woordje van ‘verraad’ in kwam dat opheldering vroeg, heeft Mijnheer Brécourt goed gevonden toch geen echo te geven, en van toen aan liet ik het rusten en heb ook nooit meer iets van hem gezien noch gehoord. Hij kàn weten dat ik mijn abonnement op zijn blad heb aangehouden, ik wil weten wat er zoo al in den lande omgaat en gezegd wordt door anderen dan door het Regeeringsorgaan. Ik lees verschillende dagbladen en vlugschriften, maar om den Markies geen ergernis te geven, laat ik ze mij poste restante adresseeren te Meudon, en ik haal ze zelf af, op mijn tijd. Zie maar (hij haalt een pakket onder kruisband te voorschijn, doch bergt het onverwijld weêr in zijn borstzak), de Markies mogt eens komen invallen.




gabrielle 
(het hoofd schuddend.) 
Ik heb medelijden met u, want dit alles moet uwe rondborstige natuur tegenstaan.




raymond. 
Meer dan ik u zeggen kan! Maar het kan nu niet anders, gij weet het zelve, de vooroordeelen van den Markies zijn tot manie geworden. Geen zijner medgezellen uit de ballingschap is er zoo onwrikbaar uit teruggekeerd. Tot zelfs in zijne kleeding handhaaft hij het oude régime, al ziet hij dat hij nagenoeg alleen blijft op dit punt. Hij verlangt niet van mij dat ik mij belagchelijk zal maken, door hem hierin na te volgen; hoe kan hij dan eischen dat ik zijne verouderde opiniën zal aannemen! Ik kan het niet en wil het niet. Ik wil mijne toekomst, de toekomst waarin ik mogelijk invloed zal kunnen oefenen op het lot van mijn vaderland, niet bederven door achterlijk te blijven als mijn vader, al moet ik dan ook list gebruiken om mij de vleugels niet al te veel te laten knotten. Sinds ik dit verdrag met mijn geweten heb gemaakt, draag ik het juk dat hij mij oplegt met meer geduld.




gabrielle. 
Nu, dat is altijd iets gewonnen, want ik erken het, geduld en lijdzaamheid heeft men hier hoog noodig. Ik predik het mij zelve voortdurend, zonder er nog volkomen in te slagen.



{==255==} {>>pagina-aanduiding<<}



raymond. 
Gij! gij zijt een model van toewijding en lankmoedigheid, dat ik te vergeefs tracht na te volgen.




gabrielle. 
Doe er toch maar uw best toe, Raymond, want gij weet niet hoezeer het mij ontrust en bedroeft, als ik uwe strakke gedwongen houding tegenover den Markies waarneem, die mij altijd voor eene uitbarsting doet vreezen.




raymond. 
Wees er gerust op, Gabrielle, dat ik van mijne zijde alles vermijd wat er eene aanleiding toe kan geven. Ik laat alle hardheden liggen, die hij mij soms naar het hoofd werpt; maar het valt niet gemakkelijk.




gabrielle. 
Meent gij dan misschien, dat het mij zoo ligt valt, alles aan te hooren zonder tegenspraak, iederen wenk te gehoorzamen, iederen wensch te voorkomen, en zelfs toe te geven aan.... onbillijke vorderingen?... Ik kan dat alleen door mij zelve te zeggen: hij is uw naaste bloedverwant, uw weldoener, die u, uit getrouwheid aan de familie-traditiën, tot zich heeft genomen en hersteld in een stand, waarop uwe afkomst u regt geeft, zoodra hij in u zijne nicht had onderkend. (Met een zucht) En toch was het leven der arme lesgeefster, al had het zijne zorgen, zijne ontberingen, zijne vernederingen zelfs, vrijer en gelukkiger, dan dat hetwelk de Freule d'Arques nù gedwongen is te leiden....




raymond 
(met ergernis.) 
Hij heeft u niet eens in de wereld doen optreden, gij kunt niet uitgaan dan in dat enge kringetje van buren en gemeenzame vrienden, die hier op Mercoeur komen....




gabrielle. 
Dat wist ik vooruit, en dat wensch ik ook niet. Mijn oom vond in het eerst, dat ik nog te veel Engelsche, te weinig Fransche was; hij zocht eene Marraine om mij aan 't Hof voor te stellen; maar hij zocht zeker niet met plan om te vinden, anders zou dat bij zijne vele kennissen onder de aanzienlijke dames geen bezwaar zijn geweest; later zou het plaats vinden terstond na mijn huwelijk, maar die verbindtenis heeft

{==256==} {>>pagina-aanduiding<<}
voor den Markies hare beteekenis verloren, en ik heb geene haast, zoo min met het een als met het andere.




raymond. 
Intusschen geniet gij niets van het leven, geene afwisseling, geenerlei uitspanning.




gabrielle 
(schielijk.) 
O! ik heb afwisseling genoeg; ik verveel mij nooit, ik lees veel, maak muziek, ik heb mijne correspondentie, van tijd tot tijd wandel- of rijtoeren. Ik klaag volstrekt niet, dat het leven hier op Mercoeur mij te eentoonig is, ik sprak u alleen maar over de onvrijheid en den dwang waaronder ik zucht als gij zelf, om u tot berusting te stemmen.




raymond. 
Gij zult zien hoe ik mijn best zal doen om te berusten, maar schenk mij dan ten minste tot aanmoediging uwe.... vriendschap.




gabrielle 
(ernstig). 
Die behoef ik u niet meer toe te zeggen, dat weet gij wel!




raymond 
(wat geprikkeld). 
Het zou Lionel waarlijk niet zooveel schaden als gij mij een weinigje hart toondet.




gabrielle 
(streng). 
Het is hier niet de vraag van Lionel. Maar mijn neef Raymond mag niet te veeleischend zijn!




raymond 
(met ergernis). 
Veeleischend! als ik naar een hart vraag om het mijne te verstaan. Als mij alles ontvalt, waaraan ik hechtte, als een vriend, dien ik weêrgevonden had, door mijn vader gekrenkt, niets meer van mij wil weten, als de Duviviers, waar ik een ouderlijk huis vond, mij hebben afgesneden!




gabrielle. 
Gij klaagt misschien zonder regt over uw vriend. Is het zeker dàt hij u niet heeft geantwoord? Kunnen er geen brieven verloren raken?




raymond. 
Hm! tusschen Parijs en... Meudon!




gabrielle. 
Als het op Mercoeur eens niet zuiver toeging bij de schifting van 'tgeen de post aanbrengt?



{==257==} {>>pagina-aanduiding<<}



raymond 
(het hoofd schuddend). 
Ik heb er ook wel eens voor gevreesd, maar 't is La Broche....




gabrielle 
(snel). 
En Germain! Sinds deze hier op het kasteel is, heb ik er ondervinding van gehad dat mijne correspondentie uit Engeland niet regtstreeks tot mij kwam, dat brieven verloren raakten. Ik heb La Broche ondervraagd, die volkomen ter goeder trouw bleek; maar 't is niet onmogelijk dat Germain hem wel eens iets weet te ontfutselen.




raymond. 
Nu gij hem ook verdenkt, zal ik u zeggen, dat ik hem al sinds lang wantrouw. Daarom bezorg ik mijne brieven zelf, als ze van eenig gewigt zijn; dan ben ik er zeker van dat ze aan hun adres worden bezorgd. Maar gij hebt gelijk, 't geen aan mij wordt gezonden, kan wel eens niet tot mij komen. Die oude handlanger van de policie (want dat moet hij geweest zijn) speelt hier mogelijk een schandelijke rol en die allerlei kwaads kan stichten. Ik heb er den Markies al eens een wenk van gegeven dat hij met streken omgaat, maar deze lacht mij uit en gelooft mij niet. Hij denkt dat Germain mij mishaagt, omdat deze zoo precies weet hoe het hoort, en mij wat al te lastig is met de zorg voor mijn toilet. Het is waar, hij schenkt mij geene gratie van een enkele plooi in die hinderlijk hooge das, maar ik houd het er voor, dat hij in mijn lessenaar snuffelt, en mijne boeken leest!




gabrielle. 
Wie weet of hij niet even nieuwsgierig is naar uwe correspondentie, als naar de mijne. Ik heb er orde op gesteld. La Broche overhandigt alles wat er voor mij komt, van de post of van elders, zonder tusschenkomst van iemand anders, terstond aan Denise, en nu gaat het goed. Wilt gij dat ik hem zeggen zal, hetzelfde voor u te doen?




raymond. 
Dat's een goede inval; mogelijk dank ik het verlies van de Duviviers ook wel aan een verzuim of eene ontrouw van monsieur Germain!




gabrielle. 
Neen, dat is wat anders, daar zit de Markies achter. Het

{==258==} {>>pagina-aanduiding<<}
hinderde hem, dat gij u, zoo als hij het noemde, te gemeenzaam hadt gemaakt met het werkvolk van de Duviviers, en dat zij zich zoo vrij aanstelden tegen u, dat zij u bij den naam noemden.




raymond. 
Hoe kon dat anders! De oude gewoonte! De meesten hunner hebben mij als knaap zien opwassen.




gabrielle. 
Juist dàt was het wat uw Vader zoo veel ergernis gaf. Hij verlangde dat men hem geheel vreemd werkvolk zou zenden. Gij waart toen te Fontainebleau, en uwe afwezigheid werd benuttigd om die schikking te maken. Ik weet alles van La Broche, die het mij meedeelde, omdat hij nog altijd in den waan verkeerde, dat mijn huwelijk afhankelijk werd gemaakt van de voltooijing der familiezaal, doch het nieuwe werkvolk, o! welke ergernissen! zij luijerden, zij beleedigden La Broche, zij lachten onder elkaêr over den Markies en, wat van alles het vreesselijkst was, zij zongen de Marseillaise! Ik behoef u niet te zeggen met welke verontwaardiging hun het zwijgen werd opgelegd door den ouden bediende; te vergeefs, het was te laat, de Markies zelf had het gehoord, zoowel als de grove en vermetele scheldwoorden, die zij uitstietten bij de waarschuwingen van La Broche. De Markies liet hen door de lakeijen en stalknechts wegjagen en ontbood hun meester, den jongen Duvivier. Toen schijnen er hooge woorden te zijn gewisseld tusschen dezen en uw Vader, en het werken aan de zaal werd voor goed gestaakt. Toen ik later zoo eens langs een omweg op dat punt terugkwam, en vroeg wat er eigenlijk aan haperde, zei de Markies mij, dat het eene onaangename historie was, waaraan hij niet meer wilde herinnerd zijn, dat hij er echter dit eene bij gewonnen had, dat men zijn zoon niet langer van hem af zou trekken.




raymond. 
Nu verklaar ik mij alles. De Markies zal Charles met hoogheid bejegend hebben, de jonge woesteling zal grof zijn geworden, de eene beleediging zal de andere hebben uitgelokt, zoo kwam het tot het opzeggen van het opgedragen werk. Zoo iets plagt nooit plaats te vinden bij de firma, en Jufvrouw Duvivier zal zoo gekrenkt zijn, dat zij op

{==259==} {>>pagina-aanduiding<<}
hare beurt niets meer van ons wilde weten. Ik begrijp mij nu de ontvangst die mij de laatste maal te beurt viel, en die mij tot het besluit bragt daar niet weer te keeren.




gabrielle 
(hem doordringend aanziende). 
En Sophie, zal deze daarin berusten?




raymond. 
Waarom zij niet? Zij is denkelijk nu al de vrouw van Thierry Gervaux, dat was ten minste het plan, en dat huwelijk zal wel goed gaan, zoo als het meestal uitvalt met de vrouwen die zich zoo gemakkelijk schikken naar de omstandigheden....




gabrielle 
(wat schalks). 
Gij gelooft dit van alle?




raymond 
(met bitterheid). 
Er kunnen uitzonderingen zijn, maar heb ik wel reden u daartoe te rekenen? Bij die lijdzaamheid die ik u zie oefenen tegenover de snoode verwaarloozing van Lionel.... Eene vrouw moest zoo niet met zich laten spelen.




gabrielle. 
Als ik u zeggen mogt wat dàar achter ligt, zoudt gij mogelijk meer vertrouwen stellen in mijn karakter....




raymond 
(levendig). 
Ik koester de hoogste achting voor u, Gabrielle, dat weet gij wel, maar het blijkt dat gij mij niet genoeg vertrouwt om mij mede te deelen wat....




gabrielle. 
Wat mijn geheim niet is; dat zult gij van mij toch niet vergen.




raymond. 
Gij zult mij toch wel mogen zeggen of hij u druk schrijft, nu hij op reis is.




gabrielle. 
Niet druk, dat is waar, maar eene enkele maal krijg ik toch wel tijding van hem.




raymond 
(met ironie). 
Hoe edelmoedig, hoe galant! een verloofde die zich de moeite geeft van tijd tot tijd bewijs te geven dat hij nog in leven is.


gabrielle (wil antwoorden, maar zwijgt plotseling, daar er aan de deur wordt getikt; na haar ‘binnen’, komt Denise te voorschijn en reikt haar met eene eerbiedige nijging een brief over).

{==260==} {>>pagina-aanduiding<<}



gabrielle 
(haar vragend aanziende). 
Met de post gekomen?




denise. 
Neen, Freule, met een koerier van Fontainebleau.




raymond 
(opstuivend). 
Van Lionel! Is hij terug?




gabrielle 
(laconiek). 
Dat blijkt. Wordt er antwoord gewacht, Denise?




denise. 
Neen, Freule! die man bragt ook een brief voor den Markies, hij is maar even van 't paard gestegen, om zijne boodschap te doen en moest terstond weêr verder, ik geloof naar Parijs....




gabrielle. 
Heel goed, ik dank u, Denise. (Denise gaat heen. Gabrielle opent den brief en leest met zigtbare gemoedsbeweging. Raymond slaat haar gade in zenuwachtige spanning.)




raymond 
(ongeduldig). 
Maar zeg mij dan toch wat het is. Gij kleurt, gij verbleekt, gij glimlacht, en een brief daar geen einde aan komt; voor eene declaratie is het te lang!




gabrielle. 
Maar niet voor de mededeeling die hij mij te doen heeft! Ik moest u nu laten boeten voor uwe nieuwsgierigheid, maar ik wil dat niet. Ik voel mij veel te gelukkig om een ander te plagen. Ik ben vrij, vrij! (Hem den brief toewerpende) Lees maar zelf, het kan nu toch geen geheim meer blijvend Lionel geeft mij mijn woord terug, hij is met eene andere verloofd!




raymond 
(opspringende, nog zonder den brief in te zien). 
Wat een geluk! wat een zegen! (In verrukking loopt hij naar Gabrielle toe en wil hare hand vatten, doch treedt terug, daar er driftig aan de deur wordt geklopt. La Broche komt binnen).




la broche. 
Verschoon mij, Freule, verschoon mij, Mijnheer, ik kreeg geen gehoor en kom nu zoo maar binnen, de Markies verzoekt Mijnheer den Graaf terstond boven te komen.




raymond. 
Goed, La Broche! Gij ziet er ontsteld uit, brave man, scheelt er wat aan?



{==261==} {>>pagina-aanduiding<<}



la broche 
(de schouders ophalend). 
Mij niets, Mijnheer de Graaf, maar mijn meester is schrikkelijk ontstemd, hij wacht u met ongeduld. Zoo 't Mijnheer beliefde spoedig tot hem te gaan....




raymond. 
Dat zal ik; maar gij begrijpt, goede oude, dat ik mij eerst wat moet kleeden; de Markies hecht zoo aan het voorkomen.




la broche. 
Als Mijnheer de Graaf mij gelooven wil, zal hij gaan zooals hij is.... de Markies zal er nu niet op zien.... mijn meester is helaas zòo geschokt, dat hij mijnheer Benoît, die het toch niet helpen kon, knorrig heeft weggezonden; er moet een brief zijn gekomen uit Fontainebleau....




raymond. 
O! nu begrijp ik het al. Ik ga dadelijk. Excuseer mij, nichtje! Ik ga strijden voor de goede zaak.




gabrielle 
(hem, met verwondering gadeslaande.) 
Gij ziet er werkelijk uit of gij reeds overwonnen hadt, maar ik begrijp niet.... wat u dus in vervoering brengt.




raymond. 
Dat behoeft ook niet, gij zult het later wel zien! (Hij werpt haar als in triomf een kushand toe en vertrekt met La Broche.)




In het Kabinet van den Markies.

De Markies (gehuld in een damasten kamerjapon met bont gevoerd, loopt met snelle en ongeregelde schreden het ruime vertrek op en neêr, als door drift voortgejaagd; zijn haar is noch gepoederd noch gekapt, en hij heeft alleen een fluweelen calot op het hoofd. Voorhoofd en gelaat gloeijen van toorn, de lippen trillen, en uit de oogen licht een sombere gloed. Als Raymond binnen treedt loopt de Markies hem te gemoet, en zonder zijne begroeting af te wachten, vat hij hem met hartstogtelijkheid bij de hand.)


de markies. 
Zoon! de Mercoeurs zijn in 't aangezigt geslagen, 't is aan

{==262==} {>>pagina-aanduiding<<}
u om er voldoening voor te eischen, gij zult uw eerste duël hebben!




raymond 
(kalm.) 
Met wien en waarom, als ik vragen mag, Mijnheer?




de markies 
(heftig) 
Met een onbeschaamden ellendeling, met Lionel de Mercoeur! De geringe spruit uit den jongeren tak, die de vermetelheid heeft zijn oudere, het hoofd van het geslacht, de grofste beleediging aan te doen!




raymond 
(getroffen.) 
Met den Burggraaf, mijn neef! Wat kan hij gedaan hebben om u dus te vertoornen?




de markies. 
Wat geen edelman tegen zijns gelijke, laat staan tegen zijn meerdere straffeloos mag plegen. (Hij geeft hem een brief in handen.) Lees zelf, lees overluid, want het schemerde mij voor de oogen van drift reeds bij de eerste regels, en ik heb mogelijk niet goed begrepen....




raymond 
(lezende.) 
Mijnheer de Markies!
‘Het hooge woord moet er uit. Het kan tusschen de Freule d'Arques en mij nooit tot een huwelijk komen. Zij zou mij alleen nemen uit gehoorzaamheid aan u, en ik verlang mijne vrijheid. Ik onderstel dat gij zelf niet meer hechten zult aan eene verbintenis tusschen uwe nicht en mij sinds de familiebelangen, waarop die overeenkomst was gegrond, hebben opgehouden te bestaan bij het optreden van Mijnheer uw zoon. Ik geef der Freule d'Arques haar woord terug, en ik acht mij wederkeerig van het mijne ontslagen. Ik zou mij zeer moeten bedriegen zoo niet alle partijen met die oplossing gediend waren. Ik heb de eer mijnheer De Markies, met verschuldigenden eerbied te zijn:
Uw gehoorzame dienaar en neef Lionel, Burggraaf de Mercoeur.’
Raymond geeft zwijgend het briefje aan den Markies terug.




de markies. 
Welnu! wat zegt gij?




raymond 
(de schouders ophalend). 
Lionel heeft er goed slag van met paarden om te gaan -

{==263==} {>>pagina-aanduiding<<}
maar het komt mij voor dat hij den tact mist die er toe behoort om zoo'n hagchelijk briefje te schrijven.... Toch moet men het dunkt mij prijzen, dat hij ronduit voor zijne bedoeling uitkomt, en zonder omwegen zegt wat hij meent te moeten verklaren.




de markies 
(stampvoetend van ergernis). 
Wat beteekent dat, Mijnheer! dat gij dit zoo koeltjes opneemt; voelt gij dan niet welk eene grove beleediging deze duidelijke verklaring voor ons insluit?




raymond. 
Naar uwe opvatting, Vader - maar verschoon mij, ik ben van meening dat zij niet de juiste is. Lionel houdt het er voor, dat de Markies de Mercoeur te streng van beginselen is om zijn eens gegeven woord terug te nemen; toch eischt het familiebelang de vereeniging niet meer, waartoe alle partijen - ook gij zelf, mijn Vader - een weinigje huns ondanks hun woord hebben gegeven. Daarom neemt Lionel het initiatief en hakt den knoop door, wel wat brutaal en zonder omstandigheden - dat erken ik - maar behendig losmaken scheen zijne zaak niet - en hij doet het met goede intentie.




de markies 
(grimmig.) 
Met goede intentie bedankt hij voor de eer om mijne nicht, om de Freule d'Arques te trouwen, met wie hij bijkans een jaar lang verloofd is - en wij zouden ons dit zoo maar laten aanleunen! Begrijpt gij dan niet dat de eer van Gabrielle daarmee gemoeid is, en dat gij Lionel satisfactie moet vragen?




raymond. 
Ik zie niet in hoe de eer van Gabrielle kan gekwetst worden door het verbreken van een band, waarin zij zich alleen uit nooddwang heeft geschikt - en nog minder welke voldoening het haar zou geven, als ik onzen neef ging uitdagen, terwijl ik hem veel liever de hand zou drukken uit dankbaarheid, dat hij haar de vrijheid hergeeft!




de markies 
(de handen boven het hoofd zamen slaande van ergernis). 
Waarachtig, hij neemt het op als een burgerjongen, die niet het minste begrip heeft van gekwetst eergevoel. Bedenk dan

{==264==} {>>pagina-aanduiding<<}
toch, Mijnheer, dat gij een edelman zijt! dat Gabrielle aan ons verwant is - dat het verbreken van haar engagement gerucht zal maken - en dat gij het voor haar opnemen moet.




raymond. 
Mij dunkt, dat een duël tusschen Lionel en mij om harentwil nog vrij wat meer opzien zou baren - en ergernis geven.




de markies. 
Dat zou kunnen zijn, maar dan was er voldaan aan de wet der eer.




raymond. 
De wet der eer! Wie stelt die als ik vragen mag? Wie heeft er zich mee te bemoeijen om er ergernis uit te nemen als wij onder ons het eens worden om vrede te hebben met eene oplossing, die ons allen gelegen komt? Gij hebt nooit van Lionel gehouden; Gabrielle vindt in hem volstrekt niet den echtgenoot dien zij wenscht; ik persoonlijk heb niets tegen hem, vooral nù niet; wie van ons zou er dus mee geholpen zijn als ik hem de keus stelde tusschen het terugnemen van zijn brief of een tweegevecht?




de markies. 
Dat eerste verlang ik niet eens.




raymond. 
Het duël zou dus moeten plaats hebben zonder voorwaarden; ik zie er voor niemand eer of heil in, zoo ik het ongeluk had mijn neef te verslaan, of 't geen meer waarschijnlijk is, hij mij.




de markies 
(onstuimig, met een blik van diepe minachting op zijn zoon). 
Palsambleu, Mijnheer! zijt gij bang? Durft gij misschien niet? Ik heb u toch schermlessen laten nemen, en op het ergste kiest gij het pistool; wij zijn de beleedigden, wij hebben de keus van het wapen.




raymond 
(kalm). 
Ik zal die keus niet doen. Ik zal Lionel niet uitdagen. Ik heb een afkeer van ruw geweld als van losse zeden. Ik kan u verzekeren, dat het mij niet aan moed zou ontbreken om mijn leven te wagen, als ik er een ander mensch het leven

{==265==} {>>pagina-aanduiding<<}
door kon redden, of zoo er werkelijk uwe of mijne eer mee gemoeid was, Vader; maar dat is nu niet het geval. En als het alleen maar de vraag is te voldoen aan een ijdel vooroordeel, een verouderd, middeneeuwsch gebruik, 't geen de kardinaal de Richelieu al anderhalve eeuw geleden heeft getracht uit te roeijen door de strengste ordonnantiën, waarvan deze reeds het schuldige en het belagchelijke heeft aangetoond, dan zeg ik ronduit: ‘deze dwaasheid zal ik niet plegen, in zulke schuld steek ik mij niet roekeloos.’




de markies 
(honend). 
De vrees is scherpzinnig! Ik dacht wel, dat een jong mensch, onder burgervolk opgegroeid, geene al te heldere denkbeelden zou hebben van hetgeen men onder ons het punt van eer noemt, maar ik had niet kunnen verwachten, dat mijn zoon, die toch een geboren de Mercoeur is, een lafaard zou blijken, die, om een duël te ontduiken, allerlei spitsvondigheden uitvindt en als een versleten vooroordeel stempelt, wat in ons huis altijd als een onafwijsbare pligt werd geacht, waaraan men gehouden was zich blindelings te onderwerpen. (Met smart en bitterheid.) Maar ik weet het nu eenmaal! met de overleveringen van den adel heeft Mijnheer als schrijnwerker den spot leeren drijven, nù, als edelman, hebben ze geen waarde voor hem....




raymond 
(invallend.) 
Geloof niet, Mijnheer....




de markies 
(hoog.) 
Laat mij uitspreken! Voorwaar, jongeman, wij in onzen tijd waren zoo geleerd niet noch zoo spitsvondig. Wij herinnerden ons alleen, dat onze voorvaderen onder de oogen van Richelieu elkander uitdaagden, al wisten zij vooruit wat er uit volgen moest. Zij zouden zich onteerd hebben geacht als zij een uitvlugt hadden gezocht om een duël te ontgaan, zelfs bij onbeduidende aanleiding! En wij, hunne nakomelingen, maakten een heel ander gebruik van onze historische herinneringen, dan om er regt uit te nemen, onze degens in de scheede te houden! Trouwens! wij droegen die dan ook als iets onmisbaars voor lieden van geboorte, en als men zijn wapen op zijde heeft, jong is van harte, wat kort aangebonden van hoofd

{==266==} {>>pagina-aanduiding<<}
en fijngevoelig op het punt van eer, dan heeft men al ligt gelegenheid om dien uit de scheede te halen. Ventre Saint Gris! Wij spitsten er ons op om dien in de zon te laten flikkeren. Ik zelf heb herhaaldelijk een duël gehad om vrij wat ligtere aanleiding als deze, (met weemoed) maar ik weet het wel, de heeren Philosopen en Encyclopedisten hebben die ridderlijke manieren ook al veroordeeld en hunne leerlingen schamen zich niet alles te doen wat in hunne magt staat om ze in onbruik te stellen!




raymond. 
In onbruik, Mijnheer! helaas. Men hoort immers nog dagelijks spreken van uitdagingen en tweegevechten tusschen de jongelieden van den ouden en nieuwen adel, tusschen de officieren van de garde en die van het leger, tusschen burgers onder elkander, zelfs bij het minste verschil van gevoelen over de publieke zaken! In onbruik het duël! terwijl er sinds het herstel van het wettige Koningschap reeds de bedroevendste voorbeelden zijn aan te wijzen van heethoofden, die hun jonge leven, hunne frissche leden, hunne gezondheid hebben gewaagd - en - verloren, ter wille van verschillen en opvattingen, die, hadden ze naar reden willen luisteren, met een paar verstandige woorden waren bijgelegd!




de markies 
(met ironie.) 
Ik zie het duidelijk, gij gebruikt uw oordeel en gij zijt àl te verstandig om uw leven te wagen. Het zij zoo, Mijnheer! Ik verg het u niet, al voel ik er mij ten diepste door gegriefd en vernederd, dat ik in mijn zoon een flauwert moet zien, ontaard van de heldendeugd zijner vaderen; maar daar wij toch zoo niet kunnen berusten in de beleediging ons door Lionel aangedaan, die er vast op rekent dat wij hem revanche zullen vragen, zal ik optreden in uwe plaats... ik zelf zal den Burggraaf de Mercoeur uitdagen...




raymond. 
Lionel zal de uitdaging niet aannemen, ik ben er zeker van... hij rekent zoo weinig op zulke opvatting uwerzijds, dat hij een gulhartig en vertrouwelijk briefje heeft geschreven aan Gabrielle zelf, om haar met de redenen van zijne handelwijs bekend te maken.



{==267==} {>>pagina-aanduiding<<}



de markies. 
De onbeschaamde! mijne nicht nog te vernederen door zijne gemeenzaamheid. Ik zal hem leeren, wat hij vergeten schijnt te hebben bij zijne zwerftochten in de Bonapartistische salons, hoe men zijne achting betoont aan vrouwen.




raymond. 
Geloof mij toch, Mijnheer, Lionel zal uwe uitdaging niet aannemen, hij kan dat doen zonder blozen, want hij heeft, naar ik hoor, op het punt van tweegevecht zijne proeven afgelegd; in de wereld weet men dat en zal men het prijzen dat hij tegen zijn oom, zijn weldoener, een man van leeftijd, den degen niet wil trekken.




de markies 
(in drift). 
Dan zal ik er hem toe verpligten, door hem in 't aangezigt te slaan, ten aanschouwe van zijne en mijne vrienden... (Hij valt, als afgemat door zijne hartstochtelijkheid, in een armstoel neer.




raymond 
(met vastheid.) 
Neen, Vader, dat zult gij niet! Als gij er zoo aan hecht dat er bloed moet worden gestort, om eene zaak, die vreedzaam en famille had kunnen afgedaan worden, dan zal het ten minste niet het uwe zijn. Gij hebt reeds woorden tegen mij gebruikt die ik alleen van mijn vader mogt aanhooren zonder er rekenschap van te vragen; want die benamingen pasten op mij niet, al ben ik geen opsnijder als de jongelieden van uw tijd, naar uw hart. Ik moet u zelfs doen opmerken, dat die kitteloorigheid, dat opstuiven bij 't minste woord wat hen in de ooren klinkt, naar mijn gevoelen geenszins van werkelijken moed getuigt, die gepaard kan gaan met kalm overleg, en evenzeer dat deze prikkelbaarheid, die u zoo roemt, geenszins het bijzonder karaktermerk is van den adel. Burgerlieden waarop u zoo laag neerziet, jong werkvolk en meer bejaarden zelfs hebben zeer sterke ontvlambaarheid, en veel vechtlust die te pas en te onpas uitkomt. Ik kan u verzekeren, dat ik er gevaarlijke proeven van heb bijgewoond, en dat gevaar heb bedwongen bij meer dan eene gelegenheid. Ik wist gezag te oefenen, niet door meê te vechten, maar door de verwilderde onzinnigen te beheerschen, te temmen als men het wilde dieren doet, met blikken en gebaren, totdat zij tot staan, tot luis-
{==268==} {>>pagina-aanduiding<<}
teren werden gebragt, en eindigden met naar rede te hooren. Ik geloof, Mijnheer, dat er wel eenige moed toe behoort om zulke uitkomsten te verkrijgen, maar die gaat gepaard met zelfbeheersching, welke zekeren ophakkers niet eigen is. Verschoon mij dat ik u dit getuigenis moest geven van mij zelven, ik was u en mij zelf schuldig toch iets te doen om de benamingen: lafaard en flauwert, van mij af te werpen. En nu, Mijnheer! als gij de noodzakelijkheid van dat duël nòg blijft vasthouden, en alleen aan zulke bewijzen van moed gelooft, die met den degen gegeven worden, zal ik Lionel uitdagen, en hij zal goeden kans hebben tegen mij, want een geoefende, zoo 
als hij, is als van zelf spreekt, sterker met den degen dan ik, de nieuweling, en al ware dat niet, ik ben niet voornemens Lionel het leven te benemen; bij gevolg zal hij het mij doen, een vooruitzigt dat mij minder beweegt dan u mogelijk vermoedt; want het leven zoo als het mij hier wordt gemaakt is mij voorwaar niet zoo lief om het zorgvuldig te sparen. Ik zal weten te sterven, geloof dàt van mij.




de markies 
(die onder het spreken van Raymond van verschillende gemoedsaandoeningen blijk heeft gegeven, valt nu in). 
Ik geloof van u dat gij ligt aan 't overdrijven slaat. Het behoeft immers geen duël op leven en dood te zijn. De secondanten kunnen overeenkomen dat men zich tevreden zal houden met het eerste bloed!




raymond. 
Verschoon mij, Mijnheer, voor zulk dwaas spel leen ik mij niet. Als de eer is gekwetst, als er eene ernstige reden bestaat voor een tweegevecht, moet het ook zijn op leven en dood, maar is de grieve daartoe te onbeteekenend, en is 't alleen de vraag om elkaêr eene onbeduidende wonde toe te brengen, en eenige droppelen bloed te laten vloeijen, dan bedank ik voor die flauwe aardigheid; het moet ernst zijn, hooge ernst, of ik onthoud mij.




de markies 
(even glimlagchend.) 
Gij zijt een verweerde stijfhoofd, altijd uitersten zoo als ik zeide. En ik, die nog al dacht dat gij hart hadt voor uwe nicht! Bedenk toch wat zij van u zeggen zal als zij hooren moet dat

{==269==} {>>pagina-aanduiding<<}
gij het niet voor haar hebt willen opnemen tegen Lionel?




raymond. 
Ik weet hoe zij het zelve opneemt! en ik ben overtuigd dat zij mij helder zou uitlagchen als ik haar voorstelde, om ter harer wille Lionel uit te dagen.




de markies. 
Dat zou zeer ongepast zijn en zij zal er later wel berouw van hebben, als zij het verbroken huwelijksontwerp zoo luchtig opneemt. Zij heeft nu alle kans om oude vrijster te worden. Wie zal een meisje willen trouwen dat bijna een jaar lang de verloofde is geweest van een ander - een ander, die zonder eene geldige reden daarvoor te geven plotseling de verbintenis verbreekt!




raymond 
(levendig). 
Wie? Iedereen die weet wie Gabrielle is - en hoe het bij die verloving is toegegaan. Het is waar, Mijnheer, aan u heeft de Burggraaf geene andere reden gegeven dan die - dat hij zijne vrijheid wenscht - maar Gabrielle zelve kent daarvoor eene betere. Zij heeft lang reeds in zijn vertrouwen gedeeld - en wist het - dat hij in 't buitenland eene betrekking had, die nù weêr - en voor goed is aangeknoopt.




de markies. 
En dat kon zij goedkeuren?




raymond. 
Waarom niet? - Zij heeft nooit gewenscht zijne vrouw te worden, zij heeft altijd maar lankmoedig gewacht tot zijne beslissing of de uwe haar vrij zou maken.




de markies 
(heftig). 
Zoo heeft Lionel mij durven misleiden! met mij durven spotten? En dat meent gij te kunnen verschoonen?




raymond. 
Waarlijk niet, Vader. Maar ik laat het aan hem zelf over om zich bij u te verontschuldigen en zich te verantwoorden. Ik ben zijn pleitbezorger niet. Ik onderstel slechts dat de vrees u te mishagen hem te lang heeft doen zwijgen - en ik vind daarin geen termen om hem naar 't leven te staan. Had hij de rust van Gabrielle verstoord of haar geluk verwoest door deze teleurstelling, of ook slechts iets gezegd of gedaan dat ter verkleining kon strekken van haar' goeden naam, geloof mij, dat ik dan voor niets zou terugdeinzen om haar te wreken; maar

{==270==} {>>pagina-aanduiding<<}
niets van dat alles vindt hier plaats. Hij heeft nooit getracht haar liefde in te boezemen, en zij heeft nooit iets voor hem gevoeld dan die zekere koele goedwilligheid, die men elkaêr onder aanverwanten kan betoonen. Zij juicht in hare vrijheid, en Lionel zal de laatste wezen om anders dan met dankbaarheid en hoogachting over haar te spreken. Mogt dat anders blijken, dan..... maar dàt heeft geen nood!




de markies. 
Gabrielle is eene zottin, die met hare eigene vooruitzichten roekeloos heeft gespot. Ik zal haar geducht de les lezen, dat zij zich zoo voor mij heeft kunnen verbergen.




raymond. 
Gij zult genadiger zijn, Vader! Vrees maakt achterhoudend, en gij zult moeten toestemmen, dat gij haar vrees hebt ingeboezemd, toen gij haar met gezag uw wil als wet hebt opgedrongen. Bestraf Lionel over zijn gebrek aan vertrouwen, maar geef dan een algemeene amnestie! Uwe gemoedsrust zal er door winnen en onze huiselijke hemel zal er door verhelderd worden.




de markies 
(met eene uitdrukking, die het midden houdt tusschen goedheid en misnoegen.) 
Een mooije advokaat die gij zijt, gij hebt uw eigen zaak nog niet eens gewonnen, en toch pleit gij reeds om gratie voor anderen.




raymond 
(met vleijende stem, zijne hand nemende en die kussend). 
En ik zal die verkrijgen, ik ben er zeker van. Gij zijt veel te edelmoedig, mijn Vader, om wrok te houden jegens hen die van u afhankelijk zijn. Gabrielle en ik zijn het geheel en in den nauwsten zin eens, en om u bewijs te geven dat ik gebrek aan vertrouwen afkeur in anderen, zal ik mij verstouten u mijn geheim mede te deelen, u eene gunst te vragen....




de markies 
(verzacht). 
Laat hooren wat gij wenscht! Het is u geloof ik nog nooit gebeurd mij eene gunst te vragen, trotsche stoïcijn als gij zijt.




raymond 
(blijft hem vertrouwelijk ter zijde staan). 
Omdat ik den vollen omvang van uwe goedheid jegens mij op eens in aanspraak wilde nemen. Het geldt mijn levensge-
{==271==} {>>pagina-aanduiding<<}
luk, Vader, en daarom heb ik die noodig. Zoolang Gabrielle niet ten volle vrij was moest ik zwijgen; maar nu, nu gij zelf bezorgdheid koestert voor hare toekomst, nu durf ik mijn diersten wensch uitspreken, nu mag ik u zeggen: Geef mij Gabrielle tot vrouw, ik zweer u dat ik haar gelukkig zal maken, ik zweer u dat ik haar zal weten te beschermen en dat niemand haar de achting zal onthouden die zij verdient.




de markies 
(lagchend). 
Dwaze jongen, hoe komt u zoo iets in het hoofd? Dat was volstrekt niet de bedoeling. Meent gij waarlijk, dat ik mij zoo zeer bekommer over de toekomst van Gabrielle! dan vergist gij u zeer. Zij blijft bij mij als zij niet trouwt, en als zij een huwelijk kan doen naar mijn zin, geef ik haar een voldoenden bruidschat, en daarmee uit!
(Raymond, suf van verbazing, staart den Markies aan met een strakken blik. De Markies gaat voort met ergernis). 
Te denken dat mijn zoon! mijn erfgenaam op zoo'n inval komt! Als het in ernst gemeend is, Mijnheer, dàn beklaag ik u, want dat gebeurt nooit, Gabrielle kan uwe vrouw niet zijn!




raymond 
(zich hervattende). 
Waarom toch niet, Vader? Zij is immers uwe nicht, de dochter van den Baron d'Arques, den broeder mijner moeder, gij hebt haar waardig gekeurd om de vrouw van uw neef te worden en met dezen zamen de erfgename te zijn van uw naam, van uwe fortuin.




de markies. 
Nu ja, voor een zoon uit den jongeren tak en omdat zij het eenige lid mijner familie was, kon dat gaan, maar voor mijn zoon, mijn eigen wettigen naamdrager, den aanstaanden Markies, mogelijk Hertog de Mercoeur, heb ik heel andere uitzigten, en het was juist over deze, dat ik bezig was met mijnheer Benoît te beraadslagen, toen die plompe missive van Lionel mij vol ergernis die overlegging deed staken.




raymond 
(stug). 
Doe dan maar geen moeite die weer op te vatten, Mijnheer, want ik heb mijn eenig uitzicht op geluk verbonden aan het bezit van Gabrielle.



{==272==} {>>pagina-aanduiding<<}



de markies. 
Dat is wel roekeloos! maar gij zult daarvan terugkomen, gij spreekt er altijd van dat men zijn verstand moet gebruiken; gij hebt nu een mooije gelegenheid om te toonen dat gij die les voor u zelven in praktijk brengt. Ga zitten, daar tegenover mij, en luister bedaard zooals het een goed beraden jongmensch past, die roemt dat hij zich zelf weet te beheerschen,
(Raymond, bleek van spijt en teleurstelling, klemt de lippen opeen om niet uit te varen, en zet zich neer op de aangewezen plaats. De Markies gaat voort:) 
Ziet gij, Mijnheer, ik moest mij voor den Burggraaf, mijn neef, vergenoegen met hetgeen ik bij de hand had, ik kon toch moegelijk voor een gewezen gunsteling van Bonaparte eene partij zoeken onder den hoogen adel aan den wettigen Koning gehecht. Maar nu het mijn zoon geldt, is dat wat anders. Nu was er keus, en zelfs kon ik naar het hoogste reiken: de kleindochter van den Hertog de Levis, Marie-Athenaïs-Dido, eene prinses Robecque Haut-Briant, is mij aangewezen. De bruidschat is niet aanzienlijk, dat is waar, want de Prins was een speler en doorbrenger, en zij heeft niets dan hare moederlijke fortuin, maar zij heeft groote verwachtingen. Als wij nog onder het oude régime leefden zou zij haar echtgenoot het pairschap aanbrengen, dat erfelijk is, evenals de Vorstentitel in haar geslacht. De Hertog de Levis is zooals gij weet een tachtiger en onmetelijk rijk, zijne kleindochter is de eenige geregtigde tot zijne bezittingen, en met de hooge gunst waarin hij staat bij den Koning zal het hem niet moeijelijk zijn nog bij zijn leven het pairschap te verwerven voor zijn kleinzoon. Mevrouw de Duras heeft zich aangeboden de marraine te zijn van de jonge Prinses als zij ten hove moet optreden, daar de grootmoeder niet meer in de wereld gaat. Gij ziet welke belangrijke voordeelen, welke schitterende positie dit alles waarborgt aan den gelukkigen sterveling, wien het te beurt valt deze kostbare parel de zijne te mogen noemen.




raymond 
(strak.) 
Ik wil het gelooven, Mijnheer, maar... ik zie niet in waarom u mij dat alles zoo opsomt...



{==273==} {>>pagina-aanduiding<<}



de markies 
(als in zegepraal). 
Omdat gij de gelukkige sterveling zijt, voor wien dat alles is weggelegd.




raymond 
(stroef). 
't Is mogelijk, maar ik bedank voor dat geluk, het valt niet in mijn smaak.




de markies. 
Gij zult u wel bedenken. Uwe aanstaande is niet alleen hoog geboren en hoog geparenteerd, maar zij is jong, geestig, levendig, en al mag men haar geene schoonheid noemen van den eersten rang, zij ziet er toch lief uit en men verwacht van haar dat zij de drie nijgingen, die zij bij hare voorstelling aan 't hof voor den koning zal moeten maken, met de meeste bevalligheid zal volbrengen!




raymond 
(met ironie). 
Dat's zeker geene kleinigheid!




de markies. 
Waarlijk niet. Voorts, hoewel zij is opgevoed in eene kloosterschool in Schotland, wordt er van haar verteld dat zij danst als of zij les genomen had bij Vestris.




raymond 
(bijtend). 
De hurlepipe dan misschien! Mag ik u vragen, Mijnheer, of u dàt het eene noodige houdt voor eene vrouw?




de markies. 
Dat beweer ik niet, maar voor eene jonge dame van rang is het onmisbaar dat zij dansen kan en zich met gemak weet te bewegen in de wereld. Haar is het aan te zien dat zij daar slag van heeft, dat zult gij bij de eerste kennismaking bemerken... dan wat zeg ik, gij hebt haar immers reeds ontmoet bij Mevrouw de Duras.




raymond 
(koel de schouders ophalend). 
Het kan wel zijn...




de markies. 
Zelfs heeft men mij gezegd dat gij eenige woorden met haar gewisseld hebt.




raymond 
(stroef.) 
Niet onmogelijk, maar ik herinner mij daar niets van.



{==274==} {>>pagina-aanduiding<<}



de markies. 
De levendige brunette, met schitterend zwarte oogen, heeft dus geen indruk op u gemaakt?




raymond. 
Neen!




de markies. 
Nu, dan kan ik u zeggen dat zij van hare zijde... een beter geheugen toont (even glimlagchende). 't Is wel een weinigje tegen het gebruik, maar... zoo 't slaagt komt het er zooveel niet op aan, zij zelve moet de Hertogin de Duras hebben ingefluisterd... hm! wat eene jonge dame anders juist zoo niet bekent. Mevrouw de Duras weet haar niets te weigeren, hare grootouders bederven haar een beetje, zij is het eenige wat hun van een talrijk gezin is overgebleven, haar wil is wet voor de geheele familie. Zij hadden het oog op wat anders naar ik hoorde. Gij moet weten, het zijn lieden die tusschen de Carignans en de Noailles kunnen kiezen, zonder dat men hen van aanmatiging zou beschuldigen. Daar kunnen wij niet bij halen, niet wat de fortuin betreft, want helaas! onze hooge adel is zoo verarmd, en ik zal u eene dotatie toestaan waar de Miripoix en de Aiguillons naar opspringen zouden, ook niet wat de afkomst betreft, want de Mercoeurs rekenen al mee van de eerste kruistogten af, maar voor 't oogenblik naar den titel; gij hebt geen hofambt en gij zijt maar Graaf, daarbij uwe antecedenten... uw gemis aan wereldkennis, ik had het nooit durven wagen om dat aanzoek te doen. Gelukkig heeft men dat begrepen, de grootouders hebben hun Carignan laten slippen, en ik kreeg een wenk van mijnheer de Duras; gij begrijpt dat ik handig toegreep en de voorloopige onderhandelingen aanknoopte...




raymond. 
Neen, Mijnheer, dat begrijp ik niet. Gij weet dat ik in mijn zeven-en-twintigste jaar ben, dus ten volle meerderjarig, en geen idioot; mij dunkt u hadt moeten beginnen om mij daarin te kennen.




de markies 
(hoog.) 
Ik hoor niet graag dat men mij voorschrijft wat ik had behooren te doen, maar weet dat de zonen van goeden huize

{==275==} {>>pagina-aanduiding<<}
minderjarig blijven voor hun vader zoolang hij leeft; dat het aan dezen is om voor hunne positie in de wereld te zorgen, en dat zij hun daarom ook eene vrouw kiezen. Doch ik stem het u toe, ik had met u kunnen raadplegen, maar.... gij zijt zulk een zonderling, gij hebt al meer dan éen huwelijksontwerp dat ik voor u in 't hoofd had zonder geldige reden afgeslagen; dit hier beantwoordde al te zeer aan mijn hoogsten wensch om het van uw luim te laten afhangen. En nu kan ik er u van spreken als eene zaak die beklonken is!




raymond 
(het hoofd schuddend.) 
Niet geheel toch, zou ik meenen.....




de markies. 
Het scheelt niet veel. Vandaag is er familie-diner bij den Hertog de Levis. Eigenlijk is er geene familie dan de kleindochter en enkele verre verwanten, maar ze zijn aangevuld door intieme vrienden en vriendinnen van den huize, zooals de Hertog en de Hertogin de Duras, de Prinses de Miripoix (de jonge bedoel ik), mevrouw de la Vauguyère, de vriendin van Madame, en meer anderen zijn er genoodigd; voor den eten zal men u en de jonge dame aan elkander voorstellen; ik zal een onderhoud hebben met den Hertog de Levis onder vier oogen, om het formeele aanzoek te doen, en in den loop van den avond zal men ons mededeelen dat het aangenomen is, en gij zult de gelukwenschen ontvangen van de aanwezigen. Mijnheer de Blacas, die beloofd heeft op de soiree te verschijnen, moet zich uitgelaten hebben dat hij van wege den Koning u eene verrassing heeft aan te bieden; denkelijk zal dit ons in de verpligting brengen om ons te zamen nog bij het spel op het Kasteel te vertoonen, om zijne Majesteit te bedanken en kennis te geven van uwe verloving met de Prinses de Robecque, waaruit dan volgt dat de Koning den Graaf van Artois of eenig ander aanzienlijk personaadje zal aan wij zen om in zijn naam bij de onderteekening van het contract tegenwoordig te zijn. Een hooge eer waarnaar velen hunkeren, zonder dat dit hun te beurt valt. Ziedaar het programma, een goed bezette dag, dat zult gij mij toestemmen.




raymond 
(opstaande, vast en fier). 
Dat stem ik u toe, Mijnheer. Vergun mij alleen eene opmer-
{==276==} {>>pagina-aanduiding<<}
king: er is niet gerekend op de omstandigheid, dat ik niet bij dat diner tegenwoordig zou kunnen zijn....




de markies 
(eenigzins verbijsterd). 
Daar hebt gij gelijk in, maar....




raymond 
(valt in met vastheid). 
Dat is jammer, want ik ben vast besloten er niet te komen.


de markies (stom van verbazing, staart Raymond aan met strakken blik).


raymond. 
Gij begrijpt toch wel, Mijnheer, dat ik daar niet gaan kàn. Ik heb u zoo pas om de hand van Gabrielle gevraagd....




de markies 
(in lagchen uitbarstend). 
Maar, onnoozele jongen, is dat nu eene reden!




raymond. 
Het is er eene voor mij, die ten volle geldig is.




de markies 
(met den gloed der gramschap op het gelaat). 
En mijne afwijzing - acht gij die dan niet geldig.




raymond. 
Ik heb hoop dat gij daarop terug zult komen.




de markies 
(grimmig lagchend). 
Dat kunt gij denken!




raymond 
(voor hem op de knieën vallend). 
Als ik een beroep doe op uwe vaderlijke liefde! Als ik u in allen ootmoed smeek om mijn levensgeluk te verzekeren, dat niet afhangt van een voornaam huwelijk maar van het onuitsprekelijk voorregt - vereenigd te worden met haar die ik lief heb!




de markies 
(hard en spottend). 
Wees toch niet zoo jammerlijk sentimenteel! Gij spreekt er van of gij met de Prinses leven moest, als het boerenvolk met hunne vrouwen, ieder aan eene zijde van den haard, en de wieg in het midden; daar zou de jeugdige Robecque-Haut-Briant u feestelijk voor bedanken, als zij maar eenigzins naar hare ouders aardt. Het spreekt van zelve dat gij een hôtel bewonen zult te Parijs, en dat zij bals zal geven. Als gij niet van dansen houdt, zal het u vrij staan in uw eigen appartement te blijven in gezelschap van uwe boeken, zoo ongeveer als gij dat nu meestal doet op Mercoeur.



{==277==} {>>pagina-aanduiding<<}



raymond. 
Spot er niet mee, Vader. Dit alles is voor mij ernst. Ik vraag er niet naar hoe ik zou moeten leven met die vrouw, die mij vreemd is en die mij opgedrongen wordt. Ik vraag alleen naar Gabrielle. Schenk haar aan mij, Vader, dat zal mij gelukkig maken, niet de rang en de fortuin, allerminst die hofgunst, die gij voor mij begeert! Gij hebt mij lief, Vader, ik geloof het, al heb ik het ongeluk u in veel te mishagen en niet in alles met u te kunnen zamenstemmen; er ligt veeltijds een sombere nevel over ons huisselijk leven, vereenig mij met Gabrielle, geef mij rust over mijne toekomst en gij zult zien hoe die donkere wolken zullen optrekken, welk een liefde en dankbaarheid u omgeven zal.




de markies. 
Gij praat zotteklap! ik vraag naar dat alles niet. Sta op! gij weet niet welk eene droevige figuur gij nù maakt in mijne oogen. Vertoon geen grimassen voor mij, daar wint gij niets mee. Gij weet dat ik gewoon ben mijn wil te doen gelden en ik ben vast besloten, dat gij eenmaal Hertog de Mercoeur, Pair van Frankrijk en Prins van Robecque-Haut-Briant zult zijn; al het overige komt er niet op aan.




raymond 
(opspringende.) 
Dus vraagt gij er niet naar of gij mijn levensgeluk verwoest; dus vreest gij niet eens, dat ik, door wanhoop gedreven, tot uitersten zal vervallen.....




de markies. 
Ik zie niet op welke uitersten gij doelt. Het is niet te onderstellen, dat gij met Gabrielle op de vlugt zult gaan.... Indien gij bij geval dat voornemen hadt moet ik u waarschuwen, dat de Freule d'Arques niet in de termen valt om geschaakt of.... verleid te worden.




raymond 
(gekrenkt.) 
Wie meent gij dat ik ben, Mijnheer, om mij van zulke laagheid te verdenken. Ik haar onteeren! ook zelfs maar in de gedachte, (met vuur) ik, die niet tot haar durf opzien, dan met eene huivering van eerbied, ik, die de liefde van eene vrouw zelfs niet zou begeeren zoo ik haar niet te gelijk de

{==278==} {>>pagina-aanduiding<<}
hoogste achting kon wijden. Wat heb ik misdreven, Vader, dat zulke verdenking tegen mij in u kon opkomen?




de markies. 
Maar.... mij dunkt, waar gij van uitersten spreekt....




raymond. 
Verschoon mij, Mijnheer, ik doelde op heel wat anders.




de markies. 
Ik verlang niet te weten wat. Ik wil van u gelooven, dat gij uw gezond verstand en uw zelfbedwang, dat gij zegt te kunnen oefenen, gebruiken zult en u schikken in de noodzakelijkheid. Weet gij eens of Gabrielle gediend is met uwe hartstogtelijke genegenheid, of zij die beantwoordt?




raymond. 
Zoolang zij niet vrij was, heb ik het haar niet mogen vragen, maar nù, zoo gij mijn vurigen wensch verhooren wilt, hoop ik haar te zullen winnen. Weet gij, Vader! wat Gabrielle reeds nu voor mij is in uw huis?




de markies 
(met een glimlach en de schouders ophalend.) 
Wat anders dan uwe nicht, de mijne, die ik over mijne huishouding gesteld heb, en die zorgt dat alles hier ordelijk toegaat....




raymond 
(met geestdrift.) 
Het is zoo! gij kunt het u niet voorstellen wat zij voor mij is, want gij begrijpt niets van mijn heimwee, niets van mijne zielsbehoefte aan een rustigen, vertrouwelijken omgang met eene vrouw, die sympathie heeft voor mijne zucht naar wat hoogers en beters, dan de laffe onbeduidendheden, die men den conversatietoon noemt. Zij is het aan wie ik het dank dat ik mij eenigzins heb weten te voegen en te vormen naar de manieren en de gebruiken van die wereld, waarin ik mij vreemd voelde en toch gedwongen was te leven; zij berispte mij met een blik, moedigde mij aan met een glimlach, wist mij zelfvertrouwen in te boezemen, luisterde met geduld naar mijne klagten, stemde mij tot kalmte als ik opbruiste tegen u, tegen de eischen van mijn stand, maakte het mij mogelijk hier te leven!




de markies 
(met bitterheid.) 
En ik! die nog al meende in volle ruimte aan alle uwe

{==279==} {>>pagina-aanduiding<<}
wenschen en behoeften te hebben voldaan. Gij gevoelt u dan wel ongelukkig bij mij?




raymond. 
Vraag den visch of hij leven kan op een persisch tapijt? Vraag den vogel, in de vrije lucht gewoon, of hij zich gelukkig gevoelt in de vergulde kooi? Gij hebt mij van alles voorzien, Mijnheer, behalve van het éene noodige voor mij. Ik geniet geene vrijheid. Ik ben niet in mijn element.




de markies. 
Gij spreekt er over of ik het helpen kan dat gij u hier niet 'thuis voelt! Gij zijt, tot ons beider ongeluk, opgegroeid in eene omgeving, waarvoor gij door uwe geboorte niet waart bestemd; gij zijt geworteld in dien vreemden grond, en nu gij overgeplant wordt naar uw eigen erfgrond, acht gij u in ballingschap; dat is een kwade trek dien het lot, dien de revolutie ons gespeeld heeft, en waarvan de gevolgen zich niet zoo op eens laten wijzigen. Ik voedde hoop, dat met der tijd en met wat goeden wil van uwe zijde alles nog weer teregt zou komen, maar juist dit laatste schijnt bij u te ontbreken. U te voegen naar de eischen van uw stand schijnt u eene ondragelijke kwelling, en in mij die het van u vergen moet, die niets van u vergt dan dit alleen, ziet gij een tiran dien gij vreest, zoo gij hem niet haat!




raymond. 
Neen, Vader, geloof niet....




de markies. 
Ik geloof niets, ik heb er de zekerheid van, (met gevoel) en denkt gij er dan nooit aan hoe het mij zijn moet bij deze verhouding? Niet aan de oneindige teleurstelling die mij ten deel viel, mijn zoon, mijn erfgenaam weêr te hebben, maar in alles als tegen mij gekeerd, ontstemd, ongeschikt, onwillig althans om de pligten van zijn rang te vervullen, en alleen volgzaam uit nooddwang, lijdelijk in schijn, maar met bitterheid en verzet in 't harte. Meent gij misschien dat ik zoo blind ben om dit alles niet te zien, en zoo verstompt om 't niet te voelen? dan vergist gij u zonderling. De wereld noemt mij gelukkig dat ik mijn zoon heb weergevonden, zij verkeert in de meening dat ik hem terug heb, omdat hij in mijn huis

{==280==} {>>pagina-aanduiding<<}
woont; maar ik moet nòg klagen over mijn verloren zoon, want hij staat evenver van mij af, als toen ik in ballingschap verkeerde en wij vreemden waren voor elkaêr. Wij kennen elkaêr nù, maar er heerscht niets tusschen ons dan misverstand, er ligt eene klove tusschen ons, waaruit allerlei smart, allerlei jammer en ellende moet oprijzen, waaruit rouw en schande kan voortkomen!




raymond 
(getroffen). 
Schande, Mijnheer! vreest gij dat van mij in vollen ernst, dat ik u schande zou aandoen?




de markies. 
Meent gij dan misschien dat het mij eer zal brengen, als gij zoo voortgaat in uw onwil, om een huwelijk aan te gaan naar uw rang, om te hunkeren naar eene vernederende mésalliance!




raymond. 
Eene mésalliance, Mijnheer! als er sprake is van Gabrielle!




de markies. 
Weet gij eens wie Gabrielle is, als die uitdrukking u beleedigt?




raymond. 
Zij is, naar ik van u, van haar zelve heb gehoord, de dochter van den Baron d'Arques, uw zwager, mijn moeders eenige broeder....




de markies. 
Dat is waar, doch is het u bekend welk huwelijk de Baron d'Arques heeft aangegaan?




raymond. 
Gabrielle sprak mij altijd van hare moeder met kinderlijke liefde en met diepen eerbied.




de markies. 
Dat kan wel zijn, maar dat belet niet dat deze niet veel anders was dan de dochter van een Engelsch dorpsgeestelijke, die er eene kostschool op nahield om in de behoeften van haar gezin te voorzien....




raymond. 
Mij dunkt, dat was prijzenswaardig....




de markies. 
Prijzenswaardig zooveel gij wilt, maar een edelman glijdt

{==281==} {>>pagina-aanduiding<<}
naar beneden als hij zijne vrouw kiest uit zoo'n familie.




raymond. 
Op de familie was immers niets te zeggen, en de vader behoorde tot den adelstand. Slechts had hij het ongeluk de jongere zoon te zijn van een bisschop - die zelf maar uit den jongeren tak sproot - en met vele kinderen was gezegend, zoodat hij voor den allerjongsten niets anders kon doen dan hem in een klein dorp eene magere pastorie te bezorgen - dat is.... niet luisterrijk, ik erken het; maar er was toch geene oneere in gelegen - en de Baron d'Arques pleegde geenszins het misdrijf van mésalliance, toen hij een deugdzaam, beminnelijk meisje uit dat gezin tot zijne gade koos.




de markies. 
Wat weet gij er van! De adel van den jongeren zoon van dien bisschop zou waarlijk wel noodig hebben door zijne kwartieren bewezen te worden, eer men er aan behoeft te gelooven. Vooreerst een bisschop die trouwt....




raymond. 
Heeft daartoe volle vrijheid in de Anglikaansche kerk.




de markies. 
Ik wil dat aannemen, maar de Baron d'Arques behoorde tot de Katholieke kerk, en zijn huwelijk, gesloten naar de voorschriften van de Anglikaansche, moge in Engeland voor geldig worden gehouden - hier in Frankrijk zou men moeite hebben er de wettigheid van te bewijzen...




raymond. 
Gabrielle is in Engeland geboren en opgevoed - alleen de bijzonderheid, dat u haar als nicht heeft erkend en met u genomen naar Frankrijk - kan haar dus niet maken tot iets anders dan zij werkelijk is: de wettige dochter van een Fransch edelman...




de markies 
(invallend). 
Die bij het overlijden van haren vader - naar het doorluchtig voorbeeld harer moeder - haar brood heeft verdiend met lesgeven in talen en handwerken onder voorname Engelsche huizen; zoo heb ik haar toevallig ontmoet bij eene familie waar ik logeerde, en het sprak van zelven, dat ik mijn broeders kind niet in die vernedering kon laten, maar het

{==282==} {>>pagina-aanduiding<<}
spreekt ook van zelven, dat ik een meisje, wier moeder maar even van goede afkomst, wier geboorte op zijn best wettig is in het buitenland, wier fortuin absoluut nul is, niet zal nemen als schoondochter, niet tot vrouw zal geven aan mijn zoon, die eenmaal Markies de Mercoeur moet worden, als de eerste partijen van Frankrijk voor ons beschikbaar zijn, als ik mijn naam, den zijnen, kan verbinden met den huize Robecque-Haut-Briant, met dien van de Levis en de Marsans, want de grootmoeder is eene de Marsan, Mijnheer! aan het huis van Lotharingen verwant!




raymond 
(uitvallend.) 
Al ware zij verwant aan de Bourbons, wat kan mij dat schelen als ik eene andere liefheb!




de markies 
(met toorn en smart.) 
Geen hart voor de eer van ons huis! Ziedaar wat ik van mijn zoon heb te wachten, die voor niets zin heeft dan voor de bevrediging van 't geen hij zijn hartstogt noemt. Die bekrompen burgermansliefde in alle eer en deugd, die zich tevreden stelt met het huisbakken brood der alledaagschheid, maar niet hooger streeft dan naar de bevrediging zijner kleine behoeften, en geen acht slaat op hetgeen hij schuldig is aan voorzaten en nakomelingen. Had ik zoo groot ongelijk, Mijnheer, toen ik de vrees uitte, dat gij de eer van mijn huis te kort zoudt doen, als men er u de vrijheid toe liet!




raymond. 
Verschoon mij, Mijnheer, dat zie ik niet in. Ik ben van meening, dat de eer der Mercoeurs, die gij zoo hoog stelt en waarvoor ik ook niet ongevoelig ben - de ware eer bedoel ik - niet de ijdele eer, die titels en waardigheden aanbrengt, dat die eer beter vertrouwd zal zijn aan eene Jonkvrouw als Gabrielle, ware zij dan ook van betwistbaren adel, dan aan eene prinses afkomstig uit dien hoogen, maar bedorven adel, die niet met de revolutie is uitgeroeid! eene prinses, die den aard van een roekeloozen vader en eene ligtzinnige moeder kan geërfd hebben met hunne titels, en wier geoefendheid in de danskunst en in hoofsche manieren mij als lofwaardige hoedanigheden worden voorgesteld! eene jonge dame, waarvan gij mij zelf voorspelt, dat zij geen plan zal hebben om een

{==283==} {>>pagina-aanduiding<<}
huisselijk leven te leiden! In waarheid, het komt mij voor, dat de eer der Mercoeurs groot gevaar zou loopen in dit huwelijk, en dat de mogelijkheid voor de hand ligt, dat er onwaardige en onwettige Mercoeurs in de wereld kwamen. Daarom, al had ik mijn hart niet elders gegeven, zou ik mij toch niet leenen tot zulk een echtverbond!




de markies 
(forsch en met gezag.) 
Gij zult mij gehoorzamen, zoo gij wilt, dat ik u als mijn zoon zal blijven erkennen!




raymond. 
En zoo gij wilt, dat ik u als zoon zal blijven eeren, leg mij dan niet het onmogelijke op!




de markies 
(met een bitteren lach.) 
Mijn zoon stelt mij voorwaarden, waarop hij mij àl of niet de gehoorzaamheid opzegt. Prachtige uitkomst van de opvoeding naar Rousseau.




raymond 
(gekrenkt.) 
Ik ben niet opgevoed naar het stelsel van Rousseau en naar geen stelsel van wien ook. De waardige man, die mij opvoedde en tot leidsman strekte, had een afkeer van allen dwang ter een er, van alle slaafsche onderwerping ter andere zijde. Hij dwong mij zijn wil niet op tegen regt en reden, toen ik eens tot de jaren des onderscheids was gekomen. Hij spoorde mij aan tot zelfkennis, hield de stem van 't geweten in mij wakker, scherpte mij liefde in voor waarheid en billijkheid, door zijn voorbeeld en...




de markies 
(invallend met ironie). 
Dat voorbeeld heeft dan minder gelukkig gewerkt op zijn eigen gezin, want het is een gemeene troep, die Duviviers!




raymond 
(opstuivend). 
Wat durft gij zeggen, Mijnheer! verguis mij zooveel als gij wilt, sinds gij dat uw vaderregt acht, maar belaster die brave lieden niet, die het niet helpen kunnen, dat ik niet de zoon ben naar uw hart!




de markies. 
Ik zou zeggen dat zij 't wèl helpen kunnen, want zij hebben u denkbeelden in 't hoofd gezet, die al gevaarlijk genoeg zijn voor lieden van hun stand, maar die volstrekt ongepast zijn in den onzen.



{==284==} {>>pagina-aanduiding<<}



raymond 
(de schouders ophalend). 
Hoe konden zij ook weten...




de markies 
(invallend). 
Dat de jonge republikein die zij opvoedden, behoorde tot het ras van dien bedorven adel, die door de revolutie nog niet gansch en al is uitgeroeid? Ze hadden die mogelijkheid toch kunnen stellen, alleen reeds uit de omstandigheid, dat men uwe moeder onder de guillotine bragt!




raymond. 
Ze hebben mij toch alles laten leeren wat een jongmensch van geboorte te pas kan komen... en toen zij eens wisten aan wien ik behoorde, hebben zij, uit vrees voor uw naijver, alle aanspraak op mij laten varen; ja, erger, zij hebben mij afgestooten, afgesneden zelfs, (met weemoed) juist op een tijd dat ik hen zocht, dat mijn hart behoefte had om zich aan het hunne uit te storten.




de markies. 
Dat behoeft gij waarlijk niet te prijzen, ik heb ze er voor betaald om u los te laten!




raymond. 
Dat geloof ik niet!




de markies 
(met den gloed der gramschap op het gelaat.) 
Zoo ben ik een leugenaar! Het duël tusschen vader en zoon is niet geoorloofd, anders hadt gij een les verdiend voor deze onbeschoftheid.




raymond 
(zeer bewogen.) 
Vergiffenis, Mijnheer, zoò meende ik het niet, ik bedoelde.... dat u zich vergist moest hebben, en dat Jufvrouw Duvivier uit pligtbesef....




de markies. 
Een pligtbesef dat mij twintig duizend francs gekost heeft. - Wij hebben verschil gekregen over het voortwerken aan de zaal, zij hadden mij werkvolk gezonden dat de marseillaise zong en de carmagnolle danste in plaats van te werken. Ik liet ze wegjagen, zooals van zelve sprak, en verkoos van de firma niet langer gediend te zijn. Ik liet mijnheer Charles bij mij komen en bood hem schadevergoeding voor de teleurstelling. Ik stelde tienduizend francs voor om er in eens af te zijn; mijnheer

{==285==} {>>pagina-aanduiding<<}
Charles scheen geld noodig te hebben, want hij vroeg twintig duizend. Ik vond die som ongehoord, daar er nog geen enkel meubel was afgeleverd.... Hij zeide dat hij een wissel betalen moest waarop niets viel af te dingen, en dat ik het zijne familie wel schuldig was voor de twintig jaren lang waarin men mijn zoon huisvesting had gegeven en van alles voorzien! Na dit bewijs van laagheid en inhaligheid aarzelde ik niet meer, ik gaf een briefje op mijn bankier voor die som, maar legde als voorwaarde op de verpligting om met u te breken, van hunne zijde, daar ik wist, ik mag zeggen daar ik voelde, dat uw hart u voortdurend daàr heen trok en ik dit de hindernis achtte die mij innerlijk van mijn zoon scheidde. Mijnheer Charles trok af en beloofde mij er orde op te stellen....




raymond 
(smartelijk). 
Dat Charles op een slechten weg was heb ik reeds lang begrepen, maar mijne pleegmoeder zal van zijne handelwijze onkundig zijn gebleven.




de markies. 
Die troost kan ik u niet geven. Ik zal u een briefje van haar laten zien, waarin zij belooft zich te zullen gedragen naar 't geen tusschen haar zoon en mij was afgesproken. Ik meen dat zij woord gehouden heeft.




raymond 
(verslagen.) 
Helaas, ik erken het, dit verklaart mij hare houding en die van Sophie! (hij brengt de hand aan de oogen om, tranen af te wisschen) De Hemel weet.... of zij niet door nood werd gedwongen, of wel dat zij voor bedreigingen heeft gebukt. Charles kan zoo ruw zijn, hij gelijkt zoo weinig op zijn vader! Staat gij mij toe, Mijnheer, te onderzoeken?




de markies. 
Er is geen onderzoek noodig, ik weet er alles van. Zij hebben mij afgezet als straatroovers in 't bosch van Bondy, en ik verbied u ooit weer naar hen om te zien. Zoo gij u verstout daar een voet over den dorpel te zetten, kunt gij er blijven!




raymond 
(trillend van ingehouden drift.) 
Gij weet niet in welke verzoeking gij mij brengt, Mijnheer, als gij zoò tegen mij spreekt.



{==286==} {>>pagina-aanduiding<<}



de markies 
(hoog en spottend.) 
Ik zou wel eens willen weten welke verzoeking gij bedoelt...




raymond. 
Het verbod te overtreden dat mij met zooveel hardheid wordt opgelegd en mijne pleegmoeder te hulp te komen, die vermoedelijk door haar eigen zoon wordt onderdrukt en geplunderd; de zaak kàn niet goed gaan onder zijn beheer.




de markies 
(spottend). 
En Mijnheer Raymond zou misschien wel lust hebben om er zijne krachten aan te beproeven, hij verlangt denkelijk naar het werkpak!




raymond. 
Zeker meer dan naar de liverij van een kamerheer! (zich opheffend en vlak voor den Markies tredend). Begrijpt gij niet, Mijnheer, dat ik het eindelijk eens moede word mij hier te laten vertrappen en verguizen, te laten drillen, verbieden en gebieden, als een aankomende knaap, mij als een willenloos werktuig te laten gebruiken in uwe hand tot voldoening van een laffen geboortetrots, zonder dat er naar mijne wenschen wordt gevraagd als het de naaste, de teerste belangen van het leven geldt. Meent gij dat ik niet eindelijk deze dienstbaarheid moede ben en dat het komen zal tot hetgeen waartoe gij mij drijft?




de markies 
(met ingehouden toorn). 
Waartoe als ik vragen mag?




raymond. 
Om uwe Hertogen en Prinsessen te laten voor 't geen zij zijn, mijns weegs te gaan en een vrij man te worden!




de markies 
(spottend). 
En misschien als vrij man Gabrielle ten huwelijk te vragen, zonder dat gij brood voor haar hebt....




raymond. 
Ik heb mijn brood als ik mijne handen gebruiken wil - en nog wel iets daarboven. Ik zal Gabrielle niet vragen voor ik eene onafhankelijke positie heb verworven, maar ik zou haar mijne achting ontzeggen, zoo zij mij hare hand weigerde, omdat ik mij niet meer als Graaf de Mercoeur bij haar aanmeldde.




de markies 
(opstaande). 
't Is genoeg, Mijnheer, houdt nu op met die zottepraat; gij

{==287==} {>>pagina-aanduiding<<}
declameert waarlijk of gij 't van Talma hadt geleerd - ik heb u laten uitspreken, omdat ik weten wil wat er al zoo in u omgaat - en dat is wat ik begon te vermoeden: gij zoekt eene uitvlugt om te ontkomen aan het huwelijk dat ik u voorstel, maar gij moogt doen wat gij wilt - gij kunt niet ophouden mijn zoon te zijn. En ik meen dat de wet mij nog wel het middel aan de hand zal geven om een weêrbarstigen zoon tot zijn pligt te brengen en van dwaasheden af te houden. Indien niet - zoo ga uw gang - maar weet dat Gabrielle het bitterste lijden zal door uwe schuld. Ik zend haar naar Engeland terug als gij mijne wenschen teleurstelt; na hetgeen ik nu van u weet moet er eene beslissing volgen. (Zijne regterhand vattende). Over uw hart kan ik niet beschikken - daar vraag ik niet naar, dat kunt gij wegschenken of onthouden naar het u goed dunkt, maar uwe hand, deze hand, waaraan ik stervend eens mijn zegelring zal schuiven, waarmee mijn rang en mijne fortuin op u overgaan, deze hand zult gij reiken aan de vrouw die ik u voorstel, en dat zal nooit zijn het kind eener mésalliance, nooit de dochter van eene Engelsche schoolhouderes! (Hij laat de hand van Raymond los en wendt zich af; op gebiedenden toon) Gij kunt gaan.




raymond 
(voor hem neêrvallende.) 
Vader! breng mij niet tot wanhoop, verg van mij niet het onmogelijke, laat ons verzoenen, dwing mij niet de laatste hoop op te geven, blusch niet de laatste vonk uit van liefde, die nog in mijn hart voor u gloeit.




de markies 
(snijdend koel.) 
Gij zijt kinderachtig. (Zonder Raymond op te rigten, zonder naar hem om te zien, wendt hij zich van hem af, doet eene zijdeur open en roept): Mijnheer Benoît! gij kunt binnen komen!


(Raymond springt op in woede, zijne oogen gloeijen, gelaat en voorhoofd zijn hoog gekleurd, hij balt krampachtig den vuist en gaat, terwijl de Notaris aan de andere zijde binnenkomt.)


de markies 
(tot Raymond die zich verwijdert.) 
Vergeet niet, Mijnheer, dat het diner bij den Hertog de Levis op vijf uur is gesteld, en dat het rijtuig te vier uren voorkomt. (Raymond, die den zakdoek voor het gezigt houdt, antwoordt alleen met een gesmoorden snik).





{==288==} {>>pagina-aanduiding<<}

In het appartement van Raymond.

(Een schrijfvertrek. Raymond komt binnen met waggelenden gang en doodsbleek, hij valt neêr op den eersten stoel den besten en roept onder snikken:)


raymond. 
Ik kan niet, ik wil niet - en toch - ik moet - ik moet - reeds om haar - om Gabrielle, en toch ik kàn niet! moet ik voor het leven rampzalig worden, en is die man mijn vader, die het verlangt, die mij zien kan, wegkrimpend van smart, en die toch de glorie van zijn stamboom liever heeft dan mij? (Denise, die reeds aan de deur heeft geklopt zonder antwoord verkregen te hebben, treedt schielijk binnen. Zij gaat naar Raymond toe, dien zij met diepe bezorgdheid gadeslaat.)




denise. 
Mijnheer de Graaf, wat scheelt u toch! Kan Denise u helpen?




raymond 
(het hoofd opheffende en haar aanziende, barst in tranen los). 
Denise! (hij werpt zich aan hare borst en slaat de armen om haar hals). Hier is eindelijk een hart waaraan ik mij kan uitstorten.




denise 
(met tranen in de oogen hem liefkozend). 
Ja, mijn Graaf! ja, mijn kind, klaag mij uw leed, zeg gerust alles aan uwe Denise, ben ik niet als uwe moeder, zijt gij niet mijn zoon, het kind mijner liefde!




raymond. 
Uw zoon, dat ik het ware! Zeg mij, Denise, zou die man wel mijn vader zijn! Zou het mogelijk wezen, dat ik niet zijn zoon ware?




denise 
(in verbazing de handen ineenslaande). 
Spreekt gij van den Markies? Hoe kan zulken twijfel in u opkomen? Heb ik, ik zelve u niet zien geboren worden, en heeft de Markies u toen niet in mijne armen gelegd, en mij laten belooven u te kweeken en te koesteren als mijn eigen kind? Mijn arm, zwak zoontje, helaas! moest er wel wat voor achter liggen, maar dat moest er nu zoo mee door, de Markies was mijn meester, de Markiezin veel te zwak, en ik kreeg u lief, al van dat eerste oogenblik af, en toen mijn

{==289==} {>>pagina-aanduiding<<}
stumpertje bezweek - mijn kleine Jos - werdt gij mij nog meer dierbaar, werdt gij mij de vergoeding, en toen de Markies heenging (hij had het wel mogen laten met zoo'n zwakke vrouw) was ik het die u voor het laatst nog eens in zijne kamer bragt, opdat hij u zegenen zou en omhelzen! en mijnheer had tranen in de oogen, toen hij u tot zich ophief, en hij gaf mij twintig Louis d'or voor mijne trouwe zorg alsof dat niet van zelf sprak, en of ik anders kon dan goed op u te passen nacht en dag, en dan kunt gij vragen of de Markies wel uw vader zou zijn! Gij zult mij toch de schande niet aandoen, Raymond, van aan uwe moeder te twijfelen.... uwe moeder die eene heilige was en van wie wij dachten dat zij sterven zou van verdriet toen de Markies naar dat Coblentz ging!




raymond 
(die wat bekomen is onder het praten van Denise). 
Neen, Denise, God beware mij dat ik mijne moeder verdenken zou! maar hoe kan de Markies dan zoo hard zijn tegen zijn eenigen zoon? Hij wil mij rampzalig maken; u zal ik het bekennen, ik heb mijne nicht Gabrielle lief....




denise 
(glimlagchend.) 
Dat heb ik al lang gezien.... en de Markies weigert zijne toestemming voor uw huwelijk met de Freule; dat had ik u wel vooruit kunnen zeggen.




raymond 
(met verwondering.) 
Gij! Hoe kunt gij weten?....




denise. 
Dat spreekt immers van zelve.... de Freule is eene allerliefste deugdzame jonge dame, die de honneurs waarneemt in 't salon, toezigt houdt op de huishouding tot groot leedwezen van den hofmeester, die haar best zou kunnen missen, maar die wij overigen liefhebben en naar de oogen zien, omdat zij zacht en vriendelijk is en ieder weet te geven wat hem toekomt.... Doch dat alles is niet genoeg als de Markies naar eene vrouw vraagt voor zijn zoon, zijn erfgenaam; de Freule is maar eene Engelsche freule en de Markies zal hooger op gaan, zal eene Fransche dame willen, eene Gravin of eene Hertogin....




raymond. 
Zoo is het, Denise! helaas! hij heeft gevonden wat hij

{==290==} {>>pagina-aanduiding<<}
wensch te, eene Prinses de Robecque, hij heeft er al zijn woord toe gegeven, en ik ben er niet eens in gekend. En dan zou de Markies willen, dat ik mij daartoe maar zoo in eens leende, al weet hij nu van mij dat ik Gabrielle lief heb!




denise. 
Spartel dan ook maar niet tegen, mijn beste Raymond, want dat zou u toch niets baten.




raymond. 
Als mijn vader mij lief had moest hij zich laten verbidden, nu ik hem gezegd heb dat ik voor 't leven ongelukkig zou zijn. Neen, Denise, dat kan hem niet schelen, hij is een onnatuurlijk vader...




denise. 
Zeg dat niet, maar dat gaat altijd zoo onder de groote lui. De Markies zelf is ook zoo getrouwd - ik weet er alles van - want wij zijn van gelijken leeftijd, en mijne ouders dienden al op het Kasteel bij den ouden Markies, toen Mijnheer uw vader nog Graaf werd genoemd. Hij mogt mij wel lijden, ik hielp in dien tijd de eerste kamenier voor het linnen, en als de jonge Graaf mij zag, kreeg ik een knikje van hem of een tikje op de wang, en zoo was ik, zal ik maar zeggen, in zijn geheimen. Hij was niet zoo als gij, hij had liefdeshistorietjes, en op dien tijd toen zijn vader over zijn huwelijk dacht, was hij doodelijk van eene hofdame die aan Koningin Marie-Antoinette verbonden was. Wat hij zijn engelsch rijpaardje draven liet als zij hem ergens te Parijs of te Versailles rendez-vous had gegeven! - hij zag niet op een Louis-d'or als men hem een billet-doux in de hand stopte! maar zie, daar had de oude Markies eene overeenkomst getroffen met den Baron d'Arques, die heel rijk was en slechts twee kinderen had, een zoon en een dochter, en het werd onzen jongen Graaf zoo maar op eens gezegd dat hij aan mademoiselle d'Arques stond verloofd te worden en dat hij haar zijn eerste bezoek moest brengen met de beide vaders, in het klooster waar zij werd opgevoed; het heugt mij nòg dat hij lang geen vrolijk gezigt zette toen ik hem zijn kanten das en manchettes bragt, die bij het groot toilet behoorden; maar hij gehoorzaamde toch, hij gehoorzaamde zonder morren, en hij

{==291==} {>>pagina-aanduiding<<}
is er voor beloond geworden, want hij kreeg eene allerliefste vrouw en het is geen ongelukkig huwelijk geweest. Het eenige wat er haperde was, dat de jonge gravin, altijd teêr en zwak, na hare bevalling begon te sukkelen en steeds lijdende bleef en haar gemaal niet meer kon volgen naar Parijs, naar Versailles, waar de Markies - want de oude Heer was overleden, en uw vader droeg nu den titel - altijd het een of ander te doen had door zijn hofambt; ik, toen reeds met mijn beste Jacques getrouwd, kreeg mijn eerste, maar even vóór uwe geboorte, en zoo hield mevrouw mij bij zich als min, maar ik kan u zeggen ik heb de echtgenooten nooit oneens gezien; en de Markies was niet slechts hoffelijk jegens zijne vrouw, hij hield haar in hooge achting, en had haar lief, en zoo die reis naar Coblentz en die revolutie er niet tusschen gekomen waren.... zoudt gij er mogelijk zelf over kunnen oordeelen hoe goed het ging tusschen die beiden. Hieruit, mijn lieve mijnheer Raymond, kunt gij wel nagaan dat de Markies zich zelf niet voor een hard en onnatuurlijk vader zal houden, noch dat is, omdat hij voor u eene vrouw koos, in plaats dat hij het aan u overliet, zoo als dat in onzen stand toegaat....




raymond. 
Och! ware ik dan maar in uw stand geboren, ik voel mij volstrekt ongeschikt om aan de verpligtingen van den mijnen te voldoen, zoo als die mij hier worden voorgesteld. Daar heb je nu de Duviviers, de beste en goedhartigste lieden die er zijn kunnen....




denise. 
Dat is waar!




raymond. 
Welnu! ik heb woorden gehad over hen met den Markies, die jaloersch van hen is, die niet wil dat ik bij hen zal gaan, en die zegt dat ze een gemeene troep zijn, zelfs Jufvrouw Duvivier niet uitgezonderd!




denise 
(uitvallend). 
Dat staat den Markies niet mooi. Jufvrouw Duvivier is een beste vrouw, gij, mijnheer en de Markies hebben haar zooveel te danken, en dan nu kwaad van haar zeggen en haar verlaten sinds zij in 't ongeluk is....



{==292==} {>>pagina-aanduiding<<}



raymond 
(getroffen). 
Wat zegt gij, Denise, is zij in 't ongeluk, mijn goede pleegmoeder?




denise. 
Ik vrees van ja! het gaat haar en de haren lang niet goed; die Mijnheer Charles is den verkeerden weg opgegaan en heeft de heele zaak in de war gestuurd. Het huwelijk van Jufvrouw Sophie is afgeraakt en Jufvrouw Duvivier sukkelt.




raymond 
(smartelijk). 
En in zoo'n tijd zou de Markies mij verbieden naar haar om te zien! Waarom mij dat niet eerder gezegd, Denise?




denise. 
La Broche had het mij al gezegd dat de Markies niets meer van de familie wilde weten, nadat er zoo'n standje geweest is met die knechts, en men de zaal in den steek heeft gelaten. Ik meende, om de waarheid te zeggen, dat u, Mijnheer de Graaf, het met den Markies eens was, en ik dacht zoo bij mij zelve, dan zal ik er van tijd tot tijd maar eens gaan om de vriendschap aan te houden, want zonder hen was mijn arm lief kind - excuseer mij, Mijnheer! - stellig door dat gemeene volk vermoord of in de Seine geworpen, en de menschen waren zoo lief voor mij toen ik er dien eersten keer kwam om uwe kleertjes te zien die ze zoo graag houden wilden. Nu dan! om u niet te lang op te houden, als ik Zondags mijn vrijen dag heb om naar Parijs te gaan, wip ik er altijd eens even aan, en nu den laatsten keer lag de weduwe te bed, en zag Jufvrouw Sophie er miserabel verdrietig uit, en ze wou niet zeggen wat het was, maar ik zag het haar wel aan dat het niet het meeste was om 't afspringen van haar huwelijk; ze vroeg niet eens naar u, en toen ik zei dat ik er u van spreken zou, moest ik haar op hand en tand belooven dat niet te doen. Ze wou niet door u beklaagd zijn, zei ze, en ze zou ook geen diensten van u of uw vader aannemen. Dat vond ik nu wel wat onverstandig; men moet zoo grootsch niet zijn als men in de neerlaag is; maar ik kon er toch wel een beetje inkomen dat ze gekrenkt was, en ik zweeg dus; maar nu is 't me zoo ontvallen, en nu Mijnheer de Graaf het weet...




raymond. 
Zal ik zien wat er van mijn kant aan te doen is. De Mar-
{==293==} {>>pagina-aanduiding<<}
kies mag die menschen niet in den nood laten, al is hij nòg zoo boos op hen.




denise 
(in haar zak tastend). 
Gunst! daar valt het mij in, dat ik juist een briefje voor u aangenomen heb, dat u mogelijk wel iets mededeelt omtrent de Duviviers... want het komt van hun buurman Mijnheer Gervaux... (Zij geeft Raymond het briefje).




raymond 
(het aannemend). 
Hoe weet gij dat?




denise. 
Het werd door een jongetje gebragt, zoo wat een jong maatje of een leerling, die mij zeide dat hij van den Heer Gervaux kwam en of ik het u zelf in handen zou geven, want dat er al eens meer een brief van hem aan u niet teregt was gekomen. Dat doet die Germain, Mijnheer! dat's een valschaard, die ons allemaal trekken speelt, en als het jongetje niet naar mij had gevraagd, ik niet toevallig bij den portier had staan praten, dan... (Raymond die niet naar haar geluisterd, maar het briefje gelezen heeft, verbleekt, doet een smartelijken uitroep, en zegt onder tranen) Denise! Denise! Ik moet weg! terstond naar hen toe, gij moet mij helpen!




denise. 
Goede Hemel, Mijnheer de Graaf, wat is er gebeurd, wat ziet gij bleek; waarin kan ik u helpen?




raymond. 
Mijnheer Gervaux berigt mij dat moeder Duvivier stervende is, en naar mij verlangt, om mij roept! Gij begrijpt zelve wel, Denise, dat ik nu naar Parijs moet, naar hen toe, en dat ik dit doen moet buiten den Markies om, die 't mij zeker niet zou toestaan, vooral niet, daar hij er zoo aan hecht, dat ik met hem naar dat diner zal gaan. (Voor zich zelf) 't Is een wenk van de Voorzienigheid, die aan mijn strijd een eind maakt en mijn lot beslist. (Tot Denise) Luister, goede Denise! ga zoo gauw als gij maar loopen kunt naar den stal, zeg aan Firmin dat hij mijn cabriolet inspant, en mij wacht aan den ingang van het park; zorg dat niemand hier in huis iets van die boodschap merkt, ik moet weg zijn eer mijn vader en de Freule er van hooren, anders houden ze me terug. Zorg vooral dat niet Germain...



{==294==} {>>pagina-aanduiding<<}



denise. 
Ik weet er alles van, Mijnheer, u moet daar heen gaan, dat zeg ik ook. Firmin is een trouwe jongen; u kunt staat op hem maken.




raymond. 
Ik volg u terstond, ik moet alleen een paar woorden aan mijn Vader schrijven, om mijn heengaan te verklaren. Ik wil niet wegsluipen als een gevangene, die ontsnapt. (Hij zet zich aan zijne schrijftafel. Terwijl hij met zijn billet bezig is wordt de deur van zijne kleedkamer open gedaan en vertoont Germain zich met een geborduurden rok in de eene en een gala degen in de andere hand. Raymond, die beweging gehoord heeft, keert zich om.)




raymond. 
Waart gij daar! Wat doet gij hier?




germain 
(met een onnoozel gezigt.) 
Ik was bezig het gala-costuum van Mijnheer den Graaf klaar te leggen. Ik meende, dat Mijnheer mij geroepen had.




raymond 
(voortschrijvend.) 
Gij vergist u.




germain. 
Mijnheer de Markies heeft mij gewaarschuwd, dat het hofcostuum verpligtend was voor het diner.... daarom haalde ik een en ander maar te voorschijn.... (Raymond antwoordt niet.) 't Is al zoo vroeg niet meer; wanneer belieft het Mijnheer zich te laten kleeden?




raymond 
(die zijn billet toegevouwen en verzegeld heeft.) 
Berg die glimmende waar maar op, ik zal mij niet kleeden van daag. Geef mij mijn mantel en mijn bonte muts, ik ga wandelen.




germain 
(de schouders ophalend, gaat weer de kleedkamer binnen, komt met een mantel terug, dien hij Raymond omslaat, en geeft hem de muts, terwijl hij zegt:) 
Mag ik Mijnheer den Graaf waarschuwen, dat hij zich voorneemt eene wandeling te doen, die hem duur zal te staan komen.




raymond. 
Waar bemoeit gij u mee, ik ga heen omdat ik moet. Dit

{==295==} {>>pagina-aanduiding<<}
briefje zal mijn Vader duidelijk maken, waarom.... (hij wendt zich naar de deur.)




germain 
(treedt hem in den weg.) 
Mijnheer de Graaf zal zich niet verwijderen, zonder dat de Markies gewaarschuwd is. Ik heb op mij genomen te zorgen, dat u bij tijds gereed waart om naar Parijs te gaan!




raymond. 
Ik zal er nog eerder zijn dan mijn Vader. Uit den weg, onbeschaamde spion! (Hij brengt Germain, die voor de deur stand houdt, met forsche hand een duw toe, dat deze tegen een boekenkast teregt komt, en loopt schielijk weg. Denise komt binnen.)




germain 
(luid en driftig.) 
Dat zul je me betalen, Graaf van de schaafbank!




denise. 
Wat is hier aan de hand! Zoo'n brutale uitval tegen je meester!




germain. 
Dat raakt jou niet, oude prij! ge zult er de gevolgen wel van zien, dat je den zoon opstookt tegen den vader.




denise 
(heftig uitvallend.) 
Dat mag jij doen, leelijke verklikkert, ik weet wat mijn pligt is, ik ben hier op 't Kasteel gewonnen en geboren, en ik heb niet van jou te hooren, wat me te doen staat, zoo'n lummel! Omdat hij geen liverij draagt meent hij een heer te zijn! een schoft ben je, niets anders, daàr is hier geen lakei, zoo gemeen als gij zelf. (Terwijl Denise tegen hem uitvaart, heeft Germain zich van de beide briefjes meester gemaakt en loopt er mee heen.)




denise. 
Ja! ja! haast je maar! zie maar dat je bij den Markies komt, ik zal er ook zijn!




In de kleedkamer van den Markies.



de markies, la broche. 
De Markies zit voor een toilet uit den tijd van Lodewijk XVI, een wijde poeijermantel omgeslagen. La Broche is bezig hem te kappen, onder eerbiedig stilzwijgen.




de markies 
(in den spiegel kijkend.) 
Er zal een tintje blanketsel noodig zijn, La Broche, mij dunkt

{==296==} {>>pagina-aanduiding<<}
ik zie wat bleek, men mag verdriet hebben zooveel men wil, maar de menschen moeten het ons niet kunnen aanzien.




la broche. 
Ik zal er voor zorgen, Mijnheer. (Terwijl hij nog spreekt wordt de deur met geweld opengerukt, en Germain stormt binnen met de plompe onstuimigheid van een knecht die alarm wil maken. La Broche laat verschrikt den horstel vallen en blijft met de kam in de hand staan, Germain aanstarend met stomme verbazing.)




de markies 
(die door een blik in den spiegel Germain gewaar wordt.) 
Wat beteekent dat monsieur Germain, hier zoo onbehouwen binnen te vallen?




germain 
(hijgend als iemand die buiten adem is en toch met luide schetterende stem.) 
Mijnheer de Markies! het is mijne schuld niet, ik heb er niets tegen kunnen doen....




de markies 
(opstaande en zijn kapkleed afwerpend). 
Waartegen niet? Hoe stelt gij u zoo onbehoorlijk aan?




germain. 
Ik ben er zoo van verschrikt, Mijnheer de Markies! De jonge Graaf is ontvlugt!




de markies 
(wordt doodsbleek, doch spreekt met hoogheid en schijnbare kalmte.) 
Ontvlugt! - zoo ver ik weet was de Graaf geen gevangene in mijn huis.




germain 
(een toontje lager stemmend). 
Mijnheer de Markies had mij bevolen mijn jongen meester te waarschuwen om zich tijdig te kleeden voor het diner.....




de markies. 
Welnu!




germain. 
Dat heb ik gedaan - maar de Graaf wilde niet naar mij hooren; hij verkoos zich niet te laten kleeden en hij zou niet naar dat diner gaan. En of ik al mijn best deed om hem voor oogen te houden, dat hij daarmee mijnheer zijn vader beleedigde - het baatte niet - hij riep uit dat dit hem niets kon schelen, dat hij op zijne eigene gelegenheid naar Parijs ging - naar de Duviviers - en dat hij er eer-
{==297==} {>>pagina-aanduiding<<}
der zijn zou dan de Markies. En toen ik mij verpligt achtte voor de deur te gaan staan om hem binnen te houden, gaf hij mij zulk een geweldigen stomp op de borst, dat ik zijwaarts tuimelde; toen is hij weggeloopen en ik kon niets meer doen dan Mijnheer den Markies waarschuwen!




denise 
(die terwijl hij spreekt voor de open deur is blijven staan treedt nu binnen). 
De Graaf heeft je alleen maar wat onzacht ter zijde geduwd, valschaard, en dat had je dubbel en dwars verdiend!




de markies 
(zijne hevige ontroering bekampend, tot Denise). 
Sinds wanneer snauwen de bedienden elkander af in mijn bijzijn?




denise 
(ootmoedig). 
Mijn goede meester, vergeef het mij, maar die Germain is een leugenaar; hij verschrikt u, hij stelt u de zaak veel erger voor dan zij is.




de markies 
(versacht). 
Wat is er dan eigenlijk, Denise?




denise. 
Jufvrouw Duvivier ligt op sterven en heeft om Raymond (excuseer) om den Graaf geroepen, en een buurman heeft hem met een briefje gewaarschuwd; toen moest hij zich haasten om die stervende te troosten, maar hij zal daar niet langer blijven dan hoog noodig is; dat durf ik u verzekeren Mijnheer, hij zal in een ommezientje weerom zijn, misschien nog wel vóór het diner!




de markies 
(met een bitteren lach). 
Gij weet niet wat gij zegt, Denise, gij meent het goed, maar ik ken de beteekenis van dat heengaan! (Hij leunt met den arm tegen den hooggerugden stoel en laat het hoofd in de hand vallen).




germain. 
De Graaf kan nog niet ver zijn; zoo mijnheer het verlangt is hij nog wel in te halen.




de markies 
(het hoofd opheffend). 
Meent gij dat ik den Graaf de Mercoeur als een voortvlugtige zal laten vervolgen door een knecht. (Met toorn en minachting). Uit mijne oogen gij!


(Germain treedt langzaam achteruit en is willens heen te gaan).

{==298==} {>>pagina-aanduiding<<}



denise. 
Geef eerst het briefje van den Graaf aan Mijnheer, gij moet het hebben, ik weet het.




germain 
(die tot hiertoe op den achtergrond van het vertrek was gebleven, komt nu vooruit en met eene diepe buiging tegen den Markies): 
Verschoon mij, Mijnheer, in de uiterste ontsteltenis heb ik vergeten. (Hij geeft hem het briefje van Raymond.)




denise 
(zacht tegen La Broche.) 
De fielt deed het met opzet.




de markies 
(die het briefje geopend en gelezen heeft, wankelt op zijne voeten, grijpt krampachtig om zich heen en valt bewusteloos in de armen van La Broche, die hem opvangt. La Broche, met behulp van Denise, plaatst den Markies in den armstoel, neemt een flacon van het toilet en houdt die den Markies onder den neus; de Markies komt weêr bij en ziet als in verwarring om zich heen.) 




la broche 
(werpt zich aan zijne voeten, kust zijne handen en spreekt onder tranen): 
Mijn goede meester, trek het u zoo niet aan, uw zoon zal weerkeeren, ik ben er zeker van.




de markies 
(met een snik.) 
Ik heb geen zoon meer!


(La Broche heft zich op, diep getroffen. Denise en hij zien elkander aan met sprekende bezorgdheid. Germain, nog in de geopende deur, brengt de hand voor den mond om een glimlach te weerhouden.)


de markies 
(rijst eensklaps op en met eene trillende stem waaraan hij vastheid poogt te geven, spreekt hij): 
Zoo bijgeval de schrijnwerker Raymond zich mogt aanmelden, wordt hij niet toegelaten! Ik wil zijn naam niet meer hooren! Wie uwer dit verbod overtreedt krijgt op staanden voet zijn afscheid. (Germain verwijdert zich met een sarcastischen lach. La Broche en Denise blijven staan in de diepste verslagenheid.)




de markies 
(tot La Broche.) 
Maak wat haast met mij te kleeden. Ik kan den Hertog de Levis toch niet laten wachten!






{==299==} {>>pagina-aanduiding<<}

Zesde gedeelte.


De zoon des huizes.


{==300==} {>>pagina-aanduiding<<}


{==301==} {>>pagina-aanduiding<<}

Maart 1815.


In het Park van het Kasteel de Mercoeur. Een zachte lentedag. Boomen en heesters beginnen reeds knoppen en bloesems te vertoonen. De zon schijnt helder en werpt grillige lichttinten op het jonge groen.
(Raymond, eenvoudig gekleed, wandelt op en neer in een der lanen als in afwachting van iemand, die nog niet gekomen is, hij ziet naar alle kanten uit. Eindelijk bemerkt hij Denise, die uit eene zijlaan naar hem toekomt; hij gaat haar te gemoet en steekt haar beide handen toe).


raymond 
(met zekere aandoening). 
Daar ben ik nu! mijn goede Denise, gij hebt uw zin dat ik ditmaal tot het park heb doorgezet.




denise. 
Ik vrees dat ik Mijnheer heb laten wachten, maar ik was niet eerder vrij. De Markies verlangde na zijn ontbijt in de slaapkamer naar het salon overgebragt te worden, en daar is heel wat aan vast voor La Broche en mij, want de knechts mogen hem niet aanraken, en de Freule doet wat zij kan, maar....




raymond. 
Dat's dunkt mij een goed teeken, dat de Markies zijn ziekekamer verlaten heeft; er is dus beterschap?




denise. 
Ja! wat zal ik u daarvan zeggen, met het podagra en de kramp schikt het nu nog al, bij wijlen wat pijnlijk en de voeten ijsselijk gezwollen, ook de beenen, en 't is met de handen ook niet al te pluis, zoodat men hem helpen moet als een kind, maar dat is toch het ergste niet. (Zij zwijgt aarzelend.)




raymond. 
Wat is er dan nog?



{==302==} {>>pagina-aanduiding<<}



denise.. 
Mijnheer is erg zenuwachtig en mankeliek, en daar zit geen beterschap op als alles zoo moet blijven.


(Raymond haalt zwijgend de schouders op en zet zich neer op een tuinbank, terwijl hij Denise met een gebaar noodigt naast hem te komen zitten. Zij schudt het hoofd, blijft voor hem staan en hervat).


denise. 
Wat hem het meeste kwaad doet is dat zwijgen, dat strakke, mokkende zwijgen; ik houd het er voor dat hij daardoor veel meer lijdt, dan zoo hij zijn leed uitsprak.




raymond 
(koel) 
Gekrenkte trots, teleurstelling, toorn en verbittering doen hem lijden, en daar hij zich verbijt om het te ontveinzen, verergert het kwaad, ik begrijp dat....




denise. 
Neen, Mijnheer, dat begrijpt u niet goed, neem mij niet kwalijk dat ik het zoo maar in vrijigheid zeg. Uw heer vader heeft verdriet, verdriet over u, over zijn gemis, en als ik in uwe plaats ware!...




raymond 
(invallend.) 
Zoudt gij u tweemaal bedenken eer gij een stap deedt om in dat gemis te voorzien. Men zou wel moeten weten welke soort van gemis hier geleden wordt, en of dat verdriet wel iets anders is dan spijt; spijt, dat men zijn wil niet kan doorzetten, dat men heeft zien barsten wat men geloofde te kunnen buigen.




denise 
(het hoofd schuddend). 
O! maar Mijnheer Raymond, als u het nu zòo opneemt...




raymond. 
Ik neem het op zooals het uit feiten spreekt. Ik vraag, God weet het met welken zielenstrijd! of er wel een vonkje van liefde voor mij gloeit in het hart van mijn vader.




denise. 
Hoe kunt gij daaraan twijfelen, mijn beste Raymond?




raymond. 
Ik vrees zelfs dat ik niet meer twijfelen kan. Of zou een liefhebbend vader tegen zijn zoon gedaan hebben wat de

{==303==} {>>pagina-aanduiding<<}
Markies deed tegen mij... Ik spreek niet eens van het geweld dat hij mijn hart, mijne neigingen heeft willen aandoen; hij is zelf zoo zeer overtuigd, dat rang en geluk éen zijn, dat men het hem ten goede moet houden, zoo hij opdringt wat hij het éene noodige acht; omdat ik mijne schuld van dankbaarheid betaalde aan eene stervende, mij dood te verklaren als zoon, mij den terugkeer tot het vaderhuis af te snijden, mijne verantwoording niet te willen hooren, mijne brieven onbeantwoord te laten, als waren ze niet geschreven... dit alles geeft mij de grievende zekerheid, dat er niets meer voor mij spreekt in zijn hart, zoo daarin ooit iets voor mij. gesproken heeft.




denise. 
De Markies is stijfhoofdig en onhandelbaar, dat weten wij allen; als hij eens eene opvatting heeft, staat hij stijf op zijn stuk, en laat dan komen wie wil om er hem af te brengen, het gaat niet. Maar daarom heeft hij toch zijn gevoel, en zijn Zoon ligt hem na aan het hart, dat verzeker ik u. Als gij hem gezien hadt op dien noodlottigen dag van uw heengaan, zoudt gij dat met mij eens zijn.




raymond. 
Maar die zoon heeft een knak toegebragt aan zijn geboortetrots, aan zijn lievelingsplan! en dat vergeeft hij hem nooit. Eerst over den eersten schok der teleurstelling heen, en in dwaling verkeerend omtrent mijne verdere handelwijze, waaromtrent hij niet eens verkoos ingelicht te worden, is hij blijven vasthouden aan het denkbeeld, dat ik zijn naam heb onteerd, en nu hij in mij niet meer zijn erfgenaam ziet, die de glorie van zijn geslacht kan verhoogen, nu is de arme Raymond hem niets meer, niets dan een voorwerp van afkeer, waaraan hij door niets en niemand wil herinnerd worden.




denise. 
Wezenlijk, Mijnheer, u vat dat averechts op. Ik kan dat alles zoo niet uitpluizen en schiften als u - maar ik weet wat de waarheid is - dat uw Vader gebukt gaat onder het verdriet van de scheiding.




raymond 
(met bitterheid.) 
Zoo gebukt, dat hij mij door zijne lakeg en heeft laten afwij-
{==304==} {>>pagina-aanduiding<<}
zen, toen ik in 't begin van dit jaar mij hier aangemeld heb, in de hoop eene verzoening te treffen! De Markies had gezworen dat ik niet meer over zijn drempel zou komen, en de orders waren streng, 't werd mij toegevoegd door dien ellendeling, die eens mijn kamerdienaar heette!




denise. 
Ditmaal loog hij niet! dat is zoo. De Markies had in zijn eerste drift diergelijk bevel gegeven, met de bedreiging erbij, dat wie het overtrad, op staanden voet zijn afscheid zou krijgen; maar het was er mee als met de moeders die haar kinderen met den wolf dreigen; als het arme dier er slechts den klauw naar uitsteekt, hitsen zij de honden op hem aan! Dus met allen eerbied, de Markies, La Broche en ik waren dan ook stilzwijgend met elkaêr overeengekomen, om in 't gegeven geval niet te gehoorzamen, en het duurde geen drie dagen of het was den Markies aan te zien, dat hij heimelijk op uwe terugkomst hoopte, en dat hij de overtreding van zijn bevel niet al te kwalijk zou nemen, al was hij te koppig om het te herroepen. Het ongeluk heeft gewild, dat u juist te land moest komen bij een lakei, die hier pas in dienst was, en die door Germain werd afgerigt.




raymond 
(bitter.) 
Mijn Vader, die de eer van zijn huis zoo onbesmet wenscht te houden, had daar een mooi sujet ingehaald, een verklikker van de policie; ik heb er ondervinding van. Een vriend van mij is door hem in ongelegenheid gekomen.




denise. 
Van hem zult u ten minste geen last meer hebben. Hij heeft zijn afscheid genomen nog voordat men het hem gaf. Op een mooijen dag in Februarij vroeg bij zijne afrekening, omdat hij geld noodig had en toen het binnen was is hij met de noorderzon vertrokken, niemand weet waarheen; zoo zijn wij het hier niet gewend! La Broche, die hem altijd verdacht van in uwe papieren te snuffellen, had uit voorzigtigheid na uw vertrek de sleutels van uwe secretaire en lessenaar afgenomen en aan de Freule gegeven.




raymond. 
Hij kan niets bij mij gevonden hebben dat van zijne gading

{==305==} {>>pagina-aanduiding<<}
was, tenzij een rolletje of wat goudgeld; heel gelukkig, want hij is zeker nu al in dienst bij Fouché.




denise. 
Bij zoo een past hij beter dan in een fatsoenlijk huis als het onze. Maar u moet niet afhankelijk zijn van de bedienden, als u hier binnen wilt komen; daarom heeft La Broche mij dezen sleutel toevertrouwd. Ik zou dien aan u geven - hij weet dat ik u wel eens spreek - en u zeggen dat hij toegang geeft tot de kleine deur van het benedenhuis, regts de keuken en de kamer voor La Broche, links de gang die naar het gelijkvloersche kleine salon voert dat u kent, als receptiekamer ingerigt voor de Freule, en van daar uit, komt men overal waar men zijn wil.....




raymond 
(met bitterheid). 
De zoon des huizes moet dus insluipen!




denise. 
Zooals het nù staat, weten wij er niets anders op. U plagt dien weg meer te nemen als u uit het park zonder omweg naar binnen wildet komen - La Broche heeft er dit op gevonden - met voorkennis van de Freule; hij tracht trouw te blijven aan zijn ouden meester en tegelijk zijn toekomenden Heer te believen....




raymond 
(glimlagchend de sleutels nemende). 
(Voor zich) - zoo gaat het in de wereld - men kan niet zonder het accomodatie-stelsel (luid tot Denise) - dank den ouden man hartelijk voor mij - het kan te pas komen.




denise. 
In uwe plaats, Mijnheer Raymond, zou ik niet te lang wachten met er gebruik van te maken - - i k zou maar eens binnen gaan - en den Markies.... verrassen.




raymond 
(somber). 
Daar zal ik mij wel voor wachten, goede Denise! Als ik iets dergelijks waagde, kreeg de Markies zeker een beroerte van gramschap, en wat mij betreft - als mij eene slechte ontvangst te beurt viel, zou er gevaar zijn dat de breuk onherstelbaar werd... De Markies verkeert in de meening dat àl de schuld bij mij ligt; maar ik.... denk er anders over, ik heb ook mijne grieven en ik ben ook een de Mercoeur, ik sta òok

{==306==} {>>pagina-aanduiding<<}
op mijn stuk, ik wil aangemoedigd worden, zoo niet uitgelokt, om weer te keeren; zonder dat volgt er weêr smaad en vernedering, die ik geloof niet verdiend te hebben en niet willens ben te dragen. Alleen als ik zekerheid had dat er eene verzoening is te treffen....




denise 
(gaat nu naast hem zitten en spreekt bijna fluisterend.) 
La Broche meent, dat de Markies daartoe al een eersten stap moet hebben gedaan door mijnheer Benoît.




raymond 
(smartelijk). 
De goede La Broche heeft denkelijk geluisterd, zonder regt te verstaan. De Markies heeft mij door zijn rentmeester laten voorstellen om mijne moederlijke nalatenschap uit te keeren!
Dàt was geen stap ter verzoening met zijn zoon; dat was eenvoudig afrekenen met den schrijnwerker!




denise. 
Ja! als u ook alles zoo wilt opnemen. Wij, La Broche en ik, zagen er in, dat de Markies.... bezorgd hoe gij leven zoudt, en vreezende dat gij geldgebrek hadt....




raymond 
(heftig.) 
Precies, zoo iets was het, en daarom heb ik het afgeslagen?




denise. 
Daar hebt gij toch niet goed aan gedaan; neem mij niet kwalijk, Mijnheer, dat ik het zoo eens ronduit zeg... u hadt die voorkomendheid moeten waarderen, en mee een stapje doen tot de verzoening.




raymond 
(geprikkeld.) 
Opdat de Markies meenen zou dat ik, als de verloren zoon waarmee hij mij misschien vergelijkt, tot mijn Vader wilde weêrkeeren, omdat ik teren moest op zwijnendraf en hunkerde naar het gemeste kalf! Daarin vergist hij zich. Ik weet mijn brood te verdienen. Ik leef zoo als mij het liefst is. Ik heb geen behoefte aan de weelde die ik hier vind.... maar aan de vrijheid die ik nù geniet, die mij onmisbaar is geworden! en waarvan ik afstand zou moeten doen zoo er eene verzoening te treffen ware, wat ik nog betwijfel.




denise 
(het hoofd schuddend.) 
Als u er zoò over denkt dan is die ook wel twijfelachtig, maar dat is toch niet gesproken als een goed zoon, en

{==307==} {>>pagina-aanduiding<<}
daarvoor heb ik mijn Raymond toch altijd gehouden, en dat valt mij zeer tegen na de belangstelling die gij steeds blijft toonen in uw Vader, na de moeite die gij doet om mij hier te komen opzoeken.




raymond 
(met vuur). 
Dat ik bezorgd ben over mijn Vader, nu ik van zijne ziekte hoorde; dat ik hem liefheb ondanks alles en er veel voor zou offeren om hem gelukkig, om hem met mij bevredigd te zien, dat weet God die mijn hart kent, en gij weet het ook wel, Denise, al zou de wereld ook het tegenovergestelde gelooven. Het is waar, toen ik nog op Mercoeur was, onder den druk van zijn onwrikbaren wil, onder den dwang van vormen, die mij als ketenen knelden, levend in schijnbaren vrede, maar in voortdurende vreeze voor misverstand, toen, ik wil het u wel bekennen, Denise, waren er oogenblikken, waarin ik het lot verwenschte dat ons had bijeen gebragt; ik geloofde hem te haten als zijne dwingelandij, maar dàt is nu anders geworden, heel anders. Ik voel nù dat hij mijn vader is; al heeft hij mij afgewezen als zoon, er spreekt voor hem eene stem in mijn hart, die ik vroeger nooit zoo goed heb verstaan; ik zoek naar het middel ter verzoening. Geloof mij, ik wil het aangrijpen als ik het gevonden heb, wàt het mij dan ook koste; maar ik wil eene verzoening op degelijken grond, waarbij de wortel der bitterheid, tusschen ons opgeschoten, wordt uitgedelgd, geen gepleisterden vrede, die toch weêr zou af brokkelen, en daarom wil ik niet roekeloos en ligtzinnig de eenige kans verspelen, die mij nog blijft, door mij te overijlen.




denise 
(met een zucht.) 
En ik, die nog al meende dat u gekomen waart, om misschien te blijven. Ik kan u zeggen, Raymond, dàt stelt me te leur en dat zal de Freule ook erg spijten....




raymond 
(opstaande met zeker ongeduld.) 
Ik kan moegelijk gelooven, dat de Freule er leed van zal hebben; zoo dat ware zou zij het hare doen om mede te werken tot eene goede uitkomst, zou zij mij aanmoedigen, zou zij mij troosten en opbeuren, al ware het maar door een enkel woordje; maar tot niets daarvan heeft zij zich verwaardigd, zij ook voelt geene vriendschap voor mij, geene belangstelling.

{==308==} {>>pagina-aanduiding<<}
Hoe had zij anders dit alles kunnen nalaten, hoe zou zij niet liever zelve mij hebben toegesproken, in plaats van het alleen aan u over te laten.... terwijl zij toch weten kan dat....




denise. 
De Freule is zeer bezet, en zeer weinig vrij door dat sukkelen van den Markies, die haast geen oogenblik buiten haar kan; maar ik weet toch dat zij u een goed hart toedraagt, en dat zij alles zou willen doen om u met uw vader te verzoenen. Zij vindt die scheiding zoo smartelijk, zoo onnatuurlijk.




raymond. 
En mogelijk geeft zij er mij de grootste schuld van. Ik weet hoe zij is. Bij haar gaat de pligt voor, in alles, en de groote verpligting, die zij meent te hebben aan den Markies, doet haar zijn streng verbod, zeker ook aan haar gegeven, om geen gemeenschap met mij te houden, zoo nauwgezet opvatten, dat zij mij geen woordje, geen lettertje gunt!




denise. 
Daar komt nog bij, mijn beste Raymond, dat zij iets kan vernomen hebben van 't geen er tusschen den Markies en u is voorgevallen, op dien rampzaligen dag, en hoe zij daarin betrokken was....




raymond 
(heftig.) 
Gij, Denise! wie ik mijn volle vertrouwen heb geschonken, wie ik het geheim van mijn hart heb ontdekt, gij hebt toch niet de onvoorzigtigheid begaan haar te zeggen....




denise. 
Dat kan je denken, Raymond! Ik u verraden, om haar op een tijd, waarin ze hier zoo onmisbaar is, mogelijk te verdrijven? Als zij wist dat gij hare hand hadt gevraagd en dat de Markies dien wensch met zoo veel hardheid ontzegd had, dan zou de Freule d'Arques zich zelve gaan beschouwen als eene der oorzaken van uw verschil met uw vader, en zich mogelijk verpligt achten ter zijde te gaan, om dat verschil uit den weg te ruimen; en de Markies kan niet buiten haar, dat zeg ik u, nu minder dan ooit. En dan zou ik dit wetende mij zoo verpraat hebben? Raymond! Raymond, gij wordt hard en wantrouwend. Waar ziet gij uwe oude Denise voor aan!




raymond 
(haar de hand drukkend). 
Voor het beste, verstandigste, trouwste oud-vrouwtje dat er

{==309==} {>>pagina-aanduiding<<}
op de wereld gevonden wordt. Gij hebt groot gelijk, Gabrielle moet niet weten dat zij staat tusschen mijn vader en mij, voordat zij als middelaarster op kan treden tusschen ons; mogelijk vermoedt zij iets en onthoudt zich daarom zoo streng. Toch! zoo gij wist hoe het mij noodig was haar te vragen, te zeggen wat ik op het hart heb. Maar sinds dat niet mag, is het ook maar beter dat gij, Denise.... zie toch, al sprekende over mij zelf, vergat ik eigenlijk wat ik hier kwam doen.




denise. 
Naar den toestand van den Markies vragen zoo ik meen, sinds gij van dat andere nog niets hooren wilt.




raymond. 
Toch nog voor iets anders. Ik was er ongerust over hoe de Markies de groote gebeurtenis van den dag opgenomen had, en of het hem geen geweldigen schok had gegeven, dat Frankrijk en zijn geliefd Vorsten-Huis weer zoo wordt bedreigd.




denise. 
Gij meent dat praatje over Bonaparte, en een gerucht, dat die aan zijn eiland ontkomen zou zijn.




raymond. 
Een praatje! als 't niets ware dan dat, zou men er voor den zieke van kunnen zwijgen; maar het is geen onzeker bericht, het is eene vreesselijke waarheid, de ex-Keizer is weêr in Frankrijk, hij is er bij zijne landing ontvangen met geestdrift, met onverklaarbare blijdschap, want het bloedig spoor, dat hij eens naliet, is nog verre van uitgewischt; en toch, als met tooverslag zijn alle harten voor hem gewonnen, en het lijdt geen twijfel dat hij zijn zegevierenden togt zal voortzetten tot aan Parijs, zoo als hij heeft aangekondigd.




denise. 
De Hemel zij ons genadig! daar weet de Markies gelukkig nog niets van; maar als hij het verneemt, zal hij vreesselijk uit zijn humeur zijn.




raymond. 
Dat zou nog niet het ergste wezen, maar het zou hem een schok kunnen toebrengen, die hem allergevaarlijkst kon zijn. Wij moeten den slag zien te breken, door hem er langzaam op voor te bereiden; daarom, zeg aan Freule Gabrielle, dat zij

{==310==} {>>pagina-aanduiding<<}
begint met zelve de berigten in den ‘Moniteur’ te lezen, eer zij dien den Markies in handen geeft, en dat zij er over praten gaat als van eene mogelijkheid, eer het hem als een feit voor de oogen wordt gesteld. Het regerings-blad zal in deze oogenblikken voor het ergste niet uitkomen, eer alles verloren is... (Bemerkend dat Denise wat verstrooid naar den kant van het huis uitziet). Maar gij luistert niet, moedertje, op die wijze zoudt gij niet goed overbrengen wat toch hoog noodig is, dat mijne nicht weet...




denise 
(opgeruimd.) 
Wel zeg het haar dan zelve, want daar komt zij aan...




raymond 
(verrast en als in verwarring). 
Wat moet ik doen? Haar tegemoet gaan, haar vermijden!




denise. 
Wel nu nog mooijer, haar vermijden als zij naar u toekomt; zij is reeds aan den ingang van deze laan.




raymond 
(besluiteloos). 
Ja, dat zie ik... Maar hoe zal zij het opnemen?




denise. 
Komaan, dat's gekheid, flink er op los, 't is immers uwe nicht.


(Raymond op eens besloten, gaat schielijk naar Gabrielle toe, die zelve regt op hem afgaat; Denise houdt zich ter zijde).


raymond, 
(zijn hoed afnemend, maakt eene diepe buiging voor Gabrielle). 
Vergeef mij, Nicht, dat ik de vrijheid neem u even te groeten, nu de fortuin mij zoo gunstig is.




gabrielle 
(hem de hand toereikend). 
Als gij dat eene gunst der fortuin noemt, kunt gij er mij voor danken, want ik wist dat gij hier waart en - ik zocht u.




raymond 
(verbleekend de hand op zijn hart drukkend). 
Gabrielle! gij zegt mij dat zòo.




gabrielle 
(rustig). 
Ik zeg het u zoo als het is. Ik wenschte u te spreken en daarom kwam ik hier.




raymond 
(ontroerd). 
Dit weerzien, Gabrielle, na zulke scheiding! Ik ging van u af met zooveel goeden moed... in 't vaste vertrouwen dat ik u binnen een paar uur zegevierend wat nieuws zou te zeggen

{==311==} {>>pagina-aanduiding<<}
hebben, en toch, toch moest ik vlugten als een misdadiger bijkans, om niet weêr te keeren in mijns vaders huis. Vlugten zonder eens afscheid te nemen van u, zonder een woord ter verklaring van 't geen u toch moest bevreemden. Hebt gij mij dat niet kwalijk genomen?




gabrielle. 
Volstrekt niet. Toen ik van Denise hoorde hoe dat geloopen was;.... maar daar moeten wij nu niet over praten, er is noodigers te bespreken. Laat ons opwandelen. (Denise wenkende, die nu nader komt). De Markies is ingesluimerd, ga stil bij hem zitten, en mogt hij ontwaken voor ik terug ware, dan schep ik een luchtje in het park...


(Denise knikt ten bewijze dat zij begrepen heeft en verwijdert zich in de rigting van het huis. - Gabrielle en Raymond wandelen naast elkander voort.)


gabrielle 
(na een oogenblik aarzelens.) 
Het is immers zoo gebleven tusschen ons, dat ik met u spreken kan als de belangstellende nicht tot haar neef!




raymond. 
Kunt gij er aan twijfelen! maar vòor dat gij mij gaat kapittelen, want dit zie ik komen, moet ik u eerst een wenk geven in 't belang van den Markies. Ik was bezorgd dat hij zich de catastrophe die wij hier in Frankrijk komen zien, al te sterk zou aantrekken, en daar verneem ik van Denise, dat hij er nog niets van gehoord heeft. Gij, Gabrielle, weet het toch zeker dat Napoleon, van Elba ontkomen, te Cannes is geland, met opene armen ontvangen werd door de bevolking en dat we opnieuw eene omkeering van zaken tegengaan, na de Hemel weet welke bloedige worsteling!




gabrielle. 
Om de waarheid te zeggen zou ik er niets van weten, zoo min als de Markies, want wij zien of spreken tegenwoordig niemand sinds de Markies zoo pijnlijk is en niet meer uitgaat; en wat de dagbladen betreft, die raken dezer dagen zoek in de keuken, want de Markies taalt er niet naar en ik had wel aan wat anders te denken, maar ik hoorde van Denise, dat de dienstboden onder elkaêr er van spreken en dat La Broche hen allen gewaarschuwd heeft er niet van te kik-
{==312==} {>>pagina-aanduiding<<}
ken tegen zijn meester; maar daar is gisteravond, al vrij laat, toen de Markies te bed lag, Lionel bij mij gekomen... Gij weet zeker ook dat hij nu getrouwd is?




raymond. 
Ja, met de dochter van Graaf X., aan de Bonapartes verwant, zooals hij mij schreef.




gabrielle. 
Welnu! oom heeft hem op zijn billet de part niet eens geantwoord, maar ik vond het onheusch, ik had geen wrok tegen hem, integendeel; en zoo schreef ik hem een beleefd briefje, dat hij, zoo hij wilde, kon opvatten als in ooms naam geschreven, want ik meldde hem diens pijnlijke ongesteldheid. Dit zal u verklaren waarom de Burggraaf mij opzocht. Zijne vrouw en mogelijk hij zelf, schoon hij dit niet toestemde, had er al lang meer van geweten. Hare familie, die nu naar Parijs is teruggekeerd, staat vast in 't geloof, dat de ex-Keizer allen tegenstand zal overwinnen en nog weêr op den troon zal komen.




raymond. 
Dat zou heel wel kunnen zijn....




gabrielle. 
Daarom kwam de Burggraaf mij waarschuwen, dat men vermoedelijk het oog zoude houden op den Markies, die als vurig royalist bekend stond, en dat ik dezen moest bewegen voorzigtig te zijn in zijne uitlatingen, als hij in 't publiek komt. Lionel meende het goed, hij wilde zijn oom liefst niet in moeijelijkheden zien gewikkeld, maar ik deelde hem mede, dat daar geene vrees voor was. De Markies ging al niet meer uit, tot hiertoe ontvingen wij niemand, en wij allen, die hem omringen, zullen zorgen, dat hem niets ter ooren komt van de gebeurtenissen die hem ergernis kunnen geven.




raymond. 
Dat zou goed zijn, zoo men zekerheid had dat de wolk zou afdrijven; maar daar het tegenovergestelde het meest waarschijnlijk is, zal men beter doen hem langzaam voor te bereiden op 't geen hem toch niet verheeld kan worden, dan dat het hem op eens treft als een donderslag uit eene heldere lucht. De aanhankelijkheid van mijn vader aan de dynastie der Bourbons, al is zij blind en eenzijdig in hare opvatting,

{==313==} {>>pagina-aanduiding<<}
is te oprecht en te onbaatzuchtig om niet geëerbiedigd en ontzien te worden; maar men kan hem de waarheid niet sparen, dat zij zeer bedreigd zijn en lang niet veilig. Gij, Gabrielle, die met hem weet om te gaan, zijne zwakheden weet te ontzien, wier gezindheid jegens zijn geliefd Koningshuis onverdacht is, moet die hagchelijke taak op u nemen. Stel het gebeurde hem voor als een los gerucht, waarvan men nog het ware niet weet, dan zal hij meer willen weten; gij vertelt hem zoo omzigtig mogelijk wat men zegt, hij zal ongeloovig zijn en zekerheid willen putten uit - het officieele blad, dat maar schoorvoetend voor de waarheid uitkomt en het ergste nog zoo lang mogelijk zal verbloemen. Zoo krijgt onze patient (in dubbelen zin) den bitteren drank bij kleine teugen te slikken, en het zal hem minder schokken dan zoo de volle smartelijke lijdenskelk hem zoo op eens aan de lippen werd gebracht.




gabrielle. 
Gij hebt gelijk. Ik zie dat in als gij zelf, en wat in mijne magt staat om de kracht van den schok te breken, dien gij voor uw vader vreest, zal worden verrigt, dat spreekt van zelve; maar ik heb toch nog wel hoop dat men zich de zaak te ernstig voorstelt, en dat de familie van Lionel, overmoedig in hare verwachtingen, al te ligt gelooft wat zij graag zag. Nu mijne nieuwsgierigheid eens was opgewekt, greep ik van ochtend naar den Moniteur, de berigten waren van gisteren.... en zij meldden dat de Graaf van Artois met den Hertog van Orleans en den Generaal Macdonald naar Lyon waren vertrokken om den ‘avonturier’ in zijne vaart te stuiten, en dat men niet twijfelt of die maatregel zal voldoende zijn, om alles weêr tot de orde te brengen.




raymond. 
Hm! de ‘Moniteur’ is ook van hen die 't eerst gelooven, althans voorwenden te gelooven wat zij liefst zagen. - Ik vrees dat die togt van de Prinsen een zeer twijfelachtige uitkomst zal hebben, zoo het zelfs geen nadeelige is. De Maarschalk Neij is ook uitgezonden met de kracht van het leger - den indringer te gemoet, maar het zou wel eens alleen kunnen dienen om dezen hulptroepen te leveren, want zoo àl het legerhoofd en de officieren getrouw zijn, de soldaat

{==314==} {>>pagina-aanduiding<<}
aanbidt den afgod Napoleon - en zal hem niet kunnen zien, zonder voor hem neêr te knielen. Daarbij is het zeker, dat Napoleon, die zoo'n goed wiskundige is en zoo'n berekenend veldheer, zich niet zal gewaagd hebben aan eene onderneming als de zijne - zonder kans op een goeden uitslag. Hij moet sinds lang in verstandhouding zijn met magtige bondgenooten, in Frankrijk zelfs. Hij heeft alom zijne aanhangers - en wie weet waar zij al niet steken - mogelijk tot in de Tuileriën toe - onder hen die den Koning het naastbij omringen, en ik heb nu reeds deernis met dien ongelukkigen Vorst, die welhaast over zooveel afval en zoo snood verraad zal te klagen hebben!




gabrielle. 
Als de Markies u zòo hoorde spreken.....




raymond. 
Zou hij zeker meer van mij vergen dan waartoe ik nu bereid ben - en toch, Gabrielle, zoo ik ooit Royalist kon worden, zou het zijn op een tijdstip als dit, dat de laaghartigheid waarneemt om den Koning hard te vallen en te verloochenen. - Alles wat hem omgaf heeft zich bemoeid hem de waarheid te verbergen, en nu de tegenspoed komt, veroordeelt men hem over zijne onwetendheid - en werpt hem de grofste waarheden als steenen naar het hoofd. Niemand van de zijnen heeft hem gewaarschuwd dat er fouten begaan werden, en als de gevolgen daarvan zullen blijken - zal iedereen ze hem verwijten of ze met opzet waren gepleegd. Een der grootste grieven van mijn vader tegen mij is zeker deze, dat ik steeds getracht heb mij buiten de hofkliek te houden en met vastheid geweigerd heb zekere vorstengunst aan te nemen. Maar zoo ik in de plaats van Lionel ware, en de Koning mij met zooveel goedheid had bejegend als Lodewijk XVIII hem, na zulke antecedenten, zou ik mij nù met ondubbelzinnige trouw aan de zijde des Konings scharen, al moest dat vierkant indruischen tegen de wenschen van mijne vrouw en hare familie....




gabrielle. 
Om de waarheid te zeggen geloof ik niet, dat Lionel dus zal handelen. Het heeft hem altijd aan zedelijken moed ontbroken, hij heeft zijwegen gekozen, waar hij regtstreeks bij

{==315==} {>>pagina-aanduiding<<}
den Markies voor de waarheid had moeten uitkomen. En nu zal hij, vrees ik, zeer bereid zijn de huyck naar den wind te hangen, en als de Keizer werkelijk opdaagt, zie ik hem alweer met arenden op zijn kraag!




raymond. 
Hij is er wel toe in staat, en hij zal, helaas! doorluchtige voorbeelden genoeg hebben om zich der navolging niet te schamen, maar laten wij nu van het onze spreken, Gabrielle! Gij hadt mij door Denise laten mededeelen, dat gij mij waarschuwen zoudt zoo er verandering kwam in de stemming van den Markies jegens mij. Hebt gij nu iets goeds omtrent hem te berigten?




gabrielle. 
Ongelukkig niet. Hij volhardt in dat strakke, doffe zwijgen, dat hem meer kwaad doet naar ziel en ligchaam beide, dan het pijnlijke voeteuvel waaraan hij lijdt. Als hij zoo ver kwam, dat hij zijn leed, zijne grieven wilde uitspreken tegen mij, zou er beterschap volgen; reeds het uitwerpen van zijn toorn zou dien verligten, en ik zou in alle voorzigtigheid een woordje kunnen inbrengen ter uwer verontschuldiging.




raymond 
(smartelijk.) 
Het is hard als er verschooning voor ons gezocht moet worden, als men meent zijn pligt te hebben gedaan.




gabrielle. 
Er was strijd van pligt, gij hebt u gesteld aan de zijde die u het naaste, het liefste was....




raymond. 
En waar alle verzuim schuld zou zijn geweest. Ik werd geroepen eene stervende te troosten. Dat ik haar nog levend vond, dat ik de voldoening smaakte haar nog eenige dagen te kunnen oppassen en van zorgen te verligten, die haar reeds zoo lang drukten, zal toch wel geen misdaad zijn in uwe oogen?




gabrielle. 
Niet in de mijne, dat weet gij wel, maar de Markies ziet anders; hij kan niet komen in dat teêre gevoel van dankbaarheid, dat u hechtte aan uwe pleegmoeder en haar gezin; hij kent alleen zijn regt als uw vader en ziet niets, wil niets

{==316==} {>>pagina-aanduiding<<}
zien, dan uwe overtreding van zijn verbod. Dat moet gij hem ten goede houden, den ijveraar voor het gezag; toch, al heeft hij u in de eerste hitte van zijn toorn met nog zoo veel hardheid gevonnisd, ik houd het er voor, dat er nog wel beroep van zal zijn, als er door u niets onherstelbaars is gepleegd.




raymond. 
Wat noemt gij zoo? Maar mij dunkt, wij moesten op dezen boomstam gaan zitten, die daar neerligt als om ons er toe uit te lokken. (Hij gaat zitten.) Ik zie komen, dat mij de les zal worden gelezen, en dan kan ik het geduldigst luisteren, als ik de lieve preekster zoo naast mij heb. (Gabrielle zet zich aan zijne zijde).




gabrielle. 
Het onherstelbare zou zijn, naar ik meen, als gij u voor goed hadt verbonden aan de familie Duvivier.




raymond 
(met ergernis). 
Hoe kleingeestig! en toch met zulke bekrompenheid wordt door den Markies zijne eigene rust en levensgeluk verspeeld zoowel als het mijne.




gabrielle. 
Als gij zoò spreekt moet het waar zijn....




raymond. 
Wel nu! stel eens dat gij het geraden hadt, wat dan nog?




gabrielle. 
Dan zou ik de hoop moeten opgeven, die ik in stilte koesterde op eene verzoening tusschen den Markies en u.




raymond 
(haar diep in de oogen ziende). 
Gij gelooft dìt dus het eenige bezwaar?




gabrielle 
(vlugtig blozend). 
Het eenige althans dat niet meer ware weg te ruimen; daarom maakte ik er mij zoo ongerust over.




raymond. 
Dan kan ik u geruststellen, er bestaat eigenlijk niet meer eene familie Duvivier. Het gelukte mij een misverstand weg te ruimen tusschen Sophie en haar aanstaande, en nu is zij met Thierry Gervaux getrouwd.... (met bitterheid) doch gij zoudt dit en nog veel meer weten, als men op Mercoeur zich verwaardigde mijne brieven te lezen....



{==317==} {>>pagina-aanduiding<<}



gabrielle. 
Al ware de Markies daartoe overgegaan, dan nog zou hij er mij niet van spreken; hij vermijdt zelf met even veel volharding uw naam te noemen als hij dit vordert van mij, van allen die hem omringen... Denise heeft mij wel een en ander verteld... maar het goede vrouwtje rammelt alles soms zoo dooreen, dat ik er niet uit wijs kan worden. Zij heeft mij onder anderen medegedeeld, dat gij bij eene vechtpartij tusschen het werkvolk den jongen Duvivier zijt te hulp gekomen.




raymond. 
Ik moest tusschenbeide treden, dat is waar, want hij zelf boezemde zijne knechts geen achting in en meende door ruw geweld zich te doen gehoorzamen! En dat te midden van een troep volk dat nog geen week bij hem in dienst was, terwijl hij fout op fout had begaan, een ouden vertrouwden bediende had gekrenkt en weggezonden, om een persoon in zijn dienst te nemen die bij anderen was weggejaagd en die hem vleide, en alles wijsmaakte wat hij wilde. Het degelijke werkvolk, aan orde en regel gewend, die er niet meer heerschte sinds de jonge meester zelf een ongeregeld leven leidde, verliet hem, en 't geen hij daarvoor in de plaats kreeg was van de minste soort, en verwisselde telkens zonder er op te verbeteren! Het was voor niemand meer een geheim, dat de zaak verliep onder het slecht beheer van Charles. Door de roekelooze ondernemingen die hij waagde om zich staande te houden, was de firma tot aan den afgrond van een failliet gevoerd, juist toen de goede moeder Duvivier op het punt was van te bezwijken aan de hartkwaal, die haar sinds lang ondermijnde. Zij liet mij roepen, niet slechts om haar laatsten groet te ontvangen, maar ook om mij te smeeken haar ongelukkigen zoon te hulp te komen en de eer der firma te redden als het nog mogelijk was. Ik bedacht mij geen oogenblik om mij met alle inspanning van krachten aan die taak te wijden. Charles, die door zijn eigen knechts mishandeld was en vermoord ware, zoo ik niet tusschen beide was gekomen, lag met een gebroken been en een gewond hoofd te bed en had niets meer in te brengen. Ik trad in overleg met den goedhartigen buurman Gervaux, die zekere som voorschoot, welke zonder uitstel moest betaald

{==318==} {>>pagina-aanduiding<<}
worden en borg sprak voor het overige. Maar de goede Gervaux was geen onnoozele hals, die zijne eerlijke handteekening waagde aan onzekere kans. Hij eischte dat de firma Duvivier zich zou vereenigen, zich zou oplossen in die van Gervaux, en dat zijn zoon de echtgenoot van Sophie zoude worden en het hoofd zoude zijn van de zaak. Het was billijk en het was verstandig, maar het was hard voor den ongelukkigen jongman die, door schuldbesef en schaamte overmeesterd, geene keuze had - dan - het hoofd te buigen en - aan te nemen, en nu zoo goed als onder curatele staat van zijn zwager en zuster. Maar moeder Duvivier kon sterven met de gerustheid, dat het lot van hare dochter verzekerd was en dat de eer van het huis behouden bleef. Toen dat alles geregeld was, toen ik mijne pleegmoeder de laatste eer had bewezen, en Sophie als broeder ter zijde had gestaan bij haar huwelijk, geloofde ik voldaan te hebben aan mijne verpligting jegens dat gezin en vond vrijheid om voor mijne eigene aangelegenheden te zorgen.




gabrielle 
(met levendigheid). 
Dat was het oogenblik geweest om u tot uw vader te wenden....




raymond. 
Zoo dacht ik er ook over en - ik deed het. Ik schreef vooruit, omdat ik weten wilde op welken voet ik zoude staan met den Markies zoo ik terugkeerde; ik kreeg geen antwoord.




gabrielle. 
Ik heb den Markies uw brief zien lezen - en - in 't vuur werpen. Hij was toen nog niet van de been, het was gebeurd eer ik het verhinderen kon. Ik vernam niets van den inhoud, durfde niets vragen, maar ik verstond toch enkele woorden die hij bijna tandknarsend van woede uitbragt: die rebel! mij voorwaarden stellen! en - uwe letteren lagen in het vuur. Toch weet ik dat hij zijn eigen hart daarmee brandende pijn deed.




raymond 
(bitter). 
Waarvoor hij geen verzachting scheen te wenschen, daar hij mij aan de deur heeft laten afwijzen, toen ik daarna kwam om hem te zien!




gabrielle. 
Denise moet u gezegd hebben, dat die afwijzing het bedrijf

{==319==} {>>pagina-aanduiding<<}
is geweest van Germain, waar de Markies niets van geweten heeft, dan toen het te laat was.




raymond. 
Hij wist toch welke orders hij gegeven had; hij rekent er op gehoorzaamd te worden, en toch heeft hij ze niet herroepen!




gabrielle. 
Dit duldt zijn trots niet, maar ik houd het er voor dat hij heimelijk rekende op de toewijding van La Broche, en dat hij bleef hopen op uwe komst. Ik kon het hem aanzien, hij telde de dagen, de weken, eindelijk nù in de derde maand, schijnt hij de hoop opgegeven te hebben. Hij schrikt niet meer op als La Broche binnenkomt met eene boodschap, hij spitst niet meer de ooren als de zware klopper van de groote poort neêrvalt op de metalen plaat. Hij schijnt tot onverschilligheid vervallen te zijn, maar in de diepte ligt - wanhoop.




raymond. 
Dat is mijne schuld niet. Eens voor het hoofd gestooten, hield ik het mij voor gezegd. Ik geloofde, dat het nu aan den Markies was om mij te laten roepen. Ik heb nog tweemaal geschreven, met het doel om zoo'n opontbod uit te lokken. Ik mogt geen antwoord bekomen!




gabrielle. 
De Markies lag afgemat van pijn op het rustbed toen de eerste brief tot hem kwam. Ik zag hem worstelen met den wensch den inhoud te kennen, tegen zijn wreed besluit om niets meer van u te willen hooren. De trots en de gekrenktheid zegevierden, en hij beval mij met eene matte stem, maar in beslisten vorm, om diergelijke brieven voortaan ongeopend aan den schrijver terug te zenden. Ik nam den brief, zonder eene opmerking te wagen, om dien voor vernietiging te bewaren. Ik hoopte, dat de strenge man eenmaal ophouden zou zich zelf te martelen, berouw zoude hebben van die terugwijzing en dat ik hem dan verblijden kon met die letteren. Om te weten of ze hem werkelijk goed konden doen en tot verzoening konden stemmen moest ik den inhoud kennen. Het was eene onbescheidenheid, eene schennis van vertrouwen in zekeren zin, maar het doel waarmee ik die beging was zuiver. Gij zult het mij vergeven, Raymond! Ik heb dien eersten

{==320==} {>>pagina-aanduiding<<}
brief gelezen! Uw Vader heeft er nooit naar gevraagd, en dat was gelukkig, want die had toch geen goed kunnen stichten.




raymond 
(verrast opspringende.) 
Gij! gij hebt dien brief gelezen, Gabrielle! gij weet dus....




gabrielle 
(ernstig.) 
Ik vernam, wat ik vreesde Raymond, dat ik niet vreemd was aan uw verschil met uw Vader, en dat gij de onvoorzigtigheid halt begaan mijne hand te vragen!




raymond 
(met ergernis.) 
Een onvoorzigtigheid!




gabrielle. 
Wel zeker, een eisch te stellen aan uw vader! en er met zulke volharding op aan te dringen, terwijl gij wist dat hij dien toch niet kon inwilligen.




raymond 
(hartstogtelijk). 
Niet kon, niet kon! Waarom kon dat niet, als hij maar wilde? Als hij maar niet de voldoening van kleine eerzucht en ijdelen hoogmoed boven alles stelde. Als hij U wist te waardeeren, als hij mij liefhad! Denise meende begrepen te hebben, dat hij ondanks den schijn toch zijn zoon terug wenschte; was de eenige voorwaarde die ik stelde zoo onaannemelijk?




gabrielle. 
Voor een man als mijn oom zeker; daarbij, het was eene voorwaarde, en dat reeds zou hem ergernis hebben gegeven. Een zoon die met zijn vader over den vrede onderhandelt en voorwaarden stelt! - Geloof mij, Raymond, als gij in ernst de verzoening wilt, dan moet gij het anders aanleggen.




raymond 
(met bitterheid). 
't Is mij ten minste door de ondervinding geleerd, dat ik zòo niet vorder, (met gevoel) maar gij, Gabrielle, nú gij alles weet, nu gij mijn hartsgeheim kent, wat hebt gij mij te antwoorden?




gabrielle 
(met een tintje van schalkheid). 
Allereerst dat gij eene dubbele onvoorzigtigheid begingt met mijne hand te vragen zonder mijne voorkennis....




raymond 
(getroffen). 
Verschoon mij... ik meende, ik hoopte... ik wist dat de Burggraat niets voor u geweest was; ik verbeeldde mij dat gij

{==321==} {>>pagina-aanduiding<<}
mij eenige vriendschap.... eenige belangstelling halt geschonken....




gabrielle 
(met beslistheid). 
Dat hebt gij u niet ingebeeld, Raymond! dat was werkelijkheid - dat is zij nòg. Neen, ik wil niet de coquette met u spelen en u slingeren tusschen hoop en vrees, gij hebt zekerheid noodig en - rust! Nel dan, weet het... ik zou uwe liefde kunnen beantwoorden als zij geoorloofd ware - maar zij is het niet.....




raymond 
(onstuimig invallend). 
Waarom niet, als gij en ik het te zamen eens zijn om die tot eene geoorloofde te maken? Er ligt niets tusschen ons dan de halstarrigheid van een grijsaard, die een onnatuurlijk vader is - Zal dat ons geluk in den weg staan? Als wij maar den moed hebben er ons boven te verheffen. Ik ben naar de wet meester van mij zelven. Ik heb mij vrij gemaakt en ben als het zijn moet besloten onafhankelijk te blijven van mijn vader. Gij - zijt vrij - als gij maar wilt. Uw oom verleent u gastvrijheid, maar hij is uw voogd niet meer - en als gij een echtgenoot tot beschermer neemt - hebt gij geen anderen steun noodig. Zeg mij, Gabrielle, wilt gij dien moedigen stap voor mij doen? Wilt gij uwe hand in de mijne leggen en een bescheiden lot met mij deelen - voor 't oogenblik, met de hoop op eene betere toekomst?




gabrielle 
(met vastheid). 
Het bescheiden lot zou mij niet afschrikken, Raymond. Ik heb mij nooit vrijer en gelukkiger gevoeld dan toen ik mijn eigen brood at en maar even kon rondkomen. Maar er is wat anders tegen uw voorstel, en het verbaast mij - het smart mij dat gij dit zelf niet het eerste inzaagt - welke snoode ondankbaarheid - welk eene wreedheid zouden wij plegen jegens uw vader, als wij over alles heen stappend ondanks zijn vooroordeelen - dat huwelijk voltrokken - om hem eenzaam achter te laten onder zoo grievende krenking. Gij hebt dit niet berekend, toen gij alleen om u zelven dacht; meent gij misschien, dat men gelukkig kan zijn als men langs zulken weg tot zijn doel komt? Ik zeg u neen! want het geluk

{==322==} {>>pagina-aanduiding<<}
bestaat in den vrede dien men heeft met zijn geweten, als men offers brengt aan zijn pligt, en niet omgekeerd.




raymond 
(misnoegd en wat hard). 
Men meent wel eens zijn pligt te doen als men uit lijdelijkheid berust en den moed mist om zelfstandig te handelen. Het is dus gezegd; gij wilt niet mijne vrouw worden - - onder omstandigheden als deze?




gabrielle. 
Ik wil uwe vrouw worden onder alle omstandigheden, alleen niet, zonder de toestemming van uw vader.




raymond. 
Die krijgen wij nooit, ik ben er nu zeker van.




gabrielle. 
Daar is nog niets van te zeggen. Hij heeft mij nooit met zooveel goedheid en zachtheid bejegend als juist nù. 't Is als ware hij mij zonder het uit te spreken erkentelijk voor het geduld dat ik met hem heb, de hulp die ik hem verleen...




raymond. 
Hij voelt, dat hij niet buiten u kan!...




gabrielle. 
Neen! want hij gelooft hetzelfde van mij; hij begrijpt niet dat ik zou kunnen leven zonder dien overvloed en die ruimte die er op Mercoeur heerscht. Neen! het is wat anders, wat beters, naar het mij voorkomt. Zijn wil, zijn trots, zijn nog ongebogen als voorheen, dat is waar, doch... is het een gevolg van ligchamelijke pijn of van innerlijk lijden? ik weet dit niet te onderscheiden, maar het komt mij voor dat hij zachter wordt, meer ontvankelijk voor indrukken, meer meewarig en meegaande voor anderen. Hij wil niet dat Denise, dat La Broche den ganschen nacht door bij hem zullen waken, hij beklaagt mij dat ik mijn leven moet slijten in de eenzaamheid met een ‘lastigen podagrist,’ zooals hij zich zelven noemt. In éen woord, hij denkt niet meer alleen om zich zelven, noch om de fijne puntjes der étiquette, waarover vroeger steeds zijne gedachten gingen, hij heeft altijd zijne prikkelbaarheid, maar er komen oogenblikken van weekheid, van zwakheid bij hem voor, die niet slechts van een geschokt zenuwgestel, maar ook van gemoedsverandering getuigen. Uw naam, het is waar, noemt,

{==323==} {>>pagina-aanduiding<<}
hij nooit, noch zou het kunnen verdragen dat anderen dat deden, maar uit menige opmerking die ik maak weet ik, dat hij toch aan u denkt, met leedwezen misschien dat het tusschen u en hem zoover gekomen is. Als maar eerst de verzoening tusschen u en uw vader getroffen is, wie weet of hij dan niet met den tijd, met geduld, met lijdzaamheid zou te winnen zijn voor eene verbintenis die... al brengt zij dan geen fortuin en geen hertogstitel aan, toch niet in strijd is met de eer der familie. Als de baron d'Arques zijn vermogen niet ten beste had gegeven voor den Amerikaanschen oorlog, zou zijne dochter nu niet zonder bruidschat zijn en nog wel eene goede partij wezen.




raymond 
(met vuur). 
Zij heeft geen bruidschat noodig om eene parel te zijn van ongeëvenaarde waarde, voor wier bezit men alles moet overhebben.




gabrielle 
(glimlagchend.) 
Alles! behalve geduldig wachten, niet waar?




raymond. 
Ook dit! Als men maar zekerheid had, dat het geduld bekroond zou worden en de verwachting niet teleurgesteld!




gabrielle. 
Waar zou de verdienste zijn van hopen en gelooven als men zekerheid had! Als er verandering komt in de stemming van den Markies jegens u, zal ik u waarschuwen; pleeg gij inmiddels geen vergrijp dat onvergefelijk zou zijn.




raymond. 
Wat wordt zoo ongeveer verstaan onder de onvergefelijke vergrijpen?




gabrielle. 
Dat gij u bij voorbeeld op straat in uw werkpak vertoondet, en door kennissen zoò gezien wordt?




raymond 
(de handen bozen het hoofd ineen slaande van ergernis.) 
Is dat eene onderstelling van den Markies, of maakt gij u zelve zulk eene voorstelling van mij?




gabrielle. 
De angst voor iets dergelijks drukt uw Vader als eene nacht - merrie; de eenige maal dat hij van u sprak getuigde van die

{==324==} {>>pagina-aanduiding<<}
wreeze; het was in 't begin van Januarij, de Markies had nog geen last gehad van zijne kwaal, en toch was hij al zoo dof en lusteloos, dat hij niet meer uitging, geene vrienden bij zich noodigde, en zoo iemand hem kwam opzoeken belet gaf. Om hem wat op te wekken uit dien staat van verdooving, trachtte ik hem uit te lokken om eens wat verstrooijing te nemen. ‘We gaan ook nooit meer eens naar Parijs, voegde ik hem toe, en heusch, er zijn allerlei aankoopes te doen.’ ‘Naar Parijs gaan! ik!’ u riep hij uit op smartelijker toon, ‘waar denkt gij aan; meent gij dat ik er mij aan wagen wil, daar zeker iemand in een werkpak tegen te komen!’




raymond. 
Men zou haast voor kranke hersens vreezen, als mijn Vader zich zoo iets in 't hoofd kan halen....




gabrielle. 
Ik vond vrijheid om hem te verzekeren, dat hij daarvoor niet behoefde te vreezen.... dat het stellig niet in u op zou komen om u zelven zoò te compromitteren!




raymond 
(invallend.) 
Compromitteren! ik zou mij het werkpak niet schamen, als ik een werkman ware; maar ik moet u zeggen, dat ik zelfs in de dagen van den ouden Heer Duvivier nooit buiten de werkplaats de grijze kiel heb gedragen! en nu, waar ik zoo ligt kennissen kon ontmoeten uit den kring van mijn Vader, zou ik zijn zwak opzettelijk krenken? Hij moet wel slechte gedachten van mij hebben om zoo iets van mij te vreezen. Het is waar, ik heb mijne handen nog eens uit de mouw gestoken toen de ongelukkige Duviviers zoo in den brand zaten, en dat, ik erken het, was tegen de belofte aan mijn vader. Charles deed niets, kon niets doen - en een goed voorbeeld moest er wezen, zou men het volk weer geregeld aan den arbeid krijgen; maar daarna, na het huwelijk van Sophie, nadat Thierry de zaken ter hand genomen had, ben ik mijn eigen weg gegaan - en - die leidde juist niet naar eene werkplaats.




gabrielle. 
Uw vader houdt 't er voor dat gij u met de Duviviers geassocieerd hebt en dat gij weer meesterknecht zijt in hunne zaak.




raymond. 
Het is waar, ik heb den Markies in een oogenblik van over-
{==325==} {>>pagina-aanduiding<<}
spanning gedreigd, dat ik met mijne handen mijn brood zou gaan verdienen, als hij mij tot het uiterste bragt door zijne hardheid, en het ware er mogelijk toe gekomen, zoo niet eene ontmoeting.... (Hij zwijgt en ziet Gabrielle vragend aan). Hebt gij dan den tweeden brief niet gelezen, dien ik aan mijn vader schreef - de laatste - omdat men mij met geen antwoord verwaardigde?




gabrielle 
(wat verlegen.) 
Het was al erg genoeg dat ik den eersten had ingezien! wat ik dàaruit vernam, gaf mij noch het regt, noch den moed om ook den volgende te openen....




raymond. 
Dat is jammer, want de Markies zou daardoor van zijn idée fixe genezen zijn omtrent mijn beroep, en gij zoudt er mogelijk vrede mee gehad hebben....




gabrielle. 
Vertel mij dan den inhoud, zoo behoef ik geen tweede indiscretie te begaan.




raymond 
(gaat weêr naast haar zitten). 
Zoo is 't gezelliger. Hebt gif nog een half uurtje tijd?




gabrielle. 
Denise zal mij waarschuwen als de Markies naar mij vraagt.




raymond. 
Uit dien brief zoudt gij vernomen hebben, dat ik een heel anderen weg ben opgegaan dan ik mij eerst voorgesteld had; dat ik werkte voor mijn onderhoud, ja! maar met het hoofd, met de pen, en dat ik tusschen alles door mijne studie maakte van allerlei takken van wetenschap, als regtsgeleerdheid, staats- en volkenregt, die mij mogelijk nog eens te pas kunnen komen; gij ziet mij aan met oogen waaruit verbazing en misschien wel wat spottend ongeloof spreekt. Gij moogt mij uitlagchen, maar - gij zult toch de poging prijzen, al zou de uitkomst dan niet zijn wat ik er van hoop.




gabrielle. 
Het verheugt mij meer dan het mij verwondert; ondanks uwe ingenomenheid met uw vroeger bedrijf, kwam het mij altijd voor dat gij geschiktheid hadt voor heel wat anders.




raymond. 
Ik zal u eene bekentenis doen die mij wel iets kost, maar

{==326==} {>>pagina-aanduiding<<}
aan de helft van mijn vertrouwen hebt gij niet genoeg, en als het u gelukt den Markies over mij te spreken, zoudt gij van die mededeeling gebruik kunnen maken. (Hij hervat na eenige oogenblikken zwijgens) was ik zonder het zelf te weten reeds wat verwend door mijn verblijf op Mercoeur, door den omgang met u, met lieden van fijne beschaving, vrouwen van geboorte, wier geest en bevallige manieren ik mijns ondanks moest bewonderen, zooals ik er in den vriendenkring van mijn vader plagt te ontmoeten, of - of - was het mijn aristocratisch bloed dat zich gelden deed tegen mijne republikeinsche opvoeding - ik weet het niet uit te maken, maar zeker is het, dat het mij ten huize van de Duviviers tegenviel; dat ik er ergernissen had, die ik niet had kunnen voorzien, en misnoegd was over mij zelven, omdat ik de onvoldaanheid, die mij in mijn vaders huis vervolgde, had gehouden voor heimwee naar eene omgeving als die waarin ik nu was verplaatst. Met moeder Duvivier, die ik zoo hartelijk lief had, was voor mij de kroon van dat huis gevallen, was de bezieling geweken, die over alles haar schoone lichttinten wierp. Zij en haar echtgenoot waren uitzonderingen geweest, die ik voor den regel had gehouden. Charles was geheel ontaard, opgeblazen en overmoedig waar hij zich meester waande, klein en gebogen tot laagheid toe, onder den druk dien hij zichzelf op den hals had gehaald. Sophie schikte zich zoo goed in hare rol als huisvrouw van Thierry Gervaux, dat zij geheel opging in hare nieuwe pligten, en er van het geestige, opgewekte jonge meisje niets meer overbleef dan die snibbigheid, die men van 't schalke deerntje verdragelijk vond, maar die nu bij Juffrouw Gervaux in scherpheid was overgeslagen, lang niet vrij van ruwheid, waar zij haar broeder meende te moeten staan en haar man onder den duim trachtte te krijgen. Ik voelde mij zoo teleurgesteld, dat ik mij weldra van aanmerkingen onthield, die toch geen ander 
gevolg hadden dan het verwijt, dat ik zoo'n Heer was geworden; dat het mijne eigen schuld was zoo ik ontwend was aan hunne gewoonten; dat ik liever niet had moeten heengaan! Alsof het aan mij had gestaan te blijven! De buren, de oude kennissen, de meer verwijderde familieleden, waarmee ik in aanraking kwam bij de begrafenis van Juf-
{==327==} {>>pagina-aanduiding<<}
vrouw Duvivier, en later bij het trouwen van Sophie, vielen mij zoò tegen, dat ik al mijne zelf beheersching noodig had om het hun niet te tonnen hoe hunne grove ongevoeligheid, hunne onkiesche aardigheden, hunne aangenomen deftigheid ter eener, hunne laffe pretmakerij ter anderer gelegenheid mij tegenstonden, en hoezeer zij de begoocheling verbraken, de achting benamen, die ik steeds had gevoed voor hun stand, door hunne enghartigheid en hun kruideniers-eigenbaat, terwijl zij voorgaven vrienden-diensten te verleenen en hunne deelneming te betonnen. Ik moest mij zelf afvragen hoe het kwam dat ik voorheen niets van dat alles zòo had gezien, en tot de bekentenis komen, dat mijn blik verhelderd en verscherpt was, en dat ik mij nu niet meer thuis kon vinden in eene omgeving, waarvan ik voorheen zoo gansch andere indrukken had gekregen. In de werkplaats ging het nog erger. Het was mij of er een ander geslacht was opgestaan van een verlaagd ras, en ik begrijp mij nu de ergernis van den Markies, dat men hem zulk volk in huis had gezonden, en zijn vooroordeel dat gesterkt was door zulke ervaring! Die vroegere goede trouw, die liefde voor de eer en 't belang van de zaak, waarin de oude Matthieu de anderen voorging en sterkte, vond ik niet meer; die eerzucht, zoo zij ooit bestaan had, om goed en vlug werk te doen, waarvan ik getuige plagt te zijn, die vader Duvivier wist op te wekken, die 't mij gelukt was levendig te houden, die het bedrijf wijdde en verhief, was geheel uitgehouden, onder dien ruwen hoop, die meest op hoog loon aasde, om er het minst mogelijke werk voor te doen. De afkeer dien deze troep bij mij 
opwekte was zoo sterk, dat alleen pligtbesef mij kracht gaf om onder hen de op mij genomen taak af te doen, en toen het oogenblik dàar was, dat ik alles aan Thierry Gervaux kon overgeven, was het mij duidelijk geworden, dat ik niet meer van de hunnen kon zijn; dat ik om wat anders moest denken dan handenarbeid; dat door den geest invloed te oefenen op de vernieuwing en de hervorming in de maatschappij, toch het hoogere was, en dat niets mij verhinderde op dat gebied mijne krachten te beproeven. Dit laatste had mij door alles heen steeds aangetrokken, en daarop heb ik mij zoo veel mogelijk toegelegd, toen ik op Mercoeur

{==328==} {>>pagina-aanduiding<<}
vertoefde. Ik wilde schrijven. Ik wilde mijn woord spreken over de belangen van land en volk. Ik wilde mij voorbereiden om eenmaal dat laatste waardiglijk te vertegenwoordigen. Gij glimlacht over mijne eerzucht, niet waar?




gabrielle. 
Volstrekt niet. Ik vind die in den zoon van uw Vader meer natuurlijk, dan dat gij de schaaf en den beitel opnaamt voor het leven.




raymond. 
En toch zou de Markies hiermee nauwelijks vrede hebben, vooral in den zin waarin ik het zou opvatten, dan - die tijd is nog verre - en bij de gebeurtenissen van den dag verder af dan ooit. Destijds nog niet, en ik nam mij voor alle kennis en kunde magtig te worden, die men door studie verkrijgen kan. Intusschen moest ik leven. Ik behoef u niet te zeggen, dat er te Parijs tal van gedienstige lieden bestaan, die een jongmensch in mijne omstandigheden, niet mijne vooruitzigten, uit geldverlegenheid willen helpen. Dure hulp in den regel, en die meestal door de onbezonnen jongelieden met een luchtig hart wordt aangenomen. Ik kon daartoe niet besluiten. Op de nalatenschap van mijn Vader te rekenen, al zou ook de wet mij een deel daarvan verzekeren, terwijl ik met hem in onmin was, terwijl het mij zelfs hinderde van het mij toegekende jaargeld gebruik te maken, dat ging niet. Ik kon met weinig toe en voor dit weinige kon ik werken, ornament teekenen, modellen schetsen; niet ieder is er voor bekwaam en het komt altijd te pas. In dien zin werkte ik voor de Gervaux, zoo als voor ieder ander, die mij iets dergelijks opdroeg. Maar ik had aan Moeder Duvivier op haar sterfbed beloofd, dat ik het mogelijke zou doen om mij met mijn Vader te verzoenen, en al had ik die belofte niet gedaan, ik kon geen vrede hebben met de verhouding waarin ik mij toen tot hem bevond. Ik schreef hem, ik smeekte om zijne vergiffenis, ik wenschte alleen de toestemming om den winter te Parijs op mijne eigen gelegenheid door te brengen en slechts van tijd tot tijd op Mercoeur te komen om hem te zien. Te eer had hij vrede moeten hebben met dit voorstel, daar hij mijne gevoelens voor U kende. Toch verwaardigde hij mij met geen antwoord. Mijn wensch

{==329==} {>>pagina-aanduiding<<}
om een tijd lang op mij zelven te staan scheen hem eene ongehoorde vermetelheid, en toen ik kwam om mijn schrijven toe te lichten, vond ik een gesloten deur. Toen zette ik er mij over heen, maar de pijnlijke wonde, de smart der scheuring bleef, was sterker zelfs dan de trots die haar wilde ontveinzen.... Daar voerde het lot mij een vriend toe, die meer voor mij was dan mijn vader ooit had kunnen zijn; geen edelman van afkomst, maar een aristocraat naar den geest, een edel mensch, en die, zeldzaam genoeg, het voorregt der geboorte noch gering achtte noch benijdde: een der professoren, wiens cursus ik wenschte te volgen. Hij keurde mijn voornemen, goed, wist mijn vertrouwen uit te lokken, en ik, die zoo veel behoefte had aan deelneming, schonk hem dat zonder voorbehoud. Toen hij wist wie ik was, bood hij zich aan mijne studiën te leiden en er die rigting aan te geven die hij in mijn geval de noodigste achtte. Daarvoor was geld noodig, en ik bekende hem waarom ik vermijden wilde over dat van mijn vader te beschikken; hij schudde het hoofd, maar hij begreep mij.... ook in het misverstand met mijn vader, ook in den strijd dien ik had te strijden tegen mij zelven. O! een groot man begrijpt alles, en een groot man is hij, al is zijn tijd om het aan de wereld te tonnen nog niet gekomen. Hij waarschuwde mij tegen de overhelling die hij in mij zag om het voorregt der geboorte gering te achten. Het is eene gunst van het lot, sprak hij, reeds in de wieg te bezitten een naam en een rang, die anderen zich alleen in zwaren levenskamp kunnen veroveren; en was het dwaas en belagchelijk zoo een burger zich zijne afkomst schaamde, het was even dwaas en meer schuldig als een edelman zijne voorouders verloochende en vergat wat hij aan zijne afkomst verpligt was. Maar hij drukte te sterker op de verpligtingen van den adel. Niet in den zin van den Markies, die ze zocht in het kleine, in 't bekrompene van uiterlijke vormen, 
maar in het groots, in de strenge eischen die men een edelman stellen mogt om zich door waardige gevoelens en gedragingen, door edelmoedige gezindheid te onderscheiden van hen, die in den kamp om het dagelijksch brood minder de gelegenheid hebben om aan hoogere zedelijke vorming te kunnen denken. Hij kon er heel goed in komen dat ik geen hofambt

{==330==} {>>pagina-aanduiding<<}
had willen aanvaarden en dàt achtte hij ook onnoodig en alleen geschikt voor dezulken, die niets beters vermogen, niets anders kunnen; maar men kan, men moet als edelman in onzen tijd zijn vorst, zijn land dienen op andere wijze dan door de schaaf en den beitel in de hand te nemen. Gij moogt geen Ezau worden, zeide hij mij, die voor den burgerkost uw erfdeel van de eer en de deugden uwer voorvaderen verkoopt. En hij, die de geschiedenis doceert, schetste vlij in breede trekken den weg dien de Mercoeurs hadden gemaakt, van de eerste kruistogten af; dat er onbeduidende wezens, onwaardige zonen onderdoor liepen, verbloemde hij mij niet, maar het was aan mij, om mij aan waardige voorbeelden te spiegelen, en wat des gedenkens niet waard was te laten liggen. Gij zult het nauwelijks gelooven, Gabrielle, hij wist mij geestdrift in te boezemen tot voor het blazoen! mij!




gabrielle. 
Maar... mij dunkt, met deze gezindheid kan het u geene al te groote overwinning kosten, om u nu weer met uw Vader te vereenigen.




raymond. 
Misschien niet, hoewel de Markies juist de laatste is, om zeker enthousiasme in mij levendig te houden; maar mijn vriend, als ik zelf, acht het daarvoor nog niet den tijd. Het spreekt van zelve dat hij ook die verzoening noodzakelijk acht, al drong het harte er mij niet toe; maar hij zou wenschen dat ik niet tot hem terugkeerde met ledige handen; met andere woorden, dat ik iets was, of althans de geschiktheid had iets te zijn, eer ik mij weer waagde aan het internaat op Mercoeur. Gij moet onbelemmerd uwe roeping volgen en u voorbereiden op de toekomst, zei hij mij, en ik zal u daartoe in de gelegenheid stellen. Ondanks zijne inspannende werkzaamheid, neemt hij een levendig aandeel in de openbare aangelegenheden; hij is een der invloedrijke journalisten, die het constitutioneele koningschap als de meest wenschelijke regeringsvorm beschouwen voor Frankrijk, en voor dat beginsel strijden niet met het wapen der Satyre zooals in le Masque de fer, maar met al den ernst en de waardigheid van den staatsman. Hij had een secretaris noodig, hij bood mij voor-
{==331==} {>>pagina-aanduiding<<}
loopig die positie aan tot er wat anders voor mij gevonden was. Iets meer wenschelijks voor mij was er wel niet uit te denken. Het bragt mij daarbij in aanraking met zijne vrienden en medestrijders, lieden van geest en beschaving, een kring waarin ik mij voelde leven. Het honorarium dat hij mij geven kon was niet groot, maar toereikend voor mij; hij wees mij den weg om het te verbeteren, zoodra ik den vorm meester zou zijn, maar.... gij zijt verstrooid, Gabrielle, verveel ik u misschien, was ik te uitvoerig?




gabrielle 
(opstaande.) 
Neen! zeker niet, maar ik zie Denise naar buiten komen en mij toewenken! Dat is het sein voor ons om voor 't oogenblik te scheiden; de patient zal naar mij verlangen. Maar ik moet er meer van hooren, Raymond, gij moogt nog niet heengaan.




raymond. 
Ik zal weerkeeren; ik heb nog iemand op te zoeken te Meudon, en daarna....




gabrielle 
(verschrikt) 
Zult gij u op klaarlichten dag te Meudon vertoonen, waar zoo velen u kennen?




raymond. 
Waarom toch niet, ik ben zoo ver ik weet niet aan de policie aangewezen....




gabrielle. 
Neen! maar de Markies heeft het gerucht doen verspreiden dat gij nu buitenslands reisdet....




raymond. 
Dat spijt mij, want dat gerucht kan ieder oogenblik gelogenstraft worden, al zou ik mij ter wille van dien leugen, niet te Meudon vertoonen.




gabrielle 
(zijn arm vattend.) 
Maar wat verhindert u nog een wijle op Mercoeur te vertoeven; waarom zoudt gij niet wachten tot ik met den Markies heb gesproken? Hij is heden zoo wel. Vond ik hem in gunstige stemming, was er aanleiding om van u te spreken.... Denise zou u kunnen waarschuwen, gij zoudt u hier beneden kunnen ophouden of zelfs naar boven komen en in het kabinet, naast het groote salon....



{==332==} {>>pagina-aanduiding<<}



raymond 
(gejaagd.) 
Neen! neen! dat kàn niet, het is nòg het oogenblik niet. Ik ben er volstrekt niet op voorbereid, nù mijn Vader weer te zien - daarbij.... hij heeft mij verbannen - ik... ik... wil door hem geroepen, gewenscht zijn....




gabrielle 
(de glazendeuren van het beneden-salon openslaande). 
Kom! kom, gij moet zòo niet uitrekenen waar het uw Vader geldt - Verlangt gij niet zijne stem te hooren?




raymond 
(met aandoening). 
De stem van mijn Vader! (zich hervattende). En zoo die stem mij verwenschte, mij vloekte! Gij weet niet, Gabrielle, hoe hard mij die in de ooren klonk bij ons laatste zamenzijn!




gabrielle. 
Ja! als gij zijne hardheid altijd het meeste gedenkt en niet ook zijne smart, zie ik niet hoe gij ooit weer tot elkander komt.


(Raymond blijft aarzelend staan voor de deur die zij binnen gaat; hij legt de hand op het hart als wilde hij de heftige klopping daarvan bedwingen, maar blijft zwijgen).


gabrielle. 
Van hier uit kunt gij overal komen tot in het kabinet toe, dat aan het groote salon grenst, waar de Markies zich nu ophoudt. Hebt gij misschien noodig op uwe kamer, in uwe bibliotheek. (Zij haalt twee sleutels uit de ridicule die aan haren arm hangt) - Hier hebt gij de sleutels.


(Raymond neemt ze aan in zekere verwarring en met trillende hand).


gabrielle. 
Als gij blijft zal ik u kunnen zeggen hoe de Markies de smartelijke proeve doorstaat, die gij wilt dat ik met hem nemen zal.




raymond 
(bleek en sidderend). 
Ik begrijp u niet.




gabrielle. 
Ik moet hem voorbereiden.




raymond 
(zich voor 't hoofd slaande). 
Gij hebt gelijk; daar moet ik de uitkomst van weten. (Hij komt binnen - Gabrielle reikt hem de hand, hij buigt zich diep en kust die, zij laat het toe - legt de andere hand op zijn hoofd en spreekt met zachte diepe stem).



{==333==} {>>pagina-aanduiding<<}



gabrielle. 
Uwe zuster - heet u welkom in uw vaders huis. (Daarop gaat zij heen door de middendeur).




raymond 
(valt op een stoel neer). 
Mijne zuster! (Hij verbergt zijn gelaat met beide handen).


Een salon op de eerste verdieping, met uitzigt op het voorplein van het kasteel en daarover heen, rivier en landschap met bosch op den achtergrond, regts eene deur die naar de slaapkamer leidt van den Markies, links een kabinet door eene portière van 't salon afgescheiden. De Markies, in een gewatteerd zijden kamerjapon gewikkeld, ligt uitgestrekt op eene chaise longue à oreillettes (een ziekenstoel die te gelijk als rustbed kan worden gebruikt). Het hoofd, door kussens ondersteund, is een weinig opgeligt, en gedekt door een zwart fluweelen calot. Hij is tot over de voeten gedekt door een donzige zijden deken. 't Is hem aan te zien dat hij veel geleden heeft naar het ligchaam, en dat geest en gemoed in gedrukten staat verkeeren. Er ligt op zijn gelaat zekere afgematheid, de trekken komen scherper uit, de oogen staan dof en hebben een strakken starenden blik, de wangen zijn bleek en ingevallen, de handen, ten deele bedekt door de batisten manchetten van zijn overhemd, zijn vermagerd, en van de regterhand, die hij niet dan met moeite opligt, staan de vingers krom als waren zij verstramd. De lentezon schijnt door de zachtgroene gordijnen op het rustbed van den Markies, dat op korten afstand van den haard is geplaatst, waar een vrolijk vuurtje brandt. Bij het rustbed staat een fauteuil met een gueridon er nevens, waarop medicijnen, vruchten en verkwikkingen gereed staan.


gabrielle 
(komt binnen, legt schielijk haar tuinhoed en zijden manteltje af en wendt zich tot den patient.) 
Verlangt u iets, Oom?




de markies 
(met een zachte stem, die tocht iets schrils heeft.) 
Ik verlangde naar u. Ik heb geslapen, ik weet niet of het kort geweest is, of wel lang, maar ik heb zelfs gedroomd; ontwakend had ik u mijn droom willen vertellen maar.... er was niemand dan Denise....



{==334==} {>>pagina-aanduiding<<}



gabrielle. 
Die mij terstond is gaan roepen. Uwe verpleegster was niet op haar post, niet waar? Dat was ongetrouw, maat ik mag verschooning pleiten. Door het zachte lenteweêr verlokt, deed ik eene wandeling in het park. De lucht was.... zoo als men dit zelden in Maart geniet, had iets, dat mij verlokte er langer in te blijven dan ik moest.... misschien; maar ik voel, dat het mij goed gedaan heeft.




de markies. 
Gij behoeft u niet te verontschuldigen, kindlief. Gij past mij op met zulke teêrheid en trouw, dat ik mij schamen moet zoo ik u dat uurtje van verluchtiging nog heb beknibbeld.




gabrielle. 
Voor uw drankje is het nog geen tijd, maar wilt gij niet eens proeven van die aardbeijen, de eerste, die de tuinman van ochtend bragt? Mijnheer Linnaeus de natuurkundige verzekert dat zij zoo gunstig werken op kwalen als de uwe.




de markies 
(wat verdrietig.) 
Dank je, ik heb geen smaak van de vruchten, niets smaakt mij meer.




gabrielle 
(bemoedigend.) 
Dat zal wel beter worden, wij hebben al veel gewonnen dat u die dompige slaapkamer hebt kunnen verlaten, 't is hier veel vrolijker; als u het wilde zou ik een der ramen kunnen open schuiven....




de markies. 
Liever niet, dàt zou mij te koud zijn.




gabrielle. 
Nu! de zon schijnt hier toch al zoo vriendelijk, 't is of ze feest wil vieren over uwe aanvankelijke beterschap.




de markies 
(somber.) 
Hier op Mercoeur vieren wij geen feesten meer, dat's voorbij.




gabrielle 
(zet zich naast het rustbed.) 
Voor 't oogenblik is er dan ook nog geen oorzaak voor, waarde Oom. U moet eerst weer geheel op de been zijn, en er moet geen wolk hangen over de toekomst van....




de markies 
(somber.) 
Dit huis meent gij! Het beeld is niet juist. Het is niet meer

{==335==} {>>pagina-aanduiding<<}
een onweerswolk die ons boven 't hoofd hangt, de bliksem is hier al ingeslagen, en heeft mijn eenige hoop verwoest! (Hij slaat krampachtig de handen ineen).




gabrielle 
(meewarig.) 
O! Beste oom, nu gij er zelf toe komt om uw leed te klagen....




de markies 
(uitbarstend). 
Verwijt mij niet dat ik klaag. Heb ik er geen reden toe? Ik zweeg.... heb ik niet genoeg gezwegen, om eindelijk, eindelijk eens uit te klagen; hebt gij geen geduld om mij aan te hooren, gij niet? Mij dunkt gij hebt toch een hart?




gabrielle 
(is opgestaan en het rustbed genaderd, zij legt de hand op den schouder van haar oom.) 
Dat met het innigst medegevoel deelt in alles wat u treft, beste Oom; het verheugt snij dat gij uw leed wilt uitspreken, dat zal u verlichten, ik ben er zeker van.




de markies. 
't Is mijn droom die er mij toe brengt, zoon zware akelige droom, ik droomde van hem.




gabrielle. 
Van Bonaparte toch niet?




de markies 
(gemelijk.) 
Hoe komt gij op dezen, wie denkt nu nog om Bonaparte - ik heb Raymond weêrgezien, (met eene doffe stem) hu! een akelig visioen, de ongelukkige lag op den rand van een afgrond, bleek, mager, haveloos. Ik stond op een rots hem aan te zien - ik kon niet tot hem komen, hij strekte de armen naar mij uit als om hulp; maar te vergeefs, wij waren te ver van elkander af, veel te ver; toen kwam er een troep carmagnolen, maar halfgekleed, met roode mutsen op het hoofd, die dansten woest om hem heen en zongen de Marseillaise. Op eens hadden ze hem in hun midden, ik wilde schreeuwen maar kon niet, en alles verdween te zamen in den afgrond, en de rots, waarop ik stond, waggelde, brokkelde af, en ik viel mee, hu! Geef mij wat te drinken, 't is me als voelde ik nòg dien schok.




gabrielle 
(terwijl zij hem een glas sorbet reikt). 
Het gebeurt meer dat een droom nog zòo bijblijft, maar ik heb altijd hooren zeggen dat een droom andersom moet worden

{==336==} {>>pagina-aanduiding<<}
uitgelegd, en dat visioenen van feesten en vrolijke schouwspelen meestal treurige tijding en sombere voorvallen profeteren. Deze hier is zoo akelig, dat men zonder een oud Testamentische Jozef te zijn u wel eene geruststellende uitlegging kan geven. Als u Raymond weêrziet, zal het niet zijn in deerniswaardigen staat, en de afgrond die u scheidt, wat is hij anders dan uw onverbiddelijke wil! De rots die afbrokkelt en u met zich neêrrukt, - mag het beduiden, uw verzacht gemoed, uwe vergevingsgezindheid?




de markies 
(knorrig). 
Gij meent gebruik te maken van mijne zwakheid, waaraan ik een oogenblik toegaf. Gij vergist u - het gaf mij een somberen indruk en ik had noodig dien van mij af te zetten, door het uit te spreken; maar nu is 't ook weêr voorbij. Laat mij die vruchten eens proeven. (Kennelijk teleurgesteld neemt Gabrielle het schaaltje met aardbeijen van de gueridon en houdt het den Markies voor, die er eenige van gebruikt).




de markies. 
Die Mijnheer zou er al heel gemakkelijk afkomen als men naar u hooren wilde, niet waar? (smartelijk) Daarbij het kan hem immers niets schelen met mij in onmin te zijn. Zijn Vader is een Markies, en men heeft hem opgevoed in haat en afkeer van den adel.




gabrielle. 
Dat moet u niet gelooven....




de markies. 
Geeft hij dan bewijs van het tegenovergestelde? Heeft hij zich eenigszins om mij bekommerd? Vraagt hij naar mijne ziekte, naar mijne herstelling?




gabrielle. 
Misschien wel, maar het moet immers geschieden achter u om? U heeft niet gewild, dat ik er hem kennis van gaf toen u den eersten aanval van die kwaal kreegt, en niemand van de uwen mag immers, naar uw streng verbod, gemeenschap houden met....




de markies 
(minachtend.) 
Met den schrijnwerker! Kon dat dan anders, had ik mij niet ter dood toe moeten schamen als er b.v. een boodschap

{==337==} {>>pagina-aanduiding<<}
ware gekomen van Mijnheer den Graaf de Mercoeur - door - een krullejongen!




gabrielle. 
Vooreerst heeft Raymond te veel tact om hier aan huis boodschappen te zenden door krullejongens. Vervolgens, beste Oom, hebt u de zekerheid, dat Raymond nog altijd schrijnwerker is, sinds dat bedrijf u zòo tegen staat?




de markies. 
Wie eens gedronken heeft drinkt weêr. De knaap is er in opgevoed en hij kan niet anders. Hij is er nu weêr ingeraakt, hij moet leven - hij weet dat ik reden heb om op het hoogst tegen heen verbitterd te zijn; hij is te koppig om schuld te bekennen - te koppig om mij geld te vragen - om het van mij aan te nemen - zelfs waar ik het hem laat aanbieden.... meent gij dat zulk inhalig volk als de Duviviers hem den kost voor niet zullen geven; hij moet er voor werken, daar kan men staat op maken, en hard ook - eelt in de handen! - (met de uiterste bitterheid). Mijn Graaf de Mercoeur!! (Er blinken tranen in zijne oogen).




gabrielle. 
U denkt zich toestanden die mogelijk niet bestaan. Vooreerst weet ik zeker dat er, met den dood van Jufvrouw Duvivier en het huwelijk van hare dochter, groote verandering in die familie is gekomen - dat de zaak een failliet nabij was, en schoon daarvoor beveiligd door den Heer Gervaux, toch nù geheel in de handen van diens zoon is overgegaan, zoodat er zelfs geene firma, Duvivier meer bestaat.




de markies 
(met ongeduld). 
Wat gaan me de zaken van die burgerluî aan! of Raymond bij den een of den ander voor knecht speelt, dat is mij het zelfde.




gabrielle 
(moedig). 
Maar oom, ik ben er zeker van dat Raymond dit niet doet - zelfs niet gedaan heeft....




de markies 
(driftig). 
Nu dàn als vennoot - dat is immers even erg - dan komt misschien mijn naam nog voor op hunne nota's.




gabrielle 
(het hoofd schuddend). 
Daar zijn geen erger dooven, dan... die niet willen ver-
{==338==} {>>pagina-aanduiding<<}
staan. Gij maakt u zelf ongelukkig met die voorstelling van 't geen u de vernedering van Raymond acht; u zoudt mogelijk heel anders denken, als u de moeite genomen had de waarheid te kennen...




de markies. 
Hoe leer ik die kennen, als de hardnekkige volhardt mij in onkunde te laten.




gabrielle. 
Verschoon mij, hij heeft het mogelijke gedaan om u in te lichten; maar als u ook zijne brieven niet leest....




de markies 
(met ergernis). 
Zijn eerste schrijven lichtte mij over niets in, dan dat hij volhardde in een wensch dien ik hem voor goed had afgeslagen; ik wierp dat in 't vuur, het verdiende geen ander antwoord.




gabrielle. 
Daarop beeft hij nog tweemaal brieven aan u geschreven, die u niet eens hebt willen inzien; wie weet of ze niet inhielden wat u had kunnen bevredigen.




de markies. 
Dat zeker niet, want daar hoort meer toe dan eenige letters..., daartoe zou behooren een opregt berouw, te toonen door zijn wil te buigen voor den mijnen, en voorts een gedrag overeenkomstig zijn rang. (Met een bitteren glimlach) Gij ziet, dat wij van dat alles nog heel ver af zijn.




gabrielle. 
Zoo ver als u in den droom van hem af waart, dat stem ik toe.




de markies 
(toornig). 
Maak nu geen misbruik van eene zwakheid die ik u toonde, en vervolg mij niet met dien droom, (koel en streng) ik verbied het u, Freule, verstaat gij mij?




gabrielle. 
Maar al te goed, Mijnheer, als u op dien toon tot mij spreekt.


(Zij gaat weer zitten in den fauteuil naast het rustbed.)


de markies 
(met verzachte stem.) 
Ik weet het, mijn kind, gij meent het goed, als de andere zoo veel hart haal voor mij... zou hij het immers niet bij briefschrijven laten, maar zelf komen... om ze toe te lichten.




gabrielle. 
Als Raymond u zoo hoorde spreken, ware hij mogelijk al

{==339==} {>>pagina-aanduiding<<}
hier; maar mag ik u herinneren, dat hij hier is geweest, en dat uwe bedienden hem aan de deur hebben afgewezen, hem, den zoon des huizen! Moest hem dat niet hard vallen?




de markies. 
Het wàs hard, ik ontken het niet; het verbod, door mij in drift gegeven, was maar al te letterlijk nagekomen. Ik heb er van gehoord toen het te laat was, maar hij had toch wel eene vernedering aan mij verdiend. Bewijst het zijn eerbied, zijne gehechtheid aan mij, dat hij het bij die éene poging liet blijven, dat er sinds maanden verliepen zonder dat hij zich verwaardigde weêr aan te kloppen?




gabrielle. 
Dus voor het hoofd gestooten, is het toch wel verklaarbaar dat een edelman zich niet opnieuw aan zulke afwijzing blootstelt.




de markies. 
Een edelman! daar hebt gij gelijk in - maar - iemand die zijne afkomst vergeet en verloochent die goed vindt onder ambachtslieden te verkeeren - zoo iemand behoorde wel wat zediger, wat minder prikkelbaar te zijn.




gabrielle. 
U kunt toch niet van hem vergen, dat hij zijn leven zal slijten in ijdele pogingen om u te verzoenen!




de markies. 
Neen! maar hij had voor het minst den stap, dien ik zelf gedaan heb om hem daartoe uit te lokken, niet met zulke versmading moeten vergelden!




gabrielle 
(verrast). 
Is het mogelijk dat er van uwe zijde zulk een stap is gedaan?




de markies. 
Wat zal ik u zeggen?... Hij is mijn eenige! Ik heb hem wel afgesneden, maar er is iets in mij, dat mij ondanks alles aan hem hecht - ik kon hem nog zòo niet loslaten..... ik dacht bij mij zelven, hij is zoo gewoon geraakt aan ruime inkomsten..... La Broche geloofde, dat hij zelfs geen geld meegenomen had bij zijn heengaan; een Mercoeur mogt toch geene armoede lijden, noch de hulp van anderen inroepen. Ik sprak met Benoit af dat deze zich tot hem zou wenden, als door mij belast met het aanbod om hem zijn moederlijk erfdeel uit te

{==340==} {>>pagina-aanduiding<<}
betalen. Ik beken u mijne zwakheid; ik rekende er op, dat hij, erkentelijk voor die zorg - het voorstel met dankbaarheid zou hebben aangenomen, en dat hij die gelegenheid met beide handen zou hebben aangegrepen om zich aan mijne voeten te werpen en belijdenis van schuld te doen - (smartelijk) - de uitkomst was een geheel andere. Mijnheer de republikein zag daarin eene beleediging - een verlangen om met hem af te doen, en met Spartaansche fierheid, die mij bewijst dat hij ten minste niet rekent als een kruidenier, wees hij het voorstel af zonder een voetbreed nader te komen!




gabrielle. 
Had hij maar iets van uwe bedoeling kunnen gissen hij ware zeker tot u gekomen; maar hoe u ook over hem denkt, hij is te veel edelman van inborst om er gehee laagheid in te zien zich door geldelijk belang te laten bewegen tot iets wat hij zelfvernedering acht. Als u met een woord van aanmoediging de vaderhand naar hem wildet uitsteken - als u verzoenen wildet op dien voet, dat hij een tijd lang te Parijs zijn verblijf mogt houden, zonder daarom uit het vaderhuis en hart verbannen te zijn; als u hem niet verpligten wildet tot...




de markies 
(invallend). 
Het komt mij voor dat men u de taak van bemiddelaarster heeft opgedragen; welnu! ik heb er niets tegen, maar weet dat er geene sprake kan zijn van voorwaarden! Tusschen vader en zoon kan niet onderhandeld worden als tusschen gelijke magten. Ik stel maar ééne conditie, waarin al het andere begrepen is. Onvoorwaardelijke overgave aan mijn wil in alles - en voorts vertrouwen in mijne vaderlijke goedheid; zonder dàt behoeft niemand mij over verzoening te spreken.




gabrielle 
(droevig het hoofd schuddend). 
Dus zijn wij nog even ver als op den dag der scheiding.




de markies 
(laconiek). 
Daar kan ik niets tegen doen! (Na een tijd lang van gespannen zwijgen, waarbij Gabrielle als in droeve verslagenheid het hoofd in de hand laat vallen, hervat hij op geheel anderen toon.) Wat gaat er om in de wereld, ik heb in zooveel dagen geen nieuwsblad in handen gehad; waarom brengt La Broche niet geregeld den Moniteur boven zooals het behoort?



{==341==} {>>pagina-aanduiding<<}



gabrielle 
(wat verlegen). 
Och! toen u zoo pijnlijk waart en de slaapkamer niet kondet verlaten, had ik geen hoofd om aan nieuwspapieren te denken. U hadt geen lust om ze in te zien, en zoo heeft La Broche ze maar ter zijde gelegd. Wil ik er om schellen?




de markies 
(lusteloos). 
Och neen! Wat heb ik aan een stapel oud nieuws. (Hij laat het hoofd achterwaarts vallen in zijn kussens).


(Gabrielle staat op, neemt haar tuinhoed en manteltje).


de markies 
(gemelijk). 
Gaat gij al weêr wandeen?




gabrielle. 
Verschoon mij ik zag dat ik mijn hoed hier nog had laten liggen - (Zij gaat met vluggen stap het kabinetje binnen, vertoeft daarin eenige oogenblikken en keert terug na de portière op een reet nà te hebben toegeschoven; zij heeft een boek in de hand en gaat weêr naast het rustbed zitten.)




de markies. 
Leest ge daar wat moois?




gabrielle. 
Ik nam het eerste boek het beste dat voor de hand lag - de Martyrs van Chateaubriand!




de markies. 
Hm! zoo somber, en zoo overdreven, hij is een goed royalist, maar anders.... Ik voor mij houd vrij wat meer van Delille, onze grootste dichter, een waardig man!




gabrielle 
(even glimlagchend). 
Ook een waardig abt, Mijnheer?




de markies. 
Hm! Zoo zijn er velen - als men hem daarom hard wilde vallen - maar een trouw man, ondanks alles! jammer dat hij juist even voor de restauratie overleden is, anders ware zijne fortuin gemaakt, een man die zich zelfs niet verwaardigd heeft den naam van Bonaparte uit te spreken.




gabrielle 
(als met een kloek besluit.) 
Nu u daarvan spreekt, het schijnt er duister uit te zien aan den politieken hemel.



{==342==} {>>pagina-aanduiding<<}



de markies 
(glimlagchend.) 
Twisten ze nog altijd met elkaêr die heeren op het Congres te Weersen? En bemoeit de freule zich met politiek?




gabrielle. 
Ik! heusch niet, Oom, maar men moet te Parijs lang niet gerust zijn, en men hoort wonderlijke verhalen.




de markies 
(gemelijk.) 
Die men u toch niet zal medegedeeld hebben!




gabrielle. 
Aan mij juist niet, dat's waar, maar Denise vertelde mij dat er onder de dienstboden druk werd gepraat over 't geen de knechts hadden vernomen, toen ze Zondag hielden te Parijs, en van ochtend in 't park sprak ik den tuinbaas, die al vroeg in de stad was geweest en die ook zei dat er zoo veel onrustigheid heerschte.




de markies. 
Och kom! dienstbodenpraatjes; stoort gij u daaraan? Dat's kinderachtig. En waarover liepen die dan?




gabrielle. 
U zult het toch niet gelooven, en ik hecht er ook niet veel aan; maar mogelijk is er toch iets van waar, ze zeggen (zij aarzelt voort te gaan).




de markies 
(geprikkeld). 
Nu, waartoe die terughouding, wat zeggen ze dan? Misschien dat de Koning een tiran is en dat ze wel weer eene revolutie zouden willen; er zijn altijd Jacobijnen genoeg op de been, om zulke praatjes te voeren....




gabrielle. 
Neen, van de Jacobijnen heb ik niets hooren zeggen, hetgeen men vreest zou van buiten moeten komen. Bonaparte moet uit Elba ontsnapt zijn!




de markies 
(knorrig.) 
Wat een zottepraat! Te Parijs moeten ze altijd wat nieuws hebben. Gij kunt toch wel begrijpen, Gabrielle, dat de Engelschen daar wel voor zorgen zullen dat die prooi hun niet ontkomt....


(Gabrielle haalt zwijgend de schouders op.)


de markies 
(gaat voort.) 
Hoe wil men dan dat hij ontsnappen zou! Hij voert een

{==343==} {>>pagina-aanduiding<<}
arend in zijn vaandel, maar hij is zelf toch geen vogel, en dat zou hij moeten zijn om van dat eiland af te komen.




gabrielle. 
Waarschijnlijk is het niet, maar.... àls het nu toch eens waar was!




de markies 
Dan behoeven wij er ons nog niet over te bekommeren. Hij zal zich toch wel niet in Frankrijk wagen! Mogelijk zou hij het dan ergens zoeken, waar hij meer in de ruimte zou zijn dan op Elba, in Amerika bijvoorbeeld of bij zijne oude kennissen, de Russen, om heel gauw weer ingepakt te worden.... Neen, lieve kind! al ware het, dan is er nòg geen kwaad bij. Hij is zòo dom niet om zich aan een nieuwen strooptogt te wagen, terwijl het Europeesch congres nog bijeen is om over de verdeelins zijner gekaapte bezittingen te beslissen!




gabrielle. 
Ik hoop dat u gelijk hebt, Oom, maar om de waarheid te zeggen, ik ben niet gerust.




de markies. 
Vrouwen laten zich altijd wegslepen door 't geen de verbeelding treft.




gabrielle. 
Ja, maar het is toch geene verbeelding wat ik den baas heb hooren zeggen, dat de ex-Keizer wel degelijk den weg naar Frankrijk heeft genomen en zelfs al te Cannes geland is!




de markies 
(glimlagchend). 
Nu, zoo veel te erger voor hem, dan loopt hij in den val; gij begrijpt toch wel, dat ze den avonturier onverwijld gevangen zullen nemen. Wat zal hij alleen beginnen, hij kan toch geen leger meegenomen hebben uit Elba.




gabrielle. 
Neen! maar er zwerven zooveel van zijn getrouwen in ballingschap om; is het niet mogelijk dat hij deze ergens afspraak gegeven heeft om zich bij hem te voegen? En hij rekent er zeker op, dat het Fransche volk hem met gejuich zal inhalen.




de markies. 
Dat zal hem tegenvallen, de Koning wordt aangebeden door zijn volk, denk maar aan de reis van den Graaf van Artois

{==344==} {>>pagina-aanduiding<<}
naar het Zuiden, met welk een geestdrift deze ontvangen is... Daarbij, àl de Maarschalken en Generaals van het voormalig Keizerrijk staan nu aan de zijde des Konings; ik ben er niets ongerust over, al waren die geruchten waar, en denkelijk zijn ze niets meer dan fabeltjes, op de beurs verspreid door speculanten!




gabrielle. 
Helaas! dat fabeltje loopt nu al een dag of tien in Parijs rond, en het wordt niet tegengesproken door het regeringsblad!




de markies 
(verbleekend en heftig). 
Hoe weet gij dat?




gabrielle. 
Ziet u, Oom, ik was zelve nieuwsgierig geworden door die praatjes, ik wilde er u zoo niet in eens van spreken, daarom keek ik den Moniteur van ochtend eens even in, en ik las er wel degelijk dat er maatregelen genomen waren om den indringer te stuiten; dat de Graaf van Artois en de Hertog van Orleans, vergezeld van Generaal Macdonald, naar Lyon waren vertrokken; dat er een geduchte legermagt in het Zuiden bijeen was, waarvan men het beste hoopte maar dat men geen nadere berigten geven kon, daar de telegraaf tusschen Parijs en Lyon niet kon werken door den nevel.




de markies 
(vaal bleek en de handen krampachtig zamenwringend). 
O! mijn God, dan moet het waar zijn, dan verbergen zij mogelijk het ergste....




gabrielle. 
Dat vrees ik; maar beste Oom, neem nu toch eens van uw drankje, gij zijt geschrikt....




de markies. 
Ik wil den Moniteur zien! ik wil zelf lezen!




gabrielle 
(die eenige droppelen uit een medicijnfleschje in een kelkje heeft geschonken, reikt het den Markies over). 
Neem toch, Oom! ik ga ze halen, de Moniteurs van de laatste dagen. (Gabrielle gaat het kabinet binnen, de Markies neemt met sidderende hand zijn geneesmiddel. La Broche komt door de middeldeur, treedt met eene buiging tot bij het rustbed, en reikt den Markies op een zilveren blad een briefje over.)



{==345==} {>>pagina-aanduiding<<}



de markies 
(ziet hem aan, terwijl hij het briefje neemt). 
Gij weet er ook al van, oude! dat behoef ik niet te vragen.




la broche 
(bleek en nauwelijks in staat te spreken). 
De Koerier van Mijnheer de Duras, die dit briefje bragt, zegt... (ziende dat de Markies in sprekende ontroering het billet leest, zwijgt La Broche en treedt op eerbiedigen afstand terug. De Markies laat op eens het briefje uit de handen vallen en zinkt bewusteloos in een, het hoofd glijdt ter zijde van het kussen af en het gelaat is blauw bleek).




la broche 
(met een angstkreet). 
Dood! mijn meester is dood! (In zijne verwarring, in plaats van den Markies op te heen, stort hij het kabinet binnen, waaruit Gabrielle te voorschijn komt, door Raymond gevolgd, die haar voorbijschiet, zich over den Markies heenwerpt, diens hoofd opheft, aan zijne borst drukt en met hartstogtelijkheid kust.




gabrielle 
(zacht en verschrikt tot Raymond). 
Wat doet gij? Hoe waagt gij het...




raymond 
(in overspanning). 
Ik moet mijn vader weêr hebben, ik moet het, hij mag niet sterven, nù niet.




gabrielle 
(neemt een fleschje van de gueridon, waaruit zij eenige droppels op een doek giet, die zij den Markies onder den neus houdt. Tot Raymond): 
Het is maar een flauwte, geloof mij, wij hadden dit meer. Maak u weg voòr hij bijkomt, anders mogt de verrassing hem nog kwaad doen.




raymond. 
Neen! de eene schok zal den anderen breken. (Mij wrijft zachtkens de slapen van den Markies met het geestrijk vocht. Tot La Broche, die uit het kabinet te voorschijn komt en die als wezenloos bij de portière blijft staan). Verlies het hoofd niet, uw meester kan u noodig hebben.




la broche 
(stamelend.) 
Ja! ja, Mijnheer, het gaat al weêr over....




raymond 
(den pols voelende van zijn Vader.) 
Hij komt al weer bij, er is levenswarmte, Goddank, er is leven!


(De Markies slaat de oogen wijd en wild open en ziet in verbijstering rond. Hij bemerkt Raymond, die hem nog

{==346==} {>>pagina-aanduiding<<}
met den eenes arm omvangen houdt, zonder hem te herkennen.)


raymond 
(laat voorzigtig zijn Vader los en wordt onverwijld door Gabrielle vervangen. Achterwaarts tredend zegt hij tot La Broche): 
Help uw meester aan een glas frisch water!


(La Broche als door een electrieken schok in beweging gebragt, schenkt een glas water in en brengt dat den Markies aan den mond, die het gretig en met snelle teugen leêgdrinkt.)


de markies 
(met eene schorre stem.) 
Ik heb weêr gedroomd. Is het niet zoo, La Broche, dat ik gedroomd heb van mijn Zoon, altijd van mijn Zoon! en dan van den Koning. (Hij brengt de bevende hand aan het voorhoofd.) Wie heeft mij dat gezegd van den Koning....




la broche. 
Mijnheer de Hertog de Duras heeft aan Mijnheer geschreven....




de markies. 
O! ja, dat is het, dàt! (met een smartelijker kreet) de Corsikaan zegeviert, de Koning moet uitwijken - en ze gaan allen mee - allen! en ik.... (hij barst in tranen uit) ik kàn mijn pligt niet doen bij mijn Koning! En mijn Zoon! O! God, ik heb geen Zoon meer dan in den droom.




raymond 
(vooruittredend en zich neerwerpend voor het rustbed.) 
Hier is uw Zoon! die niets van u vraagt dan uwe vergiffenis, die smeekt u weer Vader te mogen noemen.




de markies 
(snikkend.) 
Mijn Raymond, mijn Zoon, van dele afgrond gered! Kom bij mij, kon in mijne armen! (Hij steekt hem, de sidderende handen toe. Raymond heft zich op. De Markies sluit hem in de armen onder tranen.) Ik heb u weêr, mijn Zoon, welk eene vreugd naast zòo bittere smart. Ik moet mijn Koning in ballingschap laten vertrekken. Raymond! Raymond! gij, gij zult mij toch de zielesmart niet aandoen, dat gij u stelt aan de zijde van den overweldiger?




raymond. 
Ik sta aan de zijde van mijn Vader, en daar blijf ik. Ik

{==347==} {>>pagina-aanduiding<<}
wist, dat eene bittere smart hem dreigde. Ik stelde mij voor, dat hij misschien behoefte kon hebben aan troost, aan liefde, en daarom ben ik nu hier!




de markies 
(met eene zachte en matte stem.) 
Gij hebt goed gedaan, mijn Zoon.... al kunt gij niets verhelpen; maar laat mij nù, alles is mij zoo vreemd; ik voel mij zoo vermoeid, zoo zwak. (Hij laat het hoofd in de kussens vallen en reikt Raymond de hand, die deze vasthoudt, tot Gabrielle hem wenkt, om die los te laten.)


(Raymond treedt terug, Gabrielle legt de courte pointe teregt en schudt de kussens op; beide, Gabrielle en Raymond, blijven zwijgend toezien, de Markies sluimert in. Beiden wenden zich af van het rustbed.)


raymond 
(het briefje oprapend dat, den Markies ontvallen is, zacht tot Gabrielle): Vóor alles moeten wij weten wat de Chambellan hem schrijft. (Hij gaat in eene vensterbank zitten en Gabrielle voegt zich bij hem.)




gabrielle. 
Hij was al zoo goed voorbereid; wàt kan hem zoò getroffen hebben!




raymond 
(nadat hij gelezen heeft en zacht sprekend.) 
De Hertog de Duras schijnt het met het voeteuvel ligt op te nemen, hij zegt dat de Koning er zelf aan lijdt en zich toch gereed moet houden voor de afreis, daar de naaste dag het berigt kan aanbrengen, dat de avonturier tot zijn doel komt; dat de afval en het verraad menigvuldig is. Bedroevend voor een Koning die zich bemind waande, ik erken het! en dat de welgezinden, de getrouwen, des te meer hunne verpligting moesten gevoelen om zich rondom den Koning te vereenigen. Hij maakt er den Markies een verwijt van, dat deze zich nog niet vertoond heeft in de Tuileriën, hij schijnt niet te weten dat er zenuwlijden bijkomt, en zegt er op te rekenen, dat deze niet zal achterblijven, als het de vraag wordt den Koning te vergezellen of te volgen! (Het briefje toevouwend en aan Gabrielle gevende.) Luister, Gabrielle! Ik kan hier niet blijven, nòg niet. Ik hoop spoedig terug te komen, morgen, of overmorgen, het wanneer hangt niet van mij af, zeg mijn vader bij zijn ontwaken dat ik alleen heengegaan ben om hier

{==348==} {>>pagina-aanduiding<<}
daarna te kunnen blijven; dat ik de vergiffenis, die hij mij schonk, wensch te verdienen. Houd hem bezig, bezorg hem afleiding, zoo als gij alleen het kunt. Vertel hem alles van mij wat gij nù weet, en wat gij gelooft dat hij dragen kan. Stel hem gerust over mijn wegblijven, zoo goed als gij kunt, geef hem vooral de verzekering, dat ik mij tot niets zal begeven wat een de Mercoeur onwaardig zou zijn.




gabrielle 
(hem ernstig en met zekere droefheid in de oogen ziende.) 
Raymond! ik zal alles trachten na te komen wat gij mij daar oplegt, maar denk er aan dat uw vader zwak is, en overweeg wèl of uw heengaan niet kon worden uitgesteld?




raymond 
(ernstig.) 
Dat kan het niet! 't Is hier de vraag van een pligt die niet is af te wijzen. (Hij neemt hare hand in de zijne). Ik weet wat ik doe, Gabrielle, gij zult met mij tevreden zijn, en mijn vader ook! (Hij laat hare hand los, werpt met zigtbare aandoening nog een blik op den Markies, die rustig voortslaapt, en gaat heen door een middendeur, door La Broche gevolgd, wien hij een wenk heeft gegeven.)




gabrielle 
(zet zich weêr in den armstoel.) 
Mogt nu bij het ontwaken de teleurstelling maar niet te smartelijk zijn!







Op Mercoeur, (drie dagen later, in Maart.)

Hetzelfde salon. De Markies op zijne Chaise longue in half liggende houding. Hij ziet er zwak en lijdend uit, maar de trekken zijn minder strak en somber en de oogen staan niet meer zoo dof.


gabrielle 
(zit weêr in den armstoel naast leem en slaat een boek toe waaruit zij schijnt te hebben voorgelezen.) 
Ik merk het wel, beste Oom, Mijnheer Baour de Lormian heeft niet het gehik uwe aandacht te boeijen... Zijne vertaling van Tasso moet anders zelfs de goedkeuring des Konings hebben weggedragen, en zooals ik het u voorlas uit den Moniteur, was het dezen letterkundige aan wien de Koning de

{==349==} {>>pagina-aanduiding<<}
Fauteuil in de Akademie wenschte te zien toekennen... toen de schrikwekkende tijdingen uit het Zuiden aan alle discussiën over geleerdheid en letterkunde een einde maakten en Mijnheer de Blacas genoodzaakt was den Koning te storen, een bijzonder onderhoud te vragen om zelf een berigt over te brengen, dat hem beschuldigde van gebrek aan waakzaamheid, van onbekwaamheid althans, voor de gewigtige taak die hem was toevertrouwd, wat hij zelf gevoeld moet hebben, wat de Koning hem zal hebben toegevoegd bij dit onderhoud onder vier oogen, waagt de verslaggever niet te schetsen, maar het laat zich gissen....




de markies 
(die kennelijk niet geluisterd heeft.) 
Het kan mij om de waarheid te zeggen niet schelen, of die mijnheer Baour de Lormian nog lid van de Akademie geworden is of niet; ik zou liever willen weten waarom Raymond zijne terugkomst nòg een dag heeft uitgesteld....




gabrielle. 
Dat zegt hij niet, hij heeft mij alleen met een enkel woordje gemeld, dat hij hoop heeft, van daag te komen, denkelijk nog vóor den avond.... hij heeft over zijn rijtuig beschikt en Firmin met zich meegenomen naar Parijs.




de markies. 
Dat doet mij pleizier, dan behoeft hij ten minste niet in een huurrijtuig hier te komen.




gabrielle. 
En hij zal het hoog noodig hebben, als hij zaken heeft af te doen of bezoeken te brengen.




de markies. 
Bij welke menschen zou hij kunnen gaan?




gabrielle 
(even glimlagchend.) 
Naar... ik onderstel bij letterkundigen en geleerden, sinds hij op goeden voet staat met mijnheer Villemain.... Zoo als ik u reeds vertelde, woonde hij in de rue de l'Université, omdat hij sommige collegies wilde bijwonen....




de markies 
(het voorhoofd rimpelend.) 
Maar waarvoor moest dat dienen? Hij behoeft toch geen professor te worden?




gabrielle. 
Neen! maar er is zoo veel dat altijd te pas kan komen, en

{==350==} {>>pagina-aanduiding<<}
Raymond heeft ambitie, eene ambitie waartoe hij wel geregtigd is, die om van alles te weten, wat hem noodig kan zijn, als hij eenmaal in de zaken van 't land een woordje heeft mee te spreker.




de markies 
(glimlagchend.) 
Meent hij Pair te worden misschien? daar is vooreerst nu geen kans op, of hij moest overloopen tot Bonaparte....




gabrielle. 
Vrees dat niet van hem, want hij heeft een afkeer van den man des gewelds, die niet schroomt uit eigenbelang Frankrijk opnieuw in onrust te brengen en een bloedigen strijd uit te lokken, ter wille van eigen grootheid en heerschzucht; neen, ik houd het er voor dat Raymond nu van zijne plannen en wenschen zal afzien tot gunstiger tijd.... Maar als ik heen wèl heb begrepen, zou hij zich willen vormen en voorbereiden om eenmaal als afgevaardigde op te treden; daar zult u toch zeker niets tegen hebben?




de markies 
(met een zucht). 
Wat zal ik u zeggen?... Mij heugt nog altijd de schok, die ons door de leden ging toen er in 1789 het eerst van de Staten-Generaal werd gesproken, en hoe dezen den eersten knak hebben gegeven aan de koninklijke magt, en hoe er edellieden waren, die zich toen aan de verkeerde zijde plaatsten... Maar ik heb het reeds lang begrepen, ik ben niet meer van mijn tijd, en de oude podagrist, die zelf niets meer vermag, zal ten minste geen hindernis zijn....




la broche 
(komt binnen door de porie-brisée op den achtergrond; hij wendt zich tot Gabrielle). 
Mevrouw de Lancry komt zelve vernemen naar den toestand van Mijnheer den Markies; zij zou de Freule graag even spreken....




gabrielle 
(tot den Markies). 
Wat dunkt u, Mijnheer, zal ik haar zeggen dat u nog niet kunt ontvangen?




de markies. 
Maar.... misschien heeft zij wat nieuws mede te deelen; het kort mogelijk nog wat den tijd.... gij gelooft immers dat Raymond....



{==351==} {>>pagina-aanduiding<<}



gabrielle. 
Nog in 't eerste uur niet hier kan zijn, en Mevrouw de Lancry heeft geen tijd om langdurige bezoeken te brengen.




de markies. 
Ga haar dan zeggen dat zij welkom is, als een halve ziekenkamer haar niet afschrikt.


(Gabrielle verwijdert zich, na aan La Broche eega wenk gegeven te hebben dat hij blijven moet.)


de markies 
(tot La Broche.) 
Is het appartement voor mijn zoon in orde?




la broche 
(met eene buiging.) 
Ja, Mijnheer! ik twijfel er niet aan of Mijnheer de Graaf zal alles naar genoegen bevinden, maar.... er is nog niet voorzien in.... een kamerdienaar.




de markies. 
Kom wat nader La Broche.


(La Broche gehoorzaamt.)


de markies 
(met eene zachte, bijkans fluisterende stem.) 
Mij dunkt, wij moesten het aan mijnheer Raymond zelf overlaten, wie hij daarvoor kiezen wil; mij heeft men deerlijk bedrogen met dien Germain. Luister, mijn oude getrouwe, ik moet u iets zeggen, wat ik geen ander bekennen zou... Ik ben te hard geweest voor mijn zoon, en niemand heeft meer door die hardheid geleden, dan ik zelf.... Als men, verzwakt door pijn, gedwongen wordt zich in afzondering te houden, en als een hulpelooze moet blijven liggen, waar men ligt, dan komt men, er van zelf toe veel na te denken, en dan eindigt men met vele zaken heel anders in te zien dan men vroeger deed. Mijn zoon moet hier zich zelf kunnen zijn, anders zal hij zich nooit thuis voelen in zijns vaders huis; denk daaraan en zorg dat iedereen er zich naar rigte.




la broche 
(knielt bij het rustbed en kust de hand, die de Markies hem toesteekt). 
Als Mijnheer de Markies er zòo over denkt dan zal het goed gaan, ik ben er zeker van.




de markies. 
Als ik toch bedenk dat zonder Denise, die den moed heeft gehad mijn verbod te overtreden....




la broche 
(opstaande, met tranen in de oogen). 
Ja, Mijnheer! Maar geloof mij, als zij het niet op zich ge-
{==352==} {>>pagina-aanduiding<<}
nomen had, zou uw oude La Broche er ook nog geweest zijn! (Hij gaat zijwaarts af, daar Gabrielle terug komt, Mevrouw de Lancry binnen leidend. La Broche zet een armstoel gereed voor Mevrouw de Lancry, digt bij de chaise-longue, en verwijdert zich.)




mevrouw de lancry 
(met eene bevallige nijging). 
Het verrast mij, Mijnheer, dat ik tot u word toegelaten, ik zal geen misbruik maken van de vergunning en maar een kort buurpraatje houden. (Mevrouw de Lancry gaat zitten, het is eene élegante dame, die er jeugdiger uitziet dan haren leeftijd, eene brunette met levendige zwarte oogen, slank van gestalte, bewegelijke gelaatstrekken, druk en sprekend gebarenspel. Zij draagt een cachemire, in 't lang gevouwen, die zij van de schouders laat glijden, als zij gezeten is; zij is gekleed in 't zwart fluweel, een hoed met witte pluimen; er hangt eene ridicule aan den arm.)




de markies. 
Wel, Mevrouw, daar doet gij goed aan, dat gij zoo'n armen lijder eens komt opzoeken. Ik moet u alleen mijne excuses maken over de onhoffelijke ontvangst; ik kan niet opstaan om u te gemoet te gaan, noch zelfs behoorlijk mijne buiging maken.... neem het voor lief met een handdruk à l'Anglaise...




mevrouw de lancry. 
Mijnheer de Markies, gij zijt al te goed, ik ben verrukt over uwe vriendelijke ontvangst, wij leven, helaas! in een tijd waarin alle weldenkenden en welgezinden zich nauw aaneen moeten sluiten; men heeft behoefte om eens te praten, en kan toch iedereen lang niet vertrouwen.




de markies. 
Het hart bloedt als men er aan denkt; hebt gij misschien reeds de kenteekenen van afval waargenomen in onzen kring?




mevrouw de lancry. 
Wat zal ik u zeggen.... tusschen de 10e en 19e van deze maand is er al heel wat volte-face gemaakt. In de eerste dagen nadat de ontzettende tijding was verspreid, verdrong men zich met zekere geestdrift in de Tuileriën, er kwamen zelfs lieden die er anders niet de gewoonte van hadden, maar sinds de togt van Monsieur en den Hertog van Orleans volkomen mislukt was; sinds de eerewacht, die zich voor den Prins

{==353==} {>>pagina-aanduiding<<}
te Lyon had zamengesteld, bij de komst van Bonaparte zich gereed hield dezen te verwelkomen, en de Generaal Macdonald nauwelijks aan gevangenschap ontkwam, begon iedereen, op enkele getrouwen na, regtsomkeert te maken. Mijnheer de Montalien is nog in de nabijheid van het Kasteel gebleven, tot de tijding kwam dat de overweldiger tot Auxerre was genaderd. Toen kwam hij holje patrolje naar Meudon naar zijn buiten, vlak naast het mijne, en terstond naar mij toe om te vragen wat ik hem raadde. Ik antwoordde dat hij zich reeds door de vrees had laten raden en dat ik er nu niets verder op wist dan naar Auxerres te gaan, den veroveraar te gemoet, die volbrengt wat hij in zijn bluffende proclamatie heeft aangekondigd: zijn togt voort te zetten tot aan Parijs, en zijn adelaar zegevierend te laten wapperen van kerktoren tot kerktoren, tot op de Notre-Dame!




de markies 
(de handen ineen slaande van ergernis.) 
Maar hoe is het hem mogelijk geweest! die maarschalken, die generaals die zoo begunstigd zijn.




mevrouw de lancry. 
Maarschalk Mortier, de Prins van Wagram Macdonald, zijn de getrouwen, op de overigen durft men niet eens meer rekenen. Maarschalk Soult, de Minister van Oorlog, wiep men eerst heeft verdacht, doet zijn pligt, maar het is reeds te laat. De generaals, als zij uit zich zelven niet reeds bedacht waren op den afval, werden er toe gedwongen door hunne soldaten, de officieren worden medegesleept door hun eigen volk, als 't niet andersom gaat. De Maarschalk Ney, die een duren eed had gezworen dat hij zijn voormaligen Keizer dood of levend zou gevangen nemen, is met de geheele legermagt, aan hem toevertrouwd, tot dezen overgeloopen, noodra hij hem weêrzag; men mompelt dat het de Maréchále zou zijn, die hem daartoe zou hebben aangezet, om wraak te nemen over eene krenking die Madame haar zou hebben aangedaan. Men zou dat gelooven kunnen, zoo hij de eenige ware; maar het tegendeel blijkt. 't Is als eene betonvering die van den persoon des Keizers zelf uitgaat; drie weken geleden zou men iemand uitgejouwd hebben, die van de mogelijkheid had durven spreken, dat men den Corsikaan in Frankrijk zou zien, en hij is er niet, of de geheele bevolking valt hem toe, in het

{==354==} {>>pagina-aanduiding<<}
Zuiden, in het Oosten, in het Westen weêrgalmt het ‘Leve de Keizer’ met eene driestheid of de Bourbons er al niet meer zijn, en toch is de Hertogin van Angoulême te Bordeaux en doet wat zij kan om zich daar staande te houden!




de markies 
(met tranen in de oogen). 
Mijn arme, ongelukkige Koning, ik meende dat hij zich zoo bemind had gemaakt....




mevrouw de lancry. 
Dat meende hij zelf ook; het tegenovergestelde blijkt nu maar al te goed; de Koning is er onschuldig aan, maar zijn Ministers zijn de schuld van alles, onhandig, onbedachtzaam, niets begrijpend van het Fransche volk, van den nieuwen tijd, van de eischee, die een vernieuwd geslacht aan eene regering, die zich constitutioneel noemt, meent te kunnen stellen, en dan, verschoon mij, Mijnheer de Markies, gij, die er geheel buiten staat, zult mij toestemmen, dat de émigrés, de getrouwen, den Koning al te lastig zijn geweest en meer hun zin hebben gekregen dan het moest, dan met de belangen van het herstelde Koningschap was overeen te brengen.




de markies 
(somber). 
Zoo kort nog hersteld, en toch...




mevrouw de lancry. 
Zij hebben maar even den tijd gehad om den overblijfsels van Lodewijk XVI eene waardige rustplaats te bezorgen te St. Denis, en nu wordt het de vraag, of zij er zelf zullen begraven worden! Er behoort al moed toe om te Parijs de witte cocarde te dragen, en men ziet reeds de driekleur opsteken als onder den rook der Tuileriën; er wandelen dames niet bouquetten van driekleurige viooltjes.




de markies. 
Ergerlijk! en de policie....




mevrouw de lancry. 
Houdt er zich wijsselijk buiten; als er een conflikt kwam, zou het bloedig kunnen worden, en dan is het bijna zeker dat de royalisten plet verliezen zouden. De minister Dandré is ter zijde gesteld, zijne onbekwaamheid is dan ook schitterend gebleken. Mijnheer Bourrienne, de vroegere gunsteling van Napoleon, is in zijne plaats gekomen, en die is begonnen met Fouché te vervolgen, zonder dat het hem gelukte; mogelijk

{==355==} {>>pagina-aanduiding<<}
ziet hij in dezen reeds een mededinger, want men fluistert dat deze het is, die nu al in 't geheim de policie beheert, in 't belang van Bonaparte; over een paar dagen, als deze Keizer is, zal iedereen weer den Hertog van Otrante groeten!




de markies 
(met afgrijzen). 
Den Koningsmoordenaar!




mevrouw de lancry. 
Wat zal men zeggen! Zoo is de wereld. Fouché is een fielt, dat weet iedereen, maar een slimme fielt, en daarom weet hij altijd weêr vlot te raken met de bovendrijvende partij; ziedaar eene behendigheid, waarvoor men eerbied heeft in tijden als de onzen....




de markies. 
Afschuwelijk!




mevrouw de lancry. 
Afschuwelijk zoo veel gij wilt, maar als men naar hem had willen hooren, dan was er misschien veel niet gebeurd wat ons nù smart en zorg geeft, want hij is het toch die reeds in Februarij den Koning door een briefje gewaarschuwd heeft, dat er gevaar dreigde; die er op gewezen heeft dat er zamenzweringen werden gesmeed ten behoeve van Bonaparte, en dat de ex-koningin van Holland er in betrokken moest zijn, want dat zekere bijeenkomsten in haar hôtel werden gehouden!




de markies 
(in verbazing.) 
Men wist dat! En wat deed men?




mevrouw de lancry. 
Niets! Mijnheer Dandré, wiep de Koning het briefje zien liet, beweerde eenige dagen van eigen onderzoek noodig te hebben eer hij aan eene waarschuwing van Fouché kon gelooven! De Koning wilde van geene zamenzweringen hooren en werd boos, als men hem verzekerde dat ze toch niet tot de onmogelijkheden behoorden; en zijn schrandere Minister verklaarde dan ook na onderzoek, dat alles maar een opraapsel was van den intrigant, en dat er geen reden voor bezorgdheid bestond Bij ongeluk was Bonaparte toen al met een duizendtal getrouwen op weg naar Frankrijk en al het noodige dààr voorbereid op zijne komst!



{==356==} {>>pagina-aanduiding<<}



de markies. 
Maar de Vendée? Wat doet men in de Vendée?




mevrouw de lancry. 
Zoo goed als niets - de oude geestdrift is daar uitgebluscht, en de Hertog de Bourbon verroert zich niet om die te doen herleven - vermoedelijk ware De La Roche Jacquelin zelf er ditmaal niet in geslaagd. Niets, niets verhindert den ondernemender veroveraar meer om te doen wat hij gezegd heeft - vandaag wordt hij te Fontainebleau verwacht - en - morgen - morgen kan hij te Parijs zijn.




de markies. 
O! mijn God, en de Koning!




mevrouw de lancry 
(de schouders ophalend.) 
Zal zijne partij moeten kiezen. Hij kan Bonaparte toch niet opwachten in de Tuileriën.... En nu wij hiervan spreken, ik moet u de groete brengen van mijnheer de Duras, dien ik te Parijs even heb bezocht, wetende dat hij niet in de gelegenheid was bij mij te komen. Hij is volkomen op de hoogte van uw toestand en beklaagt u zeer, dat gij in deze hagchelijke oogenblikken geen bewijs kunt geven van loyauteit, maar men kon dit u niet kwalijk nemen, ‘als de pligt niet kon volbragt worden moet de wil daartoe volstaan.’ Hij hield zich gereed om op den eersten wenk den Koning te vergezellen of te volgen, naar het hem werd gelast; hij kon u niet schrijven, maar hij droeg mij op, u te verzekeren, dat hij bijzonder ingenomen was met den Graaf de Mercoeur en met het bezoek dat deze hem had gebragt, naar aanleiding van zijn briefje aan u....




de markies 
(in blijde verwondering.) 
De Graaf de Mercoeur! mijn zoon zou een bezoek hebben afgelegd bij Mijnheer de Duras!




mevrouw de lancry. 
Als ik u zeg dat deze mij verzocht u voor die oplettendheid te bedanken? (Met een fijn glimlachje) Het blijkt dat de jonge Graaf juist bijtijds uit het buitenland is teruggekeerd om zijn vader bij te staan. Mijnheer de Duras verzekerde mij dat zijne houding niets te wenschen overliet, en dat hij tot die moedigen behoorde die nog de witte cocarde durfden dragen.



{==357==} {>>pagina-aanduiding<<}

(De markies, die van aandoening niet kan spreken, drukt zwijgend de hand van Mevrouw de Lancry, met tranen in de oogen.)


mevrouw de lancry 
(glimlagchend.) 
De Hertog de Duras zei mij dat hij er nu geen spijt meer van had, dat het huwelijk met mademoiselle de Robecque was afgesprongen. Hij zelf was gebrouilleerd met den Hertog de Levis, die de onbegrijpelijke zwakheid heeft gehad, om het met geen anderen naam te noemen, zijne kleindochter te verbinden aan een jongmensch, wiens vader door Bonaparte tot Hertog was benoemd. Er wordt gezegd dat deze een voormalig leverancier van het leger is geweest en den Corsikaan met zijne schatten meer dan met zijn degen heeft gediend. Een adel van 1810; verbeeld u, eene Robecque Haut-Briant, en dat in deze dagen! Het staat gelijk met verraad!




de markies 
(met eene zwakke trillende stem.) 
Mijn zoon heeft een goed oog op menschen, hij had het volstrekt niet op met die familie.




mevrouw de lancry. 
Er zijn vrouwen van rang en van goede beginselen genoeg om hem eenmaal te troosten. En nu, mijn waarde Markies, ik vrees u vermoeid te hebben met mijn gepraat; sta mij toe afscheid te nemen en eens terug te komen, om u te vertellen hoe de Bonapartistische dames zich houden, want ik verzeker u, dat zij het hoofd zullen opsteken. Men zegt, dat de familie, waaraan uw Neef de Burggraaf verwant is, zich maar al te verdienstelijk heeft gemaakt jegens den Keizer, en dat de reis, die Lionel de Mercoeur heeft gemaakt in het buitenland, volstrekt niet vreemd is geweest aan hetgeen wij nu zien gebeuren! Het zou mij zeer spijten als dat waar was, want ik had hem nog al in bescherming genomen en....


(De Markies, die nauwelijks geluisterd heeft, laat het hoofd in de kussens vallen met niet onduidelijke kenteekenen van vermoeijenis. Gabrielle fluistert Mevrouw de Lancry iets in, en deze haast zich om te vertrekkers, door Gabrielle tot aan de middendeur begeleid.)


gabrielle 
(bij het rustbed terug komende, ziet dat de Markies is ingesluimerd, treedt zachtjes terug en gaat in de

{==358==} {>>pagina-aanduiding<<}
vensterbank zitten met een boek in de hand, waarin zij niet leest. Zij kijkt telkens naar buiten en er komt een trek van teleurstelling en onrust op haar gelaat als er niet volgt wat zij wacht; eindelijk hoort zij het rollen van een rijtuig, dat het voorplein oprijdt. Gabrielle staat op, zij verbleekt en is kennelijk ontroerd. Zij keert terug naar de ‘chaise-longue.’ De Markies, die bij hare nadering ontwaakt, spreekt op zachten, klagenden toon den naam van ‘Raymond’ uit.) 
Wees gerust, Oom, hij zal spoedig hier zijn, neem nu nog eens van deze droppelen, die de dokter zoo noodig acht voor u.... (De Markies gebruikt het geneesmiddel en blijft in zittende houding luisteren naar het gerucht van voetstappen buiten de zaal. De porte-brisée wordt opengeschoven door La Broche, die vastheid zoekt te geven aan de trillende stem waarmee hij aandient: ‘de Graaf de Mercoeur.’)


(Raymond treedt binnen, hij is met de uiterste zorg gekleed; hij ziet bleek en zijne gelaatstrekken getuigen van levendige aandoening, door een vasten wil bedwongen. Hij loopt met gejaagden stap naar het rustbed van den Markies, die de armen naar hem uitstrekt; met een kreet van blijdschap werpt Raymond zich aan zijne borst.)


de markies. 
Eindelijk!




raymond. 
Ja eindelijk, en nu om te blijven. Het smartte mij u te laten wachten, ik hoopte gisteren te komen, dan.... ik werd opgehouden door eene zaak, die mij opgedragen was door den Koning.




de markies 
(verrast.) 
Heeft mijnheer de Duras van u gesproken op de Tuileriën?




raymond. 
Mijnheer de Duras is daar geheel buiten....




de markies. 
Men heeft mij gezegd dat gij een bezoek hadt gebragt aan den Hertog; dat verraste, dat verheugde mij. (Hij steekt hem de hand toe) Ik dank u!




raymond 
(die kussend.) 
Alleen een beleefdheidspligt dien ik meende te moeten

{==359==} {>>pagina-aanduiding<<}
vervullen in uwen naam. Het kwam mij niet overbodig voor, mijnheer de Duras, die er u bijkans een verwijt van maakte, dat men u niet ten hove zag komen, in te lichten van uw toestand, en van de onmogelijkheid waarin gij u bevondt, op te staan en uwe kamer te verlaten. Ik kon niet dulden dat die edelman Parijs zou verlaten neet een twijfelachtig gevoelen wan uwe loyauteit!




de markies. 
Ik ben u daarvoor onuitsprekelijk dankbaar. Nu zal de Koning het toch ook wel vernemen, en mij niet verdeuken.




raymond. 
De Koning behoeft niet van anderen te hooren wat u verhinderd heeft in zijne nabijheid te wezen in de ure der beproeving. Ik geloofde dat uw zoon er toe geregtigd was, u bij den door u zoo geliefden Vorst te vertegenwoordigen!




de markies 
(in tranen uitbarstend.) 
Mijn zoon! mijn Raymond, hebt gij dat gedaan!




raymond 
(neerknielend.) 
Gij halt mij uwe vergiffenis geschonken. Het was mij behoefte die te verdienen!




de markies. 
Wees gedankt, wees gezegend, (hij legt hem de handen op het hoofd) alles is vergeven, alles is vergeten, dàt had ik niet van u durven wachten, en ik waardeer het te meer, daar ik weet, welk eene zelfoverwinning u dat moet gekost hebben.




raymond 
(glimlagchend.) 
Wat dat betreft, Mijnheer, is mijne verdienste niet groot; het kostte mij gansch geen zelfstrijd, het was alleen de innigste drang des harten dien ik volgde, en zoò is het ook door den Koning opgevat.




de markies 
(in verrukking). 
Ik heb mijn zoon weêr, zoo als ik hem nooit heb gehad.... Sta toch op, mijn Raymond, ga zitten en vertel mij uitvoerig hoe dàt gegaan is.




raymond 
(is opgestaan en heeft plaats genomen op den armstoel dien Gabrielle voor hem heeft aangeschoven.) 
Hoe ik er toe gekomen ben om dien stap te doen, niet waar? Men hoort nu iederen dag van allerlei afval en snood

{==360==} {>>pagina-aanduiding<<}
verraad. Lieden, die aan den Koning de grootste verpligting hebben, die hem de plegtigste eeden hebben gedaan, van gehechtheid en trouw, loopen zonder schaamte over tot den roekeloozen waaghals, nu hij zegeviert. Dat de soldaten hun voormalig legerhoofd niet konden weerzien, zonder als onder zijne betoovering te geraken, dàt laat ik daar; maar de Maarschalken, de Generaals, de Staatslieden, die uit zichzelven het eerst tot den Koning waren gekomen en die zooveel vertrouwen hadden uitgelokt, zoò waren begunstigd! Dat zelfs zonen uit de edelste geslachten in een tijdstip als dit vergeten konden wat zij aan hun vorst schuldig waren, dat trof mij diep in 't harte. Ik walgde van zooveel laagheid, zooveel schaamtelooze zelfzucht. Ik schaamde mij over den Franschen adel, over onze eerste krijgshoofden! Zoo weinig karakter, zulk eene gewetenloosheid! Het was hartverscheurend, het was om er de vuisten bij te ballen van magtelooze spijt. Helaas! De Koning zeide het mij zelf, met een bitteren glimlach: ‘Ik heb gelegenheid gehad menschenkennis op te doen; den 5n Maart was ik nog oppermagtig Vorst, onwankelbaar vast op den troon zoo 't heette, en daags na de noodlottige tijding begon de getrouwheid al te wankelen, en met deze mijn troon, en toen mijn neef en broeder volkomen geslagen, zonder dat er eens strijd was geweest, uit Lyon terugkeerden, begon iedereen in te pakken, die meende dat hij iets te winnen of veel te verliezen had!’ Wat mij betreft ik kende zulk overleg niet. Ik verplaatste mij in den toestand van dien Koning, die zich bemind achtte door zijn volk, die verdiend had het te zijn, al had hij verkeerde raadslieden gekozen en al had hij zich door onhandige staatsdienaren laten verblinden, en wiep nu opeens de schellen van de oogen vielen om helder te zien op den afgrond waartoe men hem had gevoerd. Ik gevoelde àl de smart van het medelijden, en al den eerbied dien men het ongeluk schuldig is voor dien Vorst die, 
lijdend naar het ligchaam als naar geest en gemoed, pas weer gezeten op den troon zijner vaderen, opnieuw tot ballingschap, tot de vernederendste vingt stond gedwongen te worden, na zoo korte rust! Ik voelde dat ik een de Mercoeur was, en dat een de Mercoeur hart moest toonen voor zijn Koningen, protest moest leve-
{==361==} {>>pagina-aanduiding<<}
ren tegen zooveel jammerlijk pligtverzuim. Ik wilde tell minste doen wat in mijne raagt was, om een droppel balsem te gieten in die schrijnende wonde. De Koning was een mensch, hij leed niet slechts als Vorst door het verlies van troon en gezag, hij leed als mensch, door de grievende ondankbaarheid, waar hij liefde had mogen verwachten.




de markies 
(wiens oogen glinsteren). 
Mijn zoon, gij weet niet hoe gij mij verkwikt met het uitspreken van zulke gevoelens.




raymond. 
Ik kon ze niet koesteren zonder er naar te handelen. Tot hiertoe had ik er nooit aan gedacht de witte cocarde op te steken, maar ik voelde mij er toe geroepen, toen ik zag dat sommige jonge lieden en ook ouderen met zeker opzet de kleur der Bourbons afwierpen, om te verwisselen met die door den vaderenden overwinnaar aangenomen. Zoo plaatste ik mij als toeschouwer onder de menigte, om getuige te zijn van dien laatsten zwaren gang, dien de Koning met de zijnen had te doen naar de Kamer der afgevaardigden, in de hoop, een heilzamen indruk te maken op het volk. Ik vreesde, met alle regt helaas! - dat men hem stil en zonder een bemoedigender heilgroet zou laten voorbijtrekken, en zoo geschiedde het ook; de soldaten, vermoedelijk volgens consigne, riepen ‘leus de Koning,’ maar voegden er duidelijk en hoorbaar achter: ‘van Rome, van Rome!’ Onheilspellende kreet, die zonder tegenspraak of afkeuring werd aangehoord door de omstanders. Dit tergde mij uit om een luid en herhaald ‘leus de Koning, leve Koning Lodewijk’ te doen hooren, op gevaar af, waarop ik toen niet dacht, van onwil en afkeuring op te wekken; maar zelfs dàt niet, er kwam geen echo en er volgde geen tegenstand. Lijdelijk, onverschillig tot verbazens toe, gedroeg zich de volksmenigte, zij wachtte willenloos de dingen die komen zouden. In de Kamer der afgevaardigden had er, zoo ik later vernam, iets plaats gevonden wat naar geestdrift geleek, toen de Graaf van Artois het Charter bezwoer, en de broeders elkander in de armen vielen; maar het was slechts een vonkje dat maar even lichtte; anderen zagen er niets in dan eene tooneelvertooning, die op niets uitliep. Bij het verlaten van

{==362==} {>>pagina-aanduiding<<}
de zaal moest de Koning hooren hoe de maarschalk Ney hem verraden had, hoe die geheele krijgsmagt, waarop de laatste hoop was gevestigd, tot den man was overgegaan, die zich een leger wist te scheppen door wilskracht en vermetelheid. Met eene snelheid, alsof ieder vooruit in 't geheim ware geweest, verspreidde zich het gerucht van dien afval onder de menigte. Bezorgd om den indruk, die dit alles maken mogt op den grijzen naar ligchaam en geest gepijnigden Vorst - trachtte ik zoo digt mogelijk zijn rijtuig te naderen en ontblootte eerbiedig het hoofd, ten bewijze van een diepgevoelde meewarigheid die ik niet anders wist uit te drukken; maar mijn voorbeeld werd door niemand gevolgd, en moedeloos keerde ik naar mijne kamer terug, en ik nam mijne maatregelen om een voornemen uit te voeren, dat ik reeds eerder had opgevat. Ik wilde tot den Koning gaan om hem betuiging te doen van mijn diepsten eerbied en mij tot zijne beschikking te stellen als hij mij tot iets gebruiken kon!




de markies. 
Gij voert mij van verbazing tot verbazing. Gij in den hofkring uit u zelven, gij uwen dienst aanbiedend!




raymond. 
Niet in den hofkring, Vader. Er kan voor mij geen sprake zijn den een of ander weggeloopen hoveling te vervangen - mijn afkeer van omslagtige formaliteiten, van het afgemeten ceremonieel, van de étiquette, die de geestdrift verkoelt en het hart doet verstommen, is nog altijd dezelfde, zoo mogelijk nog toegenomen, daar ik gezien heb, welke vruchten zij brengt! Neen - ik dacht er niet aan mij in den hofcirkel te vertoonen, zelfs niet om op eene officieele audientie te verschijnen. ik stond naar een particulier onderhoud met den Koning en - om daartoe te komen, nam ik een anderen weg dan die door de anti-chambre.




de markies. 
Ik begrijp niet welken? en in die oogenblikken - dat was immers onmogelijk....




raymond. 
Niet onmogelijk, want hetgeen ik wenschte werd mij verseend. U moet weten, dat ik te Parijs leef op eene wijze,

{==363==} {>>pagina-aanduiding<<}
waardoor ik in aanraking kom met personen van allerlei rang en stand, ook met letterkundigen. Wees gerust, Mijnheer, er zijn daar onder, die zeer beslist aan de zijde des Konings staan en die hunne pen niet zullen verlagen om Bonaparte toe te juichen. In dien kring had ik kennis gemaakt met mijnheer Ducis.




de markies 
(in verbazing). 
Met Ducis - de groote treurspeldichter!




gabrielle 
(die over Raymond is gezeten, glimlacht even tegen dezen). 
Diezelfde - die Shakespeare verhaspelt voor het Théâtre Français?




raymond. 
Het was voor mij in dezen de vraag niet van zijne letterkundige verdiensten - maar - hij is particulier secretaris des Konings, staat bij dezen in gunst en is er de man naar om iemand te verpligten die het goed meent met zijn meester. Ik zocht hem op, gaf mijn verlangen te kennen, en te gelijk door welke gevoelens ik daartoe bewogen werd. Hij begreep mij en was bereidwillig mij van dienst te zijn. Hij wordt in den regel alleen bij den Koning geroepen als deze rust heeft van staatszaken, en zich ontspannen wil met lectuur of letteroefeningen, hetgeen den goeden Ducis gelegenheid geeft om letterkundigen of geleerden aan te bevelen, in te leiden zelfs, als de Koning tot belangstelling in den persoon wordt geprikkeld, na kennis gemaakt te hebben met diens werk. Er was juist niet veel kans dat zulk een uitspanningsure den Koning nu ten deel zou vallen, maar Ducis moest zich toch op zekeren bepaalden tijd aanmelden en de bevelen vragen van zijn meester. Hij geloofde dan van mij te kunnen spreken en ik moest het verdere afwachten. Nu ik eens die toezegging had uitgelokt, begrijpt gij, Mijnheer, dat ik Parijs niet kon verlaten voor ik er meer van gehoord had. Dat duurde tot gisteravond. Reeds was het gerucht verspreid dat de Koning Parijs had verlaten. Ik wist dat het onwaar was, maar ik vreesde dat de storm, die er woedde in de Tuileriën, den Vorst rust noch lust zoude laten om mijn wensch te vervullen; toch bleek mij het tegenovergestelde. Ik werd verrast door een

{==364==} {>>pagina-aanduiding<<}
bezoek van le Père Elysée, zooals hij genoemd wordt, de eerste chirurgijn des Konings!




de markies 
(glimlagchend). 
Ah! ja! eene magt in den staat.




raymond. 
In de Tuileriën zeer zeker, want de Koning is zeer aan hem gehecht, kan niet buiten zijne hulp, en hij heeft bijgevolg ter ieder uur regt van intrede in diens particuliere vertrekken. Deze nu kwam mij berigten dat de Koning mij tegen middernacht wenschte te zien.




de markies 
(de handen ineen slaande). 
Eene audiëntie tegen middernacht!




raymond. 
Wat zal ik u zeggen, onder geheel buitengewone omstandigheden en zonder dat er sprake kon zijn van 't gewoon ceremonieel. Le Père Elysée, die mij kwam afhalen, had mij gewaarschuwd dat ik mij niet in een galarok behoefde te steken en dat de eenvoudige avondkleeding volstaan kon. Hij kwam mij afhalen om mij langs een aan hem bekenden en voor hem altijd geopenden weg binnen te brengen tot in het appartement des Konings. De corridors en de vertrekken, waar langs hij mij heenvoerde, waren nauwelijks verlicht en men ontmoette er niemand, zelfs geen lakeijen; alleen toen wij het kabinet van den Koning nabij waren, stoof er een man uit; wij traden ter zijde om hem te laten voorbijgaan. Het was de Graaf de Blacas, hij zag doodsbleek, had gezwollen oogleden met ronde randen of er bloedige tranen langs gegaan waren; zoo als ik later vernam, had hij den Koning de tijding moeten brengen dat Napoleon des anderen daags, dat is heden, te Fontainebleau werd verwacht; de ongelukkige ging letterlijk gebukt onder den last eener verantwoordelijkheid, die voor hem te zwaar was om te dragen. Nu wordt alle schuld alleen op hem geladen, en als den bok der ongeregtigheid zal men hem uitwerpen. Le Père Elysée ging mij even voor in het kabinet, en terugkomend gaf hij mij zwijgend een wenk dat ik binnen kon gaan.
De Koning, in een kamerjapon gewikkeld, zat voor zijne schrijftafel op eenigen afstand van het vuur. Die eenvoudige schrijftafel, waaraan hij gehecht was omdat hij die steeds te

{==365==} {>>pagina-aanduiding<<}
Hartwell had gebruikt, en die hij nu vermoedelijk in den steek moet laten! Hij hield een pennemes in de hand, waarmee hij onder het spreken, zeker zonder te weten dat hij het deed, kleine insnijdingen maakte in een houten inktkoker die voor hem stond. De Koning bleef zitten toen ik binnenkwam en groette mij vriendelijk met eene beweging van de hand. Ik wist dat er niet gelet zou worden op het strikte aantal diepe buigingen, en ik voelde mij zòo getroffen door het lijdend en toch zoo kalme en waardige voorkomen van den Vorst, dat ik zelfs vergat eene buiging te maken.




de markies 
(met een gebaar van schrik). 
Maar, Raymond!




raymond. 
Ik volgde eenvoudig den drang van mijn gevoel en ik wierp mij aan zijne voeten onder tranen; dus wachtte ik tot hij mij aanmoedigde om te spreken; hij stak mij de hand toe die ik kuste, en beval mij op te staan. Toen dankte ik hem voor de gunst die mij werd verleend, ik sprak van u, van mijzelven, hoezeer het uw lijden verdubbelde dat gij buiten staat waart in deze oogenblikken uw pligt te kunnen doen jegens den Koning, de blijken te geven van trouw, waarop deze regt had, en die steeds door u met zooveel ijver waren vervuld; ik smeekte hem het voor lief te nemen, met mij als vertegenwoordiger van mijn vader, hoe onervaren ik ook zijn mogt en hoezeer ten achteren in alles wat de etiquette betrof; maar dat ik geen achterblijver was in liefde voor mijn Koning en een hart had om in zijne smart te deelen, en den moed om voor zijne zaak uit te komen en dat ik mij ter beschikking stelde van zijne Majesteit. De Koning glimlachte, maar met een traan in het oog, en sprak op den toon van schertsend verwijt: ‘Dat blijkt wel, Mijnheer, dat gij een onhandige zijt. Gij kiest uw tijd al heel slecht. Komt gij nù den hoveling spelen, op het oogenblik zelf dat de hovelingen van beroep het hazenpad kiezen? Iedereen heeft nu wat te doen, dat hem verre houdt.... van 't Kasteel, en gij, gij die versnaad hebt in mijn dienst te treden, gij komt u aanbieden?’ ‘De Koning verschoone mij, zoo ik hier tegenspreek’ (verstoutte ik mij te antwoorden), ‘maar ik heb den dienst van uwe Majes-
{==366==} {>>pagina-aanduiding<<}
teit nooit versmaad, ik heb alleen mijn afkeer betoond van hofdienst. Ik verbeeld mij dat men den Koning dienen kan zonder een sleutel op den rok, zonder gala-degen! Ik ben aan de conscriptie van Bonaparte ontkomen, en ik zal denkelijk een slecht soldaat zijn; maar ik kan met een geweer omgaan, en ik ben gehard tegen vermoeijenissen, tegen ontberingen.... Beveelt de Koning dat ik mij bij de vrijwilligers aansluit?’


(De Markies maakt eene beweging van schrik.)


raymond. 
‘En uw vader?’ vroeg de Koning. ‘Ik durf den Koning de verzekering geven dat geen offer mijn vader te zwaar zal vallen om zijn Meester te tonnen, dat zijne getrouwheid onwankelbaar is,’ was mijn antwoord.


(De Markies drukt, zwijgend de hand met tranen in het oog.)


raymond. 
‘Dat weet ik,’ hernam de vorst, ‘en ik heb er geen verder bewijs van noodig; zijne trouw aan mij is hem reeds op zooveel gemis te staan gekomen!’ Daarop, met eene smartelijke uitdrukking op het gelaat: ‘een man meer en een onervarene daarenboven zou mij weinig baten en uw vader al te zeer berooven. Ik dank u voor uwe toewijding, maar ik neem haar niet aan.’ ‘Kan ik uwe Majesteit van dienst zijn op andere wijze?’ was de vraag die opkwam in mijn hart, en die ik uitspreken moest, zelfs al wachtte ik het antwoord dat er volgde. ‘Waartoe zoudt gij mij volgen in de ballingschap? Als ik moet gaan, en dat zal onvermijdelijk zijn, zal ik zoo lang doenlijk in Frankrijk, of zoo digt mogelijk bij de grenzen blijven. Als ik mij eene hofhouding veroorloof, zal het er een zijn op zeer kleine schaal en daarin zoudt gij nog minder op uwe plaats wezen dan nu op het Kasteel. Het gaat aan de kleine hoven als in de kleine steden, al de jaloezij, al de rangtwisten, al de antichambrepraatjes, als men elkaêr rakelings voorbijgaat en zijne ellebogen in moet houden om zijn buurman niet aan te stooten;... ik behoef er u niets meer van te zeggen, gij gevoelt nu dat...’ ‘Dat ik daar onbruikbaar zoude zijn,’ vulde ik aan, getroffen door mijne onmagt; ‘maar Sire, als ik er nu toch mijn leven voor veil had om U mijne trouw en aanhankelijkheid te toonen....’ ‘Dan neem ik dat offer nòg niet aan,’ hernam de edel-
{==367==} {>>pagina-aanduiding<<}
moedige Vorst; ‘het is mij genoeg zekerheid te hebben van uw goeden wil. Blijf bij uw vader, ik verlang het. Houd u vrij van de bedwelming waarmee welhaast de Bonapartistische invloed zoo velen zal bevangen, en bereid u voor om eenmaal uw land, uwen Koning te dienen, zoo als men dat van een de Mercoeur mag verwachten.’ Toen met een hoofdschudden en een pijnlijken trek op het gelaat, ging de Koning voort: 
‘met den besten wil ben ik slecht gediend geweest door mijne getrouwste vrienden en raadslieden, zij zijn er alleen in geslaagd mijne regering, mijne dynastie gehaat te maken bij het volk.’ ‘Sire!’ waagde ik het in te vallen, ‘het volk haat zijn Koning niet, maar het heeft niet den tijd, niet de gelegenheid gehad hem lief te krijgen.’ ‘Ik meende gedaan te hebben wat ik moest om die liefde te verwerven,’ ging de Koning voort als in eigen beschouwingen verdiept. Ik ben mij geene willekeurige handelwijs, geene politieke wraakneming, geene onwettige gevangenneming, geen banvonnis tegen wiep ook bewust, en toch....’ ‘Sire, uwe regering was voorbeeldeloos zacht, in tegenstelling van de vroegere, maar...’ ‘Spreek het uit!’ ‘Maar de natie wil wat anders....’ ‘Zij wil misschien de dwinglandij?’ of vroeg hij eenigzins sarcas tisch, ‘dat zij Bonaparte inhaal; of was het niet genoeg, dat ik het Charter heb gegeven?’ ‘Het was genoeg, Sire, als het niet op papier ware gebleven, maar in 't leven gebragt.’ - De Koning zag mij aan met een verwonderden blik, waarin iets als toorn flikkerde. ‘Sire! ik heb te veel achting voor mijn Koning, om eene onwaarheid te zeggen, maar als dit niet het oogenblik is om de waarheid uit te spreken, kan ik zwijgen!’ ‘Neen, spreek!’ zei de Koning en reikte mij de hand; ‘hadden de anderen zoo gedacht en gehandeld, dan zou mijn volk mij mogelijk nu niet verlaten.’ ‘Het volk verlaat zijn Koning niet, het wordt overweldigd. Als er een luchtverschijnsel aan den hemel staat, loopt de menigte uit om het te aanschouwen; als een koorddanser zijne koord spant, honderde voeten boven de Seine en er zijne halsbrekende kunsten vertoont, wordt hij door duizenden en duizenden niet bewondering aangegaapt en toegejuicht, al zouden er ook honderden ouder zijn, die hem met 
pleizier zagen tuimelen. Zoo gaat het nu Bonaparte, men stroomt hem tegemoet om hem mira-
{==368==} {>>pagina-aanduiding<<}
kelen te zien verrigten, en hij moet ze verrigten, van sterker tot sterker, totdat hij aêmechtig neêrzinkt. Dan zal de kern der natie, de waardige burger, die boven alles orde en rust wenscht, maar niet de rust van de verstomping.... de orde, die met de vrijheid kan gepaard gaan, moet gepaard gaan.... zich met weemoed keeren tot den Vorst, die het Charter gaf, en zij zal hem smeeken het te laten uitvoeren!’ Ik zweeg, want ik had al meer gezegd, dan mij, onervarene, paste; maar de Koning wilde, dat ik zou voortgaan en 'tgeen in mij omging geheel zoude uitspreken. ‘Gij hebt onder den burgerstand, onder het volk geleefd, gij zijt als republikein opgevoed, maar royalist naar het bloed, door het hart; van u wil ik weten wat het volk in zijn Koning wenscht, van zijne regering eischt. Het is wel laat, maar welligt nog niet te laat voor altijd.’ En toen, Vader, volgde er een gesprek, dat ik u nu niet zal mededeelen, maar dat mij de hoogste bewondering inboezemde, zoowel voor den scherpen geest als voor het doorzigt des Konings, die mij met iets belastte, waarvan ik mij dezen morgen, zoo ik hoop, naar zijne bedoeling heb gekweten, en die het onderhoud eindigde met te zeggen: ‘Ik moet nu wijken voor den drang der omstandigheden, voor den grooten koorddanser, om uwe beeldspraak over te nemen; maar ik geef den moed niet op, als deze zijne halsbrekende toeren zal hebben vertoond, zal het mijne beurt zijn. Ik heb mijne redenen om eene tweede herstelling van mijne dynastie mogelijk te achten; dan, mijn zoon! zal ik andere raadslieden nemen, andere staatsdienaren inroepen; dan zal ik niet het eerst vragen naar, buigzame ruggen, maar naar zelfstandige karakters; dan zal ik u kunnen gebruiken voor degelijker dan hofdienst, wees daarmede voldaan; en nu! groet uw Vader van mij, en zeg hem dat ik 
over u tevreden ben!’ (eenigzins schuchter) Ik moet u deze woorden nu wel overbrengen, Mijnheer, om aan den last des Konings te voldoen....




de markies 
(met geestdrift.) 
Ik zal ze in mijn hart bewaren, en gij hebt daarmee een regt verkregen op mijne dankbaarheid dat ik steeds zal laten gelden, mijn wellieve zoon! (Hij reikt hem de hand, en houdt de zijne vast.) Ik ben op elke wijze uw schuldenaar, ik hecht er aan

{==369==} {>>pagina-aanduiding<<}
reeds terstond iets van mijn schuld af te d en. Gij herinnert u, dat ik er een zwak op heb u getrouwd te zien....
(Raymond buigt toestemmend het hoof met eene eenigzins onrustige uitdrukking van het gelaat. De Markies gaat voort:) geef mij nog dit bewijs van uwe ins hikkelijkheid, dat gij uwe vrouw aanneemt uit mijne hand!




raymond 
(Getroffen, bijna smeekend.) 
Mijn vader!




de markies. 
(Glimlagchend.) 
Wees gerust! mademoiselle Robecque Haut-Briant trouwt een Bonapartist.




raymond 
(met een zucht.) 
Ik ben teruggekomen om uwen wil te doen.




de markies. 
(Gabrielle wenkend, die opstaat; en welke hij de hand reikt.) 
Gabrielle, gij hebt mij de liefde en de zorg eener dochter getoond; wilt gij het worden, wilt gij gravin de Mercoeur zijn?


(Gabrielle, buiten staat om te antwoorden, buigt alleen het hoofd, met een levendigen blos van aandoening.)


de markies 
(legt de hand van Raymond in die van Gabrielle.) 
Welnu, Mijnheer! wat zegt gij van mijne keus?




raymond 
(in vervoering Gabrielle omhelzend). 
Vader! gij weet dat gij mij gelukkig maakt!




gabrielle. 
En mij dàn! (beiden knielen als met een zelfde ingeving voor het rustbed neêr).




de markies. 
Weest gezegend, mijne kinderen! weest gelukkig!




la broche 
(komt binnen, de jongelieden rijzen op in eenige haast). 
Zou de Freule mij willen zeggen waar er vandaag moet gedekt worden?




gabrielle 
Doe zoo als wij het in de laatste dagen gewoon waren, laat hier aanrigten. (tot den Markies) Vindt u niet, mijnheer? dat is veel gezelliger....



{==370==} {>>pagina-aanduiding<<}



de markies 
(tot Raymond). 
Gij moet weten, mijne lieve oppasseres nam haar middagmaal maar hier bij mij...




raymond. 
Mag ik dan nu niet de derde zijn?




de markies. 
't Is hier bijkans eene ziekenkamer. Is dat niet wat te erg voor een verlovingsfeest?




gabrielle. 
Vrij wat vroolijker dan 't geen mij eens boven het hoofd hing in de groote zaal!




raymond 
(haar met teederheid aanziende). 
Toch was het dàar dat wij elkaêr het eerst ontmoetten....




de markies. 
En aan dat plan dank ik toch dat ik mijn zoon weêrvond.




raymond 
(glimlagchend en half luid tot den Markies). 
Uw Graaf de Mercoeur! Wees er zeker van dat ik het nu zal blijven!


(La Broche keert terug met Denise. Beiden houden zich bezig met de tafel te dekken, een knecht in livrei brengt alleen het benoodigde aan, dat La Broche van hem overneemt aan de deur.)


de markies. 
Kinderen, wacht mijne herstelling niet af, en laat ons wat spoed maken met het huwelijk, alles moest maar in stilte geschieden, tot feestvieren is het nu toch geen tijd....




raymond. 
Zoo komt het mij ook voor. Wie weet, welke toekomst wij tegengaan bij de verandering die aanstaande is, en dan is het beter vereenigd af te wachten wat er gebeuren kan.




de markies. 
Wij zullen morgen mijnheer Benoît laten komen voor het contract, en om ons voor te lichten in de zaken van de Mairie. Mevrouw de Lancry zal u wel wat willen helpen bij de inkoopen voor de bruidskorf, en als er nog eenmaal betere tijden komen, vieren we mogelijk het herstellingsfeest van de Bourbons in de famieliezaal!



{==371==} {>>pagina-aanduiding<<}



la broche. 
Mijnheer de markies is bediend.




de markies. 
La Broche! Denise! gij beiden hebt allerlei leed met ons gedragen en mee gevoeld - het is niet meer dan billijk dat gij ook in onze vreugde deelt. Gij zult de eer hebben eens bruid en een bruigom te bedienen. Mijn zoon is verloofd aan de Freule d'Arques!




raymond 
(heeft een paar glazen wijn ingeschonken, die hij aan Denise en La Broche toereikt). 
En drinkt nu eerst eens met mij op de gezondheid van mijn Vader.




denise en la broche 
(juichend, maar met stamelende tong en met tranen in de oogen). 
Leve de Markies! leve de zoon des heizes en zijne bruid!







